Σελίδα 1009 

Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ Κ'

Τρίτη 4 Νοεμβρίου 1997

 

Αθήνα, σήμερα στις 4 Νοεμβρίου 1997, ημέρα Τρίτη και ώρα 18.57' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την Προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 3.11.97 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΙΘ' συνεδριάσεώς του, της Δευτέρας 3 Νοεμβρίου 1997).

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από το Γραμματέα της Βουλής κ. Δημήτριο Κουτσόγιωργα, Βουλευτή Αχαϊας τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΕΛΕΥΘΕΡΙΟΣ ΠΑΠΑΝΙΚΟΛΑΟΥ, ΠΑΝΑΓΙΩΤΗΣ Ν. ΚΡΗΤΙΚΟΣ, ΓΕΩΡΓΙΟΣ ΚΑΡΑΤΑΣΟΣ και ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσαν αναφορά με την οποία η Ομοσπονδία Φορτοεκφορτωτών Ελλάδος ζητεί να μην υπάρξει αλλαγή σε διατάξεις που αφορούν στην επαγγελματική προστασία των λιμενεργατών.

2) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία η Μοτοσυκλετιστική Ομοσπονδία Ελλάδας υποβάλλει προτάσεις της για την αναμόρφωση του Κ.Ο.Κ.

3) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία τα Σωματεία Εργαζομένων στο Αστικό και Υπεραστικό ΚΤΕΛ Χανίων - Ρεθύμνης ζητούν την επίλυση συνταξιοδοτικών προβλημάτων των μελών τους.

4) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Ναυτικός 'Ομιλος Χανίων ζητεί την άμεση οικονομική ενίσχυσή του.

5) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Σωματείο Αρτοποιών Νομού Πειραιώς "Η ΔΗΜΗΤΡΑ" διαμαρτύρεται για τις νομοθετικές ρυθμίσεις του κλάδου της οι οποίες ευνοούν μόνο τις αρτοβιομηχανίες και τα Super Market.

6) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Σύλλογος Γονέων, Κηδεμόνων και Φίλων Α.Μ.Ε.Α. Κοζάνης ζητεί τη στήριξη της λειτουργίας του Ειδικού Εργαστηρίου Κοζάνης.

7) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Τ.Ο.Ε.Β. Σερβίων ζητεί οικονομική ενίσχυση για επισκευές και αντικαταστάσεις στα αρδευτικά δίκτυα της περιοχής του.

8) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία Εργαζόμενοι στο ΙΚΑ ζητούν την τελική έγκριση της μισθοδοσίας τους.

9) Οι Βουλευτές κύριοι ΛΑΖΑΡΟΣ ΛΩΤΙΔΗΣ, ΠΑΝΑΓΙΩΤΗΣ ΚΡΗΤΙΚΟΣ, ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία οι δικαιούχοι των συμβατικών κατοικιών Ερμακιάς Κοζάνης ζητούν την επίσπευση των εργασιών για την ολοκλήρωση της κατασκευής των οικιών τους.

10) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία οι Κοινότητες Σέλλας, Καλογερασίου, Λαντζουνάτου και Τριπύλας Μεσσηνίας ζητούν να αποτελέσουν ξεχωριστό Δήμο με έδρα την Κοινότητα Σέλλα Μεσσηνίας.

11) Οι Βουλευτές κύριοι ΝΙΚΟΛΑΟΣ ΓΚΕΛΕΣΤΑΘΗΣ, ΓΕΩΡΓΙΟΣ ΚΑΡΑΤΑΣΟΣ και ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσαν αναφορά με την οποία ο Εμπορικός και Εξαγωγικός Σύλλογος Ιτέας - Φωκίδας ζητεί να μην ανεγερθούν μεγάλου όγκου κτίσματα στη Μαρίνα Ιτέας.

12) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας διαμαρτύρεται για την απαίτηση του ΙΚΑ Κύμης να εισπράτει 1.000 δρχ. προκειμένου να εξετάζονται ασθενείς στα εξωτερικά ιατρεία του.

13) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία οι Κοινότητες Μανολάδας και Κατακόλου και η Πανελλήνια Εκπολιτιστική 'Ενωση Λαμπείων Ηλείας ζητούν τη δημιουργία Δήμου με την ονομασία Δήμος Μανολάδας και με έδρα τη Βάρδα Ηλείας.

14) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία Αγροτικοί Συνεταιρισμοί Αμαλιάδας Ηλείας ζητούν τη ρύθμιση των συνεταιριστικών χρεών.

15) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία το Σωματείο Αρτοποιών

  

Σελίδα 1010 

Νομού Πειραιώς "Η ΔΗΜΗΤΡΑ" διαμαρτύρεται για τις νομοθετικές ρυθμίσεις του κλάδου οι οποίες ευνοούν μόνο τις αρτοβιομηχανίες και Super Market.

16) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Συμβούλιο 8ης Εδαφικής Περιφέρειας Νομού Αχαϊας ζητεί τον αποχαρακτηρισμό της περιοχής του από κατολισθήσιμη και φθίνουσα σε βιώσιμη περιοχή.

17) Οι Βουλευτές κύριοι ΔΗΜΗΤΡΙΟΣ ΠΙΠΕΡΓΙΑΣ, ΠΑΝΑΓΙΩΤΗΣ ΚΡΗΤΙΚΟΣ, ΓΕΩΡΓΙΟΣ ΚΑΡΑΤΑΣΟΣ και ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσαν αναφορά με την οποία η Κοινότητα Μηλεών Εύβοιας ζητεί χρηματοδότηση για την επέκταση του ηλεκτρικού της δικτύου.

18) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία Κληρικοί της Ιεράς Μητροπόλεως Μονεμβασιάς και Σπάρτης ζητούν την επίλυση οικονομικών προβλημάτων των κληρικών.

19) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία η Επιτροπή για την ανάδειξη και προστασία του αρχαίου λιμανιού 'Ελους Λεχαίου Κορινθίας ζητεί να μην επιτραπεί η κατασκευή λιμενικών εγκαταστάσεων στην περιοχή του λιμανιού.

20) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η 'Ενωση Αστυνομικών Υπαλλήλων Νομού Ηρακλείου ζητεί την ικανοποίηση θεσμικών και οικονομικών αιτημάτων των μελών της.

21) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Αλλονήσου ζητεί να τεθούν υπό την αιγίδα του Υπ. Πολιτισμού τα Συνέδρια Ομοιοπαθητικής Ιατρικής που θα πραγματοποιηθούν στη νήσο Αλλόνησο.

22) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύλλογος Διπλωματούχων Αγρονόμων και Τοπογράφων Μηχανικών Νομού Εύβοιας ζητεί να ανατεθεί η μελέτη σύνταξης του εθνικού κτηματολογίου για το Νομό Εύβοιας σε Ευβοιώτες μηχανικούς.

23) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Δήμος Ψαρών Νομού Χίου ζητεί οικονομική ενίσχυση για την κατασκευή εγκαταστάσεων για την κάλυψη των αναγκών του σε υγρά καύσιμα.

24) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία οι εργαζόμενοι στον Τοπικό Σταθμό Παραγωγής Ψαρών ζητούν την ένταξη των υπηρεσιών τους στις νομοθετικές ρυθμίσεις των βαρέων και ανθυγιεινών επαγγελμάτων.

25) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Επιμελητήριο Χίου διαμαρτύρεται για την τροπολογία που ρυθμίζει τους όρους υπαγωγής των παραγωγικών μονάδων της ακριτικής περιοχής στον αναπτυξιακό Νόμο 1892/90.

26) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Νομαρχιακή Αυτοδιοίκηση Χίου διαφωνεί με την κατάργηση του Υπουργείου Αιγαίου.

27) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Επιμελητήριο Χίου προτείνει νομοθετικές ρυθμίσεις για την επαγγελματική στέγη.

28) Ο Βουλευτής Ευρυτανίας κ. ΑΘΑΝΑΣΙΟΣ ΠΑΝΑΓΙΩΤΟΠΟΥΛΟΣ κατέθεσε αναφορά με την οποία Κοινότητες, Κάτοικοι και Φορείς Νομού Ευρυτανίας υποβάλλουν προτάσεις σχετικά με το πρόγραμμα "Ι.Καποδίστριας".

29) Ο Βουλευτής Ηρακλείου κ. ΕΜΜΑΝΟΥΗΛ ΚΕΦΑΛΟΓΙΑΝΝΗΣ κατέθεσε αναφορά με την οποία Δημότες Δήμου Ανωγείων ζητούν να μην αλλάξει η χωροταξική κατανομή και τα όρια του Δήμου Ανωγείων.

30) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Ν.Α. Χίου ζητεί να ληφθούν μέτρα για την πύκνωση των δρομολογίων αεροπλοϊας για τη βελτίωση της αεροπορικής συγκοινωνίας Αθήνας - Χίου.

31) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Ναυτικός 'Ομιλος Χίου ζητεί οικονομική ενίσχυση για τη διοργάνωση προσεχών αθλητικών του εκδηλώσεων.

32) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Δήμος Καρδάμυλων του Νομού Χίου ζητεί οικονομική ενίσχυση για την εκτέλεση έργου υδροδότησης της περιοχής του.

33) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Κύμης Εύβοιας διαμαρτύρεται για την απαίτηση του ΙΚΑ Κύμης να εισπράτει 1.000 δρχ. προκειμένου να εξετάζονται ασθενείς στα εξωτερικά ιατρεία του.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 120/2-7-97 ερώτηση δόθηκε με το υπ' αριθμ. 355/21-7-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 120/2-7-97 ερώτησης, που κατέθεσε στη Βουλή των Ελλήνων ο Βουλευτής κ. Φώτης Κουβέλης, σχετικά με θέματα Επιμελητών Ανηλίκων του Δικαστηρίου Ανηλίκων, σας γνωρίζουμε τα εξής:

Είναι γεγονός ότι το σημαντικότερο πρόβλημα των Υπηρεσιών Επιμελητών ανηλίκων, οι οποίες λειτουργούν στην έδρα κάθε Πρωτοδικείου (όπου και Δικαστήριο Ανηλίκων) ως υπηρεσίες αρμοδιότητας Υπουργείου Δικαιοσύνης και αποτελούν τον κύριο φορέα αντιμετωπίσεως της παραβατικότητας των ανηλίκων με εξωϊδρυματική μεταχείριση, είναι η ολική ή μερική έλλειψη προσωπικού.

Το Υπουργείο Δικαιοσύνης πάντως καταβάλλει συνεχείς προσπάθειες προς πλήρωση των κενών οργανικών θέσεων Επιμελητών Ανηλίκων, οι οποίες αποβαίνουν εξαιτίας των υπαρχουσών δημοσιονομικών συνθηκών και της αναστολής διορισμών που ισχύει.

Για το έτος 1997 προγραμματίσθηκε εκ νέου πρόσληψη Επιμελητών Ανηλίκων, το αίτημα μας διαβιβάστηκε με το υπ' αριθμ. 18941/18-2-97 έγγραφο μας στο Υπουργικό Συμβούλιο για την απαιτούμενη κατ' εξαίρεση έγκριση και αναμένεται απάντηση.

Στους στόχους του Υπουργείου Δικαιοσύνης συμπεριλαμβάνεται η νομοθετική μεταρρύθμιση του ισχύοντος δικαίου ανηλίκων (εν στενή εννοία) στο σύνολο του, ήδη δε έχουν ξεκινήσει τα πρώτα αποφασιστικά βήματα προς την κατεύθυνση αυτή. Ειδική νομοπαρασκευαστική επιτροπή κατήρτισε νομοσχέδιο με τίτλο "Μονάδες μέριμνας νέων", το οποίο βασίζεται σε σύγχρονες κοινωνικές και επιστημονικές αντιλήψεις για την ιδρυματική μεταχείριση και αγωγή των ανηλίκων παραβατών και αφορά στον τρόπο οργάνωσης και λειτουργίας διαφόρων μονάδων μέριμνας κλειστού ή ανοικτού τύπου, που θα φιλοξενούν παιδιά και νεαρά άτομα με αποκλίνουσα ή παραβατική συμπεριφορά, προβλήματα εξάρτησης κλπ.

Το επόμενο νομοθετικό βήμα για την αναμόρφωση του δικαίου των ανηλίκων, μέσα στα πλαίσια της ασκούμενης σωφρονιστικής πολιτικής, θα ακολουθήσει εντός του έτους και θα αφορά στη διοργάνωση και αναβάθμιση των φορέων εξωιδρυματικής μεταχείρισης ανηλίκων παραβατών ή ευρισκομένων σε ηθικό κίνδυνο. Στην κατηγορία αυτή ανήκουν οι

 

Σελίδα 1011 

Εταιρείες Προστασίας Ανηλίκων, αλλά και οι Υπηρεσίες Επιμελητών Ανηλίκων, οι οποίες φέρουν το μεγαλύτερο μέρος της ευθύνης τόσο στον τομέα της πρόληψης, όσο και της καταστολής της εγκληματικότητας των νέων.

Τελικό σκοπό του Υπουργείου Δικαιοσύνης αποτελεί η εξεύρεση του πλέον αποτελεσματικού τρόπου αντιμετώπισης της παιδικής και νεανικής παραβατικότητας με γνώμονα την αναγνώριση των δικαιωμάτων του ανήλικου προσώπου ως μέλους της κοινωνίας. 'Ετσι η εγκληματοπροληπτική πολιτική του κινείται μέσα στο πλαίσιο προστατευτικής και διαπαιδαγωγικής μεταχείρισης. Εννοείται ότι οι αρμόδιοι φορείς του Υπουργείου Δικαιοσύνης ασχολούνται με τον ανήλικο "δράστη" ή "σε ηθικό κίνδυνο" και όχι με τον ανήλικο "θύμα", ο οποίος αποτελεί αντικείμενο μέριμνα άλλων υπηρεσιών και οργάνων, εκτός των περιπτώσεων (συχνές στην καθημερινή πρακτική), όπου οι καταστάσεις συμπλέκονται και οι ρόλοι συγχέονται, αντιστρέφονται εναλλάσσονται χωρίς να γίνονται σαφείς οι διαχωριστικές οριοθετήσεις.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

2. Στην με αριθμό 134/2-7-97 ερώτηση δόθηκε με το υπ' αριθμ. 13426/22-9-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της 134/2-7-97 ερώτησης, οι οποία κατατέθηκε στη Βουλή των Ελλήνων από τους Βουλευτές κυρίους Αχιλλέα Κανταρτζή και Βαγγέλη Μπούτα, σας πληροφορούμε τα ακόλουθα:

1. Η ΔΕΗ προγραμματίζει την εκτέλεση αφ' ενός των έργων υποδομής (οδοποιία, ύδρευση, αποχέτευση κλπ.) και αφ' ετέρου των εργασιών κατασκευής πρότυπων οικισμών σε αντικατάσταση των θιγομένων κατοικιών (και για όσους εκ των κατοίκων δεν επιλέξουν τη λήψη ισόποσης αποζημίωσης για καινούρια οικία) των Κοινοτήτων Μεσοχώρας και Αρματολικού, είτε λόγω κατακλύσεως από τον Ταμιευτήρα της Μεσοχώρας είτε λόγω γεωλογικών προβλημάτων.

2. Προς τούτο εκπονείται σχετική Πολεοδομική Μελέτη σύμφωνα και με τις απαιτήσεις των Περιβαλλοντικών 'Ορων, η οποία όμως για να ολοκληρωθεί απαιτείται η τακτοποίηση του ιδιοκτησιακού καθεστώτος των προς πολεοδόμηση νέων περιοχών.

Σημειώνεται ότι η ΔΕΗ κατόπιν εκτελέσεως εκτεταμένων γεωερευνητικών προγραμμάτων έχει επιλέξει σύμφωνα με τις προτάσεις των Κοινοτήτων, τις κατάλληλες από γεωλογικής πλευράς περιοχές για τις Κοινότητες Μεσοχώρας και Αρματολικού.

3. Η τακτοποίηση του ιδιοκτησιακού καθεστώτος των προς πολεοδόμηση περιοχών συνίσταται αφ'ενός στην σύνταξη των Κτηματολογικών Πινάκων από τη ΔΕΗ και αφετέρου στην πρόσκτηση των υπόψη περιοχών η οποία θα γίνει, βάσει των Πινάκων αυτών, από το ΥΠΕΘΟ σύμφωνα με τις δεσμεύσεις που έχουν αναληφθεί.

4. Η προαναφερθείσα σύνταξη των Κτηματολογικών Πινάκων εκκρεμεί λόγω των αντιδράσεων των Κοινοτήτων, καθώς επίσης για τον ίδιο λόγο εκκρεμεί προς πολλού καιρού και η ολοκλήρωση των απαλλοτριώσεων για την Κοινότητα της Μεσοχώρας.

Προς άρση του αδιεξόδου και με πρωτοβουλία του ΥΠΕΘΟ, μετά από συσκέψεις μεταξύ των Προέδρων των Κοινοτήτων Μεσοχώρας και Αρματολικού και τις αρμόδιας Διεύθυνσης της ΔΕΗ (ΔΑΥΕ), συντάχθηκε "σχέδιο" Συμφωνητικού το οποίο εφόσον τελικώς γίνει δεκτό, ρυθμίζει κατά την άποψή μας όλα τα προβλήματα που έχουν προκύψει στην περιοχή των δύο Κοινοτήτων από το ΥΗΕ Μεσοχώρας.

5. Με βάση τα παραπάνω, συνοψίζουμε ότι η ΔΕΗ έχει προβλέψει και προγραμματίσει όλες τις απαιτούμενες ενέργειες για τη ρύθμιση των προβλημάτων που έχουν ανακύψει στις Κοινότητες Μεσοχώρας και Αρματολικού και ιδιαίτερα για τη "δημιουργία νέων οικισμών με σύγχρονες κατοικίες", ώστε να ολοκληρωθεί το ΥΗΕ Μεσοχώρας εντός του προγραμματισμένου χρόνου και να αποφευχθεί η απώλεια ενέργειας ύψους 500.000.000 δρχ., κατ' ελάχιστον μηνιαίως.

Η Υπουργός

ΒΑΣΩ ΠΑΠΑΝΔΡΕΟΥ"

3. Στην με αριθμό 167/3-7-97 ερώτηση δόθηκε με το υπ' αριθμ. 15178/22-9-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 167/3.7.97, που κατατέθηκε στη Βουλή των Ελλήνων από το Βουλευτή κ. Γ. Καρατζαφέρη, σας γνωρίζουμε τα ακόλουθα:

α. Τα υλικά που διαχειρίζεται η ΔΕΗ και θεωρούνται τοξικά είναι τα PCBs (κοινώς κλοφέν), ο αμίαντος και μερικές κατηγορίες συσσωρευτών (που περιέχουν Hg, Cd και Νi).

β. Για όλα τα προαναφερόμενα υλικά η ΔΕΗ παρακολουθεί τη διάθεσή τους μέσω ειδικού συστήματος καταγραφής για κάθε υπηρεσιακή μονάδα. Με τον τρόπο αυτό είναι γνωστό κάθε στιγμή τι υπάρχει στην ΔΕΗ, τι διατίθεται και πού.

γ. Σχετικά με τα πολυχλωριομένα διφαινύλια (PCBs) τα οποία αποτελούν και τον μεγάλο όγκο των τοξικών αποβλήτων στη ΔΕΗ, οι μεταβολές, αυτές όπως προβλέπεται από τη νομοθεσία, κοινοποιούνται και στις κατά τόπους Νομαρχίες. Η απομάκρυνσή τους γίνεται μέσω εξειδικευμένων εταιριών εγκεκριμένων από το ΥΠΕΧΩΔΕ για να μεταφέρουν τα προϊόντα αυτά στο εξωτερικό, σε ειδικούς για το σκοπό αυτό χώρους ταφής ή καταστροφής.

Για την παραπάνω διαδικασία εκδίδεται και επίσημο πιστοποιητικό. Μέχρι σήμερα έχουν απομακρυνθεί με το τρόπο αυτό περίπου 100 τόνοι PCBs.

Παράλληλα εκδίδονται διαρκώς οδηγίες διαχείρισης και εκπαιδεύεται ανάλογα το προσωπικό.

δ. Για τα υπόλοιπα υλικά:

- Ως προς τον αμίαντο έχει διατυπωθεί εγγράφως ερώτημα προς το ΥΠΕΧΩΔΕ, αναφορικά με τον τρόπο διάθεσης και υγειονομικής ταφής του.

- Ως προς τους συσσωρευτές (μπαταρίες) ολοκληρώνεται η καταγραφή τους με στόχο να καθιερωθεί μια διαδικασία - σε συνεργασία με το ΥΠΕΧΩΔΕ - για την αποθήκευση και διάθεσή τους, στα πλαίσια της συνολικής αντιμετώπισης του θέματος στον Ελλαδικό χώρο.

Προσωρινά παραμένουν στις εγκαταστάσεις της Επιχείρησης, ενώ τον Ιούνιο 1997 εγκρίθηκε κονδύλι 75.000.000 δρχ. για την αγορά, άμεσα, ειδικών κοντέϊνερς με προδιαγραφές στα πλαίσια των κοινοτικών προτύπων για την ασφαλέστερη - προσωρινή - αποθήκευσή τους.

Από τα προαναφερόμενα είναι φανερό ότι η ΔΕΗ δεν επιλέγει τη λύση της ταφής για τα τοξικά της απόβλητα αλλά αντιμετωπίζει το θέμα στα πλαίσια της νομοθεσίας και των διεθνών πρακτικών.

Πρέπει να τονιστεί ότι η ΔΕΗ είναι από του πρώτους Οργανισμούς που ευαισθητοποιήθηκε στο θέμα των αποβλήτων και συνεργάζεται στενά με τις αρμόδιες υπηρεσίες του κράτους ανταλλάσσοντας εμπειρίες και γνώσεις.

Η Υπουργός

ΒΑΣΩ ΠΑΠΑΝΔΡΕΟΥ"

4. Στην με αριθμό 231/7-7-97 ερώτηση δόθηκε με το υπ' αριθμ. 15196/22-7-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 231/7.7.97, που κατατέθηκε στη Βουλή των Ελλήνων, από το Βουλευτή κ. Π. Τατούλη, σας γνωρίζουμε τα ακόλουθα:

Η ΔΕΗ καταβάλλει συνεχείς προσπάθειες για τη βελτίωση της ποιότητας του περιβάλλοντος με τη λήψη μέτρων αντιρρύπανσης, στα πλαίσια των δυνατοτήτων και του γενικότερου προγραμματισμού της ενεργειακής της παραγωγής.

Ειδικότερα για τα μέτρα που λαμβάνει η ΔΕΗ για τη μείωση των ρύπων της περιοχής των ΑΗΣ Μεγαλόπολης, μέτρα για τα οποία έχουν ενημερωθεί ήδη ο Δήμος Μεγαλόπολης και 


 

  

Σελίδα 1012 

η Ν.Α. Αρκαδίας και η Γ.Γ. Περιφέρειας Πελοποννήσου, σας γνωρίζουμε τα εξής:

1. Για το περιορισμό των εκπομπών σωματιδίων από τις Μονάδες του ΑΗΣ Μεγαλόπολης.

1.1. 'Εχει εγκριθεί από το Διοικητικό Συμβούλιο της ΔΕΗ (Αριθ. Αποφ. 34/20.03.97) η αναβάθμιση των υφιστάμενων Η/Φ τέφρας και κατασκευή νέων Η/Φ στη Μονάδα ΙΙΙ και ήδη έχουν δρομολογηθεί οι διαδικασίες υπογραφής της σχετικής Σύμβασης με τον οίκο ABB- FLAKT.

Παράλληλα εξετάζεται και το ενδεχόμενο αντικατάστασης και των Η/Φ λιγνίτη της Μονάδας αυτής με στόχο τόσο τα Η/Φ τέφρας όσο και του λιγνίτη να ανταποκρίνονται στις σύγχρονες τεχνολογικές απαιτήσεις και τελικά οι εκπομπές της Μονάδας να υπερκαλύπτουν τα όρια της νομοθεσίας για νέες Μονάδες.

1.2. 'Εχει ήδη συμβολαιοποιηθεί, με το οίκο ΑΒΒ ΚΑΤΑΣΚΕΥΑΣΤΙΚΗ Α.Ε., το έργο της ηλεκτρολογικής και ηλεκτρονικής αναβάθμισης των Η/Φ τέφρας και λιγνίτη των Μονάδων Ι και ΙΙ του ΑΗΣ Μεγαλόπολης και ήδη αποφασίσθηκε από το Σ.Δ. της ΔΕΗ ο μηχανολογικός ανασχεδιασμός αυτών των Η/Φ.

Τα έργα αυτά είναι συνολικής δαπάνης περίπου 500 εκατομμυρίων δραχμών και αναμένεται να ολοκληρωθούν εντός του έτους.

1.3. Προκειμένου τέλος το σύνολο των Μονάδων του ΑΗΣ Μεγαλόπολης (Ι, ΙΙ, ΙΙΙ) να λειτουργεί σύμφωνα με τη Νομοθεσία για τις νέες Μονάδες, σχεδιάζονται περαιτέρω παρεμβάσεις/ επεκτάσεις και βελτιώσεις στα Η/Φ (τέφρας και λιγνίτη) των Μονάδων Ι και ΙΙ, στα πλαίσια προγραμματικών συμφωνιών της ΔΕΗ για τις οποίες έχει ήδη αρχίσει η συλλογή στοιχείων για τη σύνταξη των αναγκαίων Τεχνικών Προδιαγραφών.

2. Η μεταφορά και απόθεση της τέφρας με κλειστούς (σωληνωτούς) ταινιόδρομους (pipe conveyos), αναμένεται να περιορίσει σημαντικά το πρόβλημα της ρύπανσης του περιβάλλοντος από σκόνη ή λάσπες.

Η έναρξη λειτουργίας του ως άνω ταινιόδρομου, δαπάνης 1,2 δισεκατομμυρίων δραχμών, αναμένεται εντός του προσεχούς Νοεμβρίου.

3. Η κατασκευή και λειτουργία συστήματος αποθείωσης των καυσαερίων στη Μονάδα του ΑΗΣ Μεγαλόπολης - Β, δαπάνης 20,0 δισεκατομμυρίων δραχμών, αναμένεται να βελτιώσει σημαντικά την εικόνα της ποιότητας της ατμόσφαιρας στην περιοχή, δεδομένου ότι θα μειωθούν δραστικά οι εκπομπές διοξειδίου του θείου.

Από τα παραπάνω στοιχεία θεωρούμε ότι είναι εμφανής η έντονη δραστηριοποίηση της ΔΕΗ στα θέματα προστασίας του περιβάλλοντος της περιοχής και είναι βέβαιο ότι η ολοκλήρωση των προαναφερθέντων έργων και η υλοποίηση των προγραμματιζόμενων μέτρων θα συμβάλλουν δραστικά στη βελτίωση της ποιότητάς του.

Η Υπουργός

ΒΑΣΩ ΠΑΠΑΝΔΡΕΟΥ"

5. Στην με αριθμό 318/11-7-97 ερώτηση δόθηκε με το υπ' αριθμ. 53/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 318/11-7-97, που κατέθεσε ο Βουλευτής κ. Γ. Καλαντζής για τα θέματα της αρμοδιότητάς μας, σας πληροφορούμε τα εξής:

Στον τομέα του καπνού η Ευρωπαϊκή 'Ενωση έχει καταργήσει οποιαδήποτε ενίσχυση για επενδύσεις και ως εκ τούτου το συγκεκριμένο αίτημα δεν μπορεί να αντιμετωπισθεί στο πλαίσιο της Κοινότητας. 

Η μεταφορά ή μετεγκατάσταση ενός εργοστασίου επεξεργασίας καπνού είναι αντικείμενο αποφάσεων και σχεδιασμών των ιδίων των επιχειρήσεων.

Ο καπνός ως προϊόν είναι ενταγμένος στο καθεστώς "της Κοινής Οργάνωσης Αγοράς στον τομέα του καπνού" και διέπεται απ' τις διατάξεις του Καν. (ΕΟΚ) 2075/92 του Συμβουλίου, οι οποίες μεταξύ άλλων προβλέπουν τη χορήγηση ανά κιλό καπνού σημαντικού ύψους πριμοδότησης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

6. Στην με αριθμό 338/14-7-97 ερώτηση δόθηκε με το υπ' αριθμ. 15759/22-9-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 338/14.7.97, που κατατέθηκε στη Βουλή των Ελλήνων, από το Βουλευτή κ. Δ. Κωστόπουλο σας γνωρίζουμε τα εξής:

Η ΔΕΗ καταβάλλει συνεχείς προσπάθειες για τη βελτίωση της ποιότητας του περιβάλλοντος με τη λήψη μέτρων αντιρρύπανσης, στα πλαίσια των δυνατοτήτων και του γενικότερου προγραμματισμού της ενεργειακής της παραγωγής.

Ειδικότερα για τα μέτρα που λαμβάνει η Επιχείρηση για τη μείωση των ρύπων της περιοχής των ΑΗΣ Μεγαλόπολης, σας γνωρίζουμε τα εξής:

1. Για το περιορισμό των εκπομπών σωματιδίων από τις Μονάδες του ΑΗΣ Μεγαλόπολης.

1.1. 'Εχει εγκριθεί από το Διοικητικό Συμβούλιο της ΔΕΗ (Αριθ. Αποφ. 34/20.03.97) η αναβάθμιση των υφιστάμενων Η/Φ τέφρας και κατασκευή νέων Η/Φ στη Μονάδα ΙΙΙ και ήδη έχουν δρομολογηθεί οι διαδικασίες υπογραφής της σχετικής Σύμβασης με τον οίκο ABB- FLAKT.

Παράλληλα εξετάζεται και το ενδεχόμενο αντικατάστασης και των Η/Φ λιγνίτη της Μονάδας αυτής με στόχο τόσο τα Η/Φ τέφρας όσο και του λιγνίτη να ανταποκρίνονται στις σύγχρονες τεχνολογικές απαιτήσεις και τελικά οι εκπομπές της Μονάδας να υπερκαλύπτουν τα όρια της νομοθεσίας για νέες Μονάδες.

1.2. 'Εχει ήδη συμβολαιοποιηθεί, με το οίκο ΑΒΒ ΚΑΤΑΣΚΕΥΑΣΤΙΚΗ Α.Ε., το έργο της ηλεκτρολογικής και ηλεκτρονικής αναβάθμισης των Η/Φ τέφρας και λιγνίτη των Μονάδων Ι και ΙΙ του ΑΗΣ Μεγαλόπολης και ήδη αποφασίσθηκε από το Συμβούλιο Διεύθυνσης της ΔΕΗ και ο μηχανολογικός ανασχεδιασμός αυτών των Η/Φ. Τα έργα αυτά είναι συνολικής δαπάνης περίπου 500 εκατομμυρίων δραχμών και αναμένεται να ολοκληρωθούν εντός του έτους.

1.3. Προκειμένου τέλος το σύνολο των Μονάδων του ΑΗΣ Μεγαλόπολης (Ι, ΙΙ, ΙΙΙ) να λειτουργεί σύμφωνα με τη Νομοθεσία για τις νέες Μονάδες, σχεδιάζονται περαιτέρω παρεμβάσεις/ επεκτάσεις και βελτιώσεις στα Η/Φ (τέφρας και λιγνίτη) των Μονάδων Ι και ΙΙ, στα πλαίσια προγραμματικών συμφωνιών της ΔΕΗ για τις οποίες έχει ήδη αρχίσει η συλλογή στοιχείων για τη σύνταξη των αναγκαίων Τεχνικών Προδιαγραφών.

2. Η μεταφορά και απόθεση της τέφρας με κλειστούς (σωληνωτούς) ταινιόδρομους (pipe conveyors), αναμένεται να περιορίσει σημαντικά το πρόβλημα της ρύπανσης του περιβάλλοντος από σκόνη ή λάσπες. Η έναρξη λειτουργίας του ως άνω ταινιόδρομου, δαπάνης 1,2 δισεκατομμυρίων δραχμών, αναμένεται εντός του προσεχούς Νοεμβρίου.

3. Η κατασκευή και λειτουργία συστήματος αποθείωσης των καυσαερίων στη Μονάδα του ΑΗΣ Μεγαλόπολης - Β, δαπάνης 20,0 δισεκατομμυρίων δραχμών, αναμένεται να βελτιώσει σημαντικά την εικόνα της ποιότητας της ατμόσφαιρας στην περιοχή, δεδομένου ότι θα μειωθούν δραστικά οι εκπομπές διοξειδίου του θείου.

Από τα παραπάνω στοιχεία θεωρούμε ότι είναι εμφανής η έντονη δραστηριοποίηση της ΔΕΗ στα θέματα προστασίας του περιβάλλοντος της περιοχής και είναι βέβαιο ότι η ολοκλήρωση των προαναφερθέντων έργων και η υλοποίηση των προγραμματιζόμενων μέτρων θα συμβάλλουν δραστικά στη βελτίωση της ποιότητάς του.

Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 344/14-7-97 ερώτηση δόθηκε με το υπ' αριθμ. 60/16-9-97 έγγραφο από τον Υπουργό Γεωργίας η ακόλουθη απάντηση:


  

Σελίδα 1013 

"Απαντώντας στην ερώτηση 344/14.7.97 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:

Η Δ/νση Τοπογραφικής του ΥΠ.ΓΕ έχοντας υπόψη τον ν. 2040/92 με τον οποίο επιτρέπεται η ανάθεση Αναδασμών και άλλων Τοπογραφικών εργασιών, μετά από εισήγηση της Δ/νσης Τοπογραφικής και Υπουργική απόφαση σε Ιδιωτικά Γραφεία Μελετών, προχώρησε στην ανάθεση εκτέλεσης Αναδασμών, σε Ιδιωτικά Γραφεία Μελετών.

Με συγχρηματοδότηση κατά 75% από το 2ο Κοινοτικό Πλαίσιο Στήριξης,ΠΕΠ Αν. Μακεδονίας και Θράκης, υποπρόγραμμα 2 "Αγροτική Ανάπτυξη", μέτρο 2.2 "Εγγειοβελτιωτικά", Παρέμβαση 2.2 Β "Αναδασμός και Παράλληλα 'Εργα" ανατέθηκαν καταρχήν στο Ν.Δ. 'Εβρου οι πιλοτικοί - αναδασμοί των αγροκτημάτων Αμπελακίων και Θούριου, εκ των οποίων ο πρώτος έχει περατωθεί και ο δεύτερος βρίσκεται στο στάδιο της περάτωσης.

Στη συνέχεια δημοσιεύθηκε πρόσκληση για εκδήλωση ενδιαφέροντος για την ανάθεση της εκτέλεσης των Αναδασμών των αγροκτημάτων Βρύσης, Χελιδόνας Αγριάννης και Πρωτοκλησίου Ν.Δ. 'Εβρου.

Η διαδικασία για την ανάθεση των παραπάνω αναδασμών, σταμάτησε μετά το 2637/26/9/96 έγγραφο της Δ/νσης Τοπογραφίας Ν.Δ. 'Εβρου. Προφανώς η Δ/νση Τοπογραφίας Ν.Δ. 'Εβρου, έλαβε υπόψη της την Απόφαση της Επιτροπής Παρακολούθησης, του ΠΕΠ 1994-1999 Αν Μακεδονίας - Θράκης, την 4ης συνεδρίασης (7/3/97), (η οποία πάρθηκε μετά από εισήγηση του υπεύθυνου του Υποπρογράμματος 2 του ΠΕΠ Αν. Μακεδονίας και Θράκης κ. Στέργιου Κασάπη), στην οποία αναφέρεται ότι η επιλεξιμότητα δαπανών για τις Τοπογραφικές εργασίες από Ιδιωτικά Μελετητικά Γραφεία, ανέρχεται κατ' ανώτατο όριο στο 10% του συμβατικού ποσού για παράλληλα έργα, και σε κανένα αγρόκτημα δεν μπορεί να υπερβαίνει τις 2.000 δρχ. ανά στρέμμα παρέμβασης.

Η παραπάνω απόφαση στηρίζεται στην παραδοχή ότι ο αναδασμός είναι μελέτη των παραλλήλων έργων, ενώ πρόκειται για δύο διαφορετικές παρεμβάσεις, όπως λεπτομερώς επεξηγούμε στο 252256/2/7/97 έγγραφό μας (αντίγραφο του οποίου σας επισυνάπτουμε μαζί με φωτοαντίγραφο της απόφασης της Επιτροπής Παρακολούθησης), προς τον Γεν. Γραμμ. Περιφέρειας Αν. Μακεδονίας και Θράκης, ο οποίος είναι πρόεδρος της Επιτροπής Παρακολούθησης του ΠΕΠ Αν. Μακεδονίας και Θράκης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

8. Στην με αριθμό 381/15-7-97 ερώτηση δόθηκε με το υπ' αριθμ. 68/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 381/15.7.97, που κατέθεσε η Βουλευτής κα Στ. Αλφιέρη, σας πληροφορούμε τα εξής:

Η χαρτογράφηση της έκτασης του Σέϊχ- Σου που κάηκε άρχισε και ήδη έχουν ληφθεί έγχρωμες αεροφωτογραφίες κλίμακας 1:10.000.

Ο δασικός χαρακτήρας των εκτάσεων που κάηκαν θεσμικά είναι θωρακισμένος, αφού με την κήρυξή τους ως αναδασωτέων απαγορεύεται κάθε ενέργεια, που θα μπορούσε να αλλάξει το χαρακτήρα τους.

Θα κατασκευασθούν ξύλινα αντιδιαβρωτικά έργα (κορμοδέματα, ξυλοφράγματα κλπ) παρόμοια με αυτά που κατασκευάσθηκαν το 1995 στο Πεντελικό 'Ορος και είχαν πολύ καλά αποτελέσματα. Επίσης σε συνεργασία με ΟΑΘ θα ερευνηθεί η ανάγκη κατασκευής σκυρόδμητων φραγμάτων ανάντη του οικιστικού χώρου, ώστε να κατασκευασθούν το συντομότερο αν κριθούν αναγκαία.

Η αναδάσωση της περιοχής θα στηριχθεί κυρίως στην οικολογική και αδάπανη φυσική αναγέννηση, που προβλέπεται πλούσια. Πάντως γίνονται οι προκαταρκτικές εργασίες ώστε με τις πρώτες βροχές και τη δημιουργία κατάλληλων συνθηκών να αρχίσουν και οι τεχνητές αναδασώσεις στις θέσεις που προβλέπεται μη ικανοποιητική φυσική αναγέννηση. Η αναδάσωση θα εξελίσσεται ανάλογα με την πρόοδο της φυσικής.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

9. Στην με αριθμό 449/17-7-97 ερώτηση δόθηκε με το υπ' αριθμ. 76/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 449/17.7.97, που κατέθεσε ο Βουλευτής κ. Σπ. Σπηλιωτόπουλος, σας πληροφορούμε τα εξής:

Η Γενική Γραμματεία Δασών και Φυσικού Περιβάλλοντος του ΥΠΓΕ στα πλαίσια των υφισταμένων διατάξεων και των αρμοδιοτήτων της για το σχεδιασμό και την υλοποίηση του προγράμματος αντιπυρικής προστασίας των δασών και δασικών εκτάσεων, λαμβάνει όλα τα προσήκοντα μέτρα για την αξιοποίηση του δασικού δυναμικού και των πυρ/κών μέσων που διαχειρίζεται και επιπροσθέτως εκτελεί τα απαραίτητα δασοτεχνικά έργα για τη δημιουργία της αναγκαίας υποδομής για την υποστήριξη των επιχειρήσεων δασοπυρόσβεσης.

Τόσο ο σχεδιασμός όσο και η υλοποίηση του προγράμματος των έργων και εργασιών αντιπυρικής προστασίας, γίνονται με βάση τις εγγεγραμμένες στον προϋπολογισμό πιστώσεις.

Σύμφωνα με τα παραπάνω, κατά την υλοποίηση του ετήσιου προγράμματος έργων και εργασιών, εκτελούνται από τις Περιφερειακές Υπηρεσίες της Γενικής Γραμματείας Δασών και Φ.Π. τα προγραμματισμένα έργα αντιπυρικής προστασίας των δασών, όπως διανοίξεις και συντηρήσεις δασικών δρόμων και αντιπυρικών λωρίδων, καθαρισμοί δασών, κατασκευές δεξαμενών και κρουνών υδροληψίας, κατασκευές πυροφυλακείων, παρατηρητηρίων, κλπ.

Η εκτέλεση των προαναφερθέντων έργων αντιπυρικής προστασίας, προϋποθέτει απαραίτητα την εκτίμηση από την οικεία Δασική Αρχή ότι είναι δυνατή και σκόπιμη η εκτέλεσή τους και στη συνέχεια τη σύνταξη μελέτης για το έργο, την έγκριση της μελέτης αρμοδίως και στη συνέχεια την υλοποίησή της ανάλογα με τις διαθέσιμες πιστώσεις.

Η υποβολή προτάσεων από τις Κοινοτικές Αρχές προς τις κατά τόπους Δασικές Υπηρεσίες και η αμεσότερη επί του θέματος συνεργασία τους με τις Δασικές Υπηρεσίες, θα συμβάλλει στην προώθηση των απαραίτητων έργων για την εξυπηρέτηση των αντιπυρικών δραστηριοτήτων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

10. Στην με αριθμό 470/18-7-97 ερώτηση δόθηκε με το υπ' αριθμ. 81/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 470/18.7.97, που κατέθεσε ο Βουλευτής κ. Λ. Παπαγεωργόπουλος για τα θέματα της αρμοδιότητάς μας, σας πληροφορούμε τα εξής;

Η πρόσληψη εποχιακού προσωπικού διέπεται από τις διατάξεις του Ν. 2190/94, όπως τροποποιήθηκαν και συμπληρώθηκαν με μεταγενέστερες διατάξεις και ισχύουν.

Με την 315453/06.05.97 εγκριτική απόφαση πρόσληψης εποχιακού προσωπικού αντιπυρικής προστασίας δόθηκε οδηγίες για την καθιέρωση πρόσθετων κριτηρίων μέσα στα πλαίσια των ισχυουσών διατάξεων προκειμένου να εξασφαλιστεί η αξιοπιστία και η αποτελεσματικότητα του έργου της κατάσβεσης το οποίο ενέχει κινδύνους για την ασφάλεια του εμπλεκόμενου προσωπικού εξαιτίας των ιδιαιτεροτήτων της απασχόλησης.

Στα πλαίσια των ανωτέρω τόσο το δασαρχείο Ιστιαίας όσο και οι υπόλοιπες υπηρεσίες στην προκήρυξη για την πρόσληψη εποχιακού προσωπικού αντιπυρικής προστασίας ζητούσαν να προσκομίσουν οι ενδιαφερόμενοι και πιστοποιητικό υγείας από το οποίο να προκύπτει η κατάσταση της υγείας και αρτιμέλειάς των.

'Οπως προκύπτει από την Ιατρική γνωμάτευση της Α/βάθμιας υγειονομικής επιτροπής Ν. Ευβοίας ο ενδιαφερόμενος


 

  

Σελίδα 1014 

οδηγός αυτοκινήτου βρέθηκε ότι πάσχει από παλαιό έμφραγμα μυοκαρδίου και κρίνεται ικανός για βοηθητική μόνο εργασία.

Η οδήγηση όμως πυρ/κού αυτοκινήτου δεν είναι καθόλου βοηθητική όπως προαναφέρουμε οι επιβαίνοντες σ' αυτό και του οδηγού συμπεριλαμβανομένου εμπλέκονται άμεσα στην κατάσβεση των πυρκαϊών με όλους τους κινδύνους που αυτό συνεπάγεται.

Με βάση τα ανωτέρω η περιφερειακή διοίκηση Εύβοιας, δεν προσέλαβε τον Δημήτριο Δημητράκη του Γεωργίου, προκειμένου να εξασφαλίσει την αξιοπιστία του έργου της κατάσβεσης και κύρια να προστατεύει τη ζωή αυτού του ίδιου και του λοιπού εμπλεκομένου προσωπικού.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

11. Στην με αριθμό 478/21-7-97 ερώτηση δόθηκε με το υπ' αριθμ. 84/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 478/21.7.97, που κατέθεσε ο Βουλευτής κ. Θ. Νάκος σας πληροφορούμε τα εξής:

Σύμφωνα με εκτιμήσεις της ΑΤΕ τα χρέη των Α.Σ.Ο. προς την ΑΤΕ Α.Ε. από κάθε φύσης δάνεια κατά την 31.12.96 ανέρχονταν στο συνολικό ποσό δραχμών 530 δις περίπου από το οποίο ήταν ληξ/σμό δρχ. 200 δις (ποσοστό 37,7%).

Στα πλαίσια των Νόμων 2008/92 και 2198/94 το Ελληνικό Δημόσιο έχει καλύψει ανοίγματα των Α.Σ.Ο. από άσκηση κοινωνικής πολιτικής που αναφέρονται αναλυτικά στους συν/νους πίνακες.

Επίσης με το προς ψήφιση Σχέδιο Νόμου του Υπ. Γεωργίας καλύπτονται χρέη των Α.Σ.Ο. προς την ΑΤΕ συνολικού ύψους δρχ. περίπου 140 δις τα οποία αφορούν ακάλυπτες οφειλές που δημιουργήθηκαν από διάφορες ζημιογόνες δραστηριότητες ή από άσκηση κοινωνικής πολιτικής που δεν αντιμετωπίσθηκαν με τους προαναφερομένους Νόμους.

Με βάση το νόμο 2169/93 (άρθρο 29, παρ. 7) οι Α.Σ.Ο. υποχρεούνται να συντάσσουν τον Ισολογισμό τους σύμφωνα με όσα προβλέπει ο Κ.Φ.Σ. και να τον δημιοσιεύσουν μέσα σε ένα μήνα από τη σύνταξή του σε ημερήσια εφημερίδα που εκδίδεται στον νομό της έδρας τους.

Παράλληλα με το άρθρο 45 του ίδιου νόμου προβλέπονται και οι ποινές των αρμόδιων οργάνων των Α.Σ.Ο. σε περίπτωση που δεν συντάξουν και δεν δημοσιεύσουν τον Ισολογισμό τους.

Επιπρόσθετα ο έλεγχος των Ισολογισμών των Α.Σ.Ο. διενεργείται από Ορκωτούς Ελεγκτές σύμφωνα με τις διατάξεις του Νόμου 2190/20 και τα πορίσματά τους υποχρεούται να τα υποβάλουν στο Εποπτικό και Διοικητικό τους Συμβούλιο για να ανακοινωθούν στη πρώτη Γεν. Συνέλευση των μελών των Συν/κών Οργανώσεων που ελέγχθηκαν.

Τέλος ο νόμος αναφέρει ρητά και περιοριστικά την υποχρέωση αποστολής της έκθεσης ελέγχου στην ελεγχόμενη οργάνωση και σε καμία άλλη αρχή.

Κατά συνέπεια τις παρατηρήσεις και επισημάνσεις του ελέγχου αξιολογεί και αξιοποιεί κάθε ελεγχόμενη οργάνωση διά των αρμοδίων οργάνων της.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

12. Στην με αριθμό 480/21-7-97 ερώτηση δόθηκε με το υπ' αριθμ. 1736/18-9-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 480/21-7-97 της Κοινοβουλευτικής Ομάδας του ΚΚΕ, που κατατέθηκε στη Βουλή από τους Βουλευτές κυρίους Μήτσο Κωστόπουλο και Απόστόλη Τασούλα, και διαβιβάστηκε σ' εμάς με το αρ. 480/21-7-97 έγγραφό σας, σχετικά με την αναπροσαρμογή των κατώτερων συντάξεων του ΙΚΑ και την καταβολή του ΕΚΑΣ, σας γνωρίζουμε τα εξής:

α) Οι κατώτερες συντάξεις του ΙΚΑ αναπροσαρμόζονται κάθε χρόνο με βάση το ποσοστό μεταβολής του δείκτη τιμών καταναλωτή (τιμάριθμος).

Το αίτημα της επανασύνδεσης με τα 20 ημερομίσθια του ανειδίκευτου εργάτη δεν είναι δυνατό, για οικονομικούς λόγους, να ικανοποιηθεί.

β) Το ΕΚΑΣ ως ειδικό επίδομα δεν μπορεί να ενσωματωθεί στη σύνταξη, διότι τότε θα έπαυε να αποτελεί επίδομα.

Το Υπουργείο μας, μετά την ανακοίνωση του Πρωθυπουργού στη Διεθνή Εκθεση Θεσσαλονίκης για επέκταση του ΕΚΑΣ, μελετά το θέμα της διεύρυνσης σε συνταχιούχους κάτω των 65 ετών καθώς και ειδικές κατηγορίες συνταξιούχων, με τη διατήρηση των εισοδηματικών κριτηρίων. Οριστικές αποφάσεις θα ληφθούν σύντομα.

γ) Κανένας δικαιούχος δεν πρόκειται να χάσει το επίδομα από τη μη εμπρόθεσμη υποβολή δικαιολογητικών, αφού η καταβολή του επιδόματος για το χρονικό διάστημα από 1-9-97 έως 31-12-97, τόσο για τους ήδη δικαιούχους, όσο και για τις νέες περιπτώσεις συνταξιούχων, αποφασίστηκε να εξακολουθήσει να γίνεται με τα οριζόμενα από τις διατάξεις των παραγράφων 1 και 2 του άρθρου 20 του ν. 2434/96, ο οποίος σημειωτέον δεν ορίζει καμία προθεσμία υποβολής δικαιολογητικών για την καταβολή του επιδόματος.

Ο Υφυπουργός

Ν. ΦΑΡΜΑΚΗΣ"

13. Στην με αριθμό 481/21-7-97 ερώτηση δόθηκε με το υπ' αριθμ. 86/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 481/21.7.97 που κατέθεσαν οι Βουλευτές κύριοι Μπ. Αγγουράκης, Μ. Κωστόπουλος για τα θέματα της αρμοδιότητάς μας, σας πληροφορούμε τα εξής:

Αναφορικά με τη δημιουργία Ολυμπιακού χωριού στην περιοχή της Πάρνηθας γνωρίζουμε ότι η έκταση στην οποία σχεδιάζεται να δημιουργηθεί το Ολυμπιακό χωριό βρίσκεται σε επαφή με το νότιο όριο του εγκεκριμένου ρυμοτομικού σχεδίου της Κοινότητας των Θρακομακεδόνων, σε μικρή απόσταση από το ΒΑ όρια του εγκεκριμένου ρυμοτομικού σχεδίου του Δήμου Αχαρνών και το βόρειο άκρο του αεροδρομίου της Δεκέλειας και δεν έχει καμία σχέση με το δάσος του Τατοϊου που βρίσκεται 5 χλμ. ανατολικότερα της έκτασης αυτής.

Από την έκταση των 830 στρ. που προγραμματίζεται για τη δημιουργία του Ολυμπιακού χωριού, τα 250 στρ. είναι αγροτική έκταση, τα 30 στρ. καταλαμβάνουν οι στρατιωτικές εγκατατάσεις της Πολεμικής Αεροπορίας και η υπόλοιπη χαρακτηρίζεται δημόσια δασική έκταση της οποίας η βλάστηση κατά το μεγαλύτερο μέρος αποτελείται από αραιά θαμνώδη βλάστηση και μόνο ένα τμήμα 15 στρ. στο ΒΑ όριό της αποτελείται από υψηλό δάσος Χαλεπίου Πεύκης.

Τόσο το ΥΠΓΕ όσο και το Δασαρχείο Πάρνηθας δεν εξετάζει παραχώρηση της δημόσιας έκτασης για τη δημιουργία του Ολυμπιακού χωριού επειδή δεν έχει υποβληθεί παρόμοιο αίτημα από αρμόδιο φορέα.

Σε περίπτωση που υποβληθεί σχετικό αίτημα, αυτό θα εξετασθεί στα πλαίσια των διατάξεων της Δασικής Νομοθεσίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

14. Στην με αριθμό 497/22-7-97 ερώτηση δόθηκε με το υπ' αριθμ. 335/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 497/22.7.97 ερώτηση του Βουλευτή κ. Μιχάλη Καρχιμάκη, σας γνωρίζουμε τα εξής:

Η τοποθέτηση και των υπολοίπων τοιχογραφιών που βρίσκονται υπό συντήρηση, θα ολοκληρωθεί μέσα στο Σεπτέμβριο.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"


 

  

Σελίδα 1015 

15. Στην με αριθμό 498/22-7-97 ερώτηση δόθηκε με το υπ' αριθμ. 90/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 498/22.7.97 που κατέθεσε ο Βουλευτής κ. Μ. Καρχιμάκης για τα θέματα της αρμοδιότητάς μας, σας πληροφορούμε τα εξής:

Α. Οι υποχρεώσεις της χώρας μας, που απορρέουν από την εφαρμογή συμβάσεων και κοινοτικών οδηγιών (79/409/ΕΟΚ και 92/43/ΕΟΚ), για την προστασία και την ορθολογική διαχείριση της περιοχής και την αποφυγή δραστηριοτήτων και επεμβάσεων που ενδεχόμενα να έχουν αρνητικές επιπτώσεις στα ιδιαίτερα οικολογικά χαρακτηριστικά της περιοχής είναι αυξημένες, διότι:

Μέσα στα όρια της περιοχής που θα ενταχθεί στο οικολογικό δίκτυο ΝΑΤURA 2000 υπάρχουν:

1. Οι νήσοι Διονυσάδες, περιοχή παγκόσμιας ορνιθολογικής σημασίας και το θεσμοθετημένο Αισθητικό Δάσος του Βάϊ που είναι ενταγμένα στο Κοινοτικό Δίκτυο των Ζωνών Ειδικής Προστασίας για την ορνιθοπαγίδα (S.P.A.), στα πλαίσια εφαρμογής του άρθρου 4 της οδηγίας 79/409/ΕΟΚ.

2. Επίσης το Αισθητικό Δάσος του Βάϊ είναι ενταγμένο στο δίκτυο του Πρωτοκόλλου των προστατευόμενων περιοχών της Μεσογείου, σ' εφαρμογή της Σύμβασης της Βαρκελώνης για την προστασία της Μεσογείου από τη ρύπανση.

Β. Το συγκεκριμένο Διαχειριστικό Σχέδιο που εκπόνησε το Ελληνικό Κέντρο Βιοτόπων Υγροτόπων είναι ένα από τα δέκα που εκπονήθηκαν κατά το χρονικό διάστημα από 1.1.96 μέχρι 31.12.96, στα πλαίσια υλοποίησης του προγράμματος "Διατήρηση και διαχείριση Τόπων Κοινοτικής Σημασίας στην Ελλάδα (οδηγία 92/43/ΕΟΚ)", που χρηματοδοτήθηκε από την Ευρωπαϊκή 'Ενωση στα πλαίσια του κανονισμού 1973/92/ΕΟΚ (LIFE) και 25% από το ΥΠΕΧΩΔΕ.

Πρόκειται για Ειδικό Διαχειριστικό Σχέδιο και όχι Γενικό, με κεντρικό στόχο της διαχείρισης τη διατήρηση της υπάρχουσας υψηλής βιοποικιλότητας και της φυσιογνωμίας του τοπίου της περιοχής.

Δίδονται κατευθύνσεις και προτείνονται μέτρα που αποσκοπούν στη διασφάλιση της διατήρησης ή της αποκατάστασης σε ικανοποιητική κατάσταση διατήρησης των τύπων φυσικών οικοτόπων και των ειδών της άγριας πανίδας και αυτοφυούς χλωρίδας της οδηγίας 92/43/ΕΟΚ που απαντώνται σ' αυτή (33 τύπου φυσικών οικοτόπων, 525 είδη χλωρίδας, 12 ζωϊκά είδη της οδηγίας και 51 είδη πουλιών της οδηγίας 79/409/ΕΟΚ εκ των οποίων 4 παγκοσμίως απειλούμενα).

Γ. 'Οσον αφορά την μη αποδοχή από τους τοπικούς φορείς των μέτρων που προτείνονται από το Ειδικό Διαχειριστικό Σχέδιο, οι διάφορες αντιρρήσεις εστιάζονται κυρίως στην αξιοποίηση των νήσων Διονυσάδων και της έκτασης που επί αντιδικίας Ελληνικού Δημοσίου - Ιεράς Σταυροπηγιακής Μονής Παναγιά Ακρωτηριανή, το Εφετείο Κρήτης με την αρ. 23/97 τελεσίδικη απόφασή του, απέρριψε εν μέρει την κατατεθείσα εκ μέρους της Μονής αγωγή και αναγνωρίσθηκε η ιδιοκτησία του Ελληνικού Δημοσίου εις μεγάλο μέρος της επιδίκου εκτάσεως, ανερχόμενο σε 10.000 στρ., συμπεριλαμβανομένου και του "ΦΟΙΝΙΚΟΔΑΣΟΥΣ ΒΑΙ".

'Οσον αφορά την αξιοποίηση της περιοχής, πιστεύουμε ότι οι οποιεσδήποτε ενέργειες προς την κατεύθυνση της ήπιας τουριστικής αξιοποίησης, θα πρέπει να είναι αποτέλεσμα ενός ολοκληρωμένου οικοτουριστικού προγράμματος ορθολογικής αξιοποίησης της περιοχής, που θα προκύψει μετά από συνεργασία όλων των εμπλεκόμενων φορέων (Υπουργείο Γεωργίας, ΥΠΕΧΩΔΕ, ΟΤΑ, ΕΟΤ κ.λπ.), προσανατολισμένου σαφέστατα στη διατήρηση της υπάρχουσας υψηλής βιοποικιλότητας και της φυσιογνωμίας του τοπίου της περιοχής.

Τέλος η υλοποίηση των αναγκαίων μέτρων διατήρησης των ιδιαίτερων οικολογικών χαρακτηριστικών της περιοχής, θα αποφασισθούν από κοινού με το ΥΠΕΧΩΔΕ λαμβάνοντας υπόψη τις απόψεις των τοπικών φορέων και συνεκτιμώντας τις οικονομικές, κονωνικές, πολιτιστικές απαιτήσεις καθώς και τις περιφερειακές και τοπικές ιδιομορφίες μέσω της Ειδικής Περιβαλλοντικής Μελέτης που πρόκειται να εκπονηθεί από το ΥΠΕΧΩΔΕ.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

16. Στην με αριθμό 516/22-7-97 ερώτηση δόθηκε με το υπ' αριθμ. 94/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 516/22.7.97 που κατέθεσαν οι Βουλευτές κύριοι Σ. Αλφιέρη, Ε. Αποστόλου, σας πληροφορούμε τα εξής:

Με την 94076/9881/16.1.96 Κ.Υ.Α. των Υπουργών Γεωργίας και Πολιτισμού εγκρίθηκε η εγκατάσταση και κατασκευή του Ευρωπαϊκού Κέντρου Δημοσίου Δικαίου στη θέση "Παπαγιάννη" περιοχής Αγίας Παρασκευής της Ν. Σπετσών, σε έκταση 62,5 στρ. χαρακτηριζόμενη ως Δημόσιο Δάσος Χαλεπίου Πεύκης με το υπόροφο δάσος Αειφύλλων Πλατύφυλλων.

Η αρμόδια υπηρεσία μας με το οικ. 73958/986/2.5.1996 έγγραφό της προς το Δήμο Σπετσών, αλλά και με το 77380/4974/18.7.96 προς το Σ.τ.Ε. ύστερα από προσφυγή του Δήμου Σπετσών, προς το Σ.τ.Ε. - θεωρεί ότι η κοινή απόφαση έχει εκδοθεί νόμιμα, σύμφωνα με τις προϋποθέσεις της κειμένης νομοθεσίας. Επίσης με το οικ. 82075/5753/1.8.96 έγγραφό της προς το Σ.τ.Ε., το ενημερώνει ότι η έκταση για την οποία επετράπει η επέμβαση δεν έχει παραδοθεί ακόμα και διαχειρίζεται από την αρμόδια δασική υπηρεσία γιατί δεν έχει προσκομισθεί από το Ευρωπαϊκό Κέντρο Δημοσίου Δικαίου κανένα από τα προβλεπόμενα έγγραφα της Κ.Υ.Α.

Στο συγκεκριμένο νομοσχέδιο "Για τα κτηνιατρικά φάρμακα" όπως έχει επεξεργασθεί από την Διαρκή Επιτροπή Παραγωγής και Εμπορίου δε συμπεριλαμβάνεται τέτοια διάταξη ενδεχόμενη τροπολογία θα συζητηθεί στη Βουλή κατά την ψήφισή του.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

17. Στην με αριθμό 527/23-7-97 ερώτηση δόθηκε με το υπ' αριθμ. 336/16-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 527/23.7.97 ερώτηση του Βουλευτή κ. Πέτρου Τατούλη, σας γνωρίζουμε τα εξής:

Με την 98/1996 απόφαση του Δημοτικού Συμβουλίου, ο Δήμος Μεγαλόπολης, παραχώρησε το ΥΠ.ΠΟ. για 99 χρόνια οικόπεδο 8 περίπου στρεμμάτων με κτίριο 400 τ.μ. περίπου, για την ίδρυση Αρχαιολογικού Μουσείου. Το υπάρχον κτίριο, στο οποίο παλαιότερα στεγαζόταν γηροκομείο, παρουσιάζει σημαντικά προβλήματα λόγω της εγκατάλειψής του και απαιτούνται σημαντικές επεμβάσεις για την επισκευή και μετατροπή του σε Μουσείο. Στην έκθεση καταλληλότητας που συνέταξε η αρμόδια Υπηρεσία είχε προταθεί η επισκευή και μετατροπή του κτιρίου να συνοδεύεται με προσθήκη 400 τ.μ. Η προσθήκη καλύπτει τις ανάγκες σε αποθήκες, εργαστήρια, χώρους υγιεινής κοινού, αναψυκτήριο, κατάστημα πωλήσεων ειδών ΤΑΠΑ, περιλαμβάνει δε και χώρο έκθεσης δειγμάτων παλαιοντολογικού υλικού. Η μελέτη είναι ενταγμένη στο πρόγραμμα δράσης της Διεύθυνσης Μελετών Μουσείων και η χρηματοδότηση θα βαρύνει τις πιστώσεις Π.Δ.Ε. ΣΑΕ014, ενώ το ζήτημα εκκρεμεί ενώπιον του ΚΑΣ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

18. Στην με αριθμό 534/23-7-97 ερώτηση δόθηκε με το υπ' αριθμ. 97/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην 534/23-7-97 ερώτηση που κατέθεσαν οι Βουλευτές κύριοι Ν. Γκατζής, Α. Κανταρζής, Β. Μπούτας για τα θέματα της αρμοδιότητάς μας, σας πληροφορούμε τα εξής:

Στην ΣΑΕ 081/2 είναι ενταγμένα:

α) κατασκευή Λιμνοδεξαμενής Καστανιά Αλλονήσου με πρ/σμό 1 δις δρχ. και πίστωση για το 1997 250 εκ. δρχ.

β) Κατασκευή Λιμνοδεξαμενής Πάνορμου Σκοπέλου με


 

  

Σελίδα 1016 

πρ/σμό 700 εκ. δρχ. και πίστωση για το 1997 300 εκ. δρχ.

Στην Συνεδρίαση της Επιτροπής παρακολούθησης του ΙΙ Κοινοτικού Πλαισίου Στήριξης, Τομέα Γεωργίας που έγινε στις 15.5.97 η Επιτροπή Παρακολούθησης εξέφρασε την πρόθεση για σύντομη ένταξη των ανωτέρω έργων στο Μέτρο 5.2 του Κοινοτικού Πλαισίου Στήριξης, οπότε θα ακολουθήσει η δημοπράτηση των έργων.

Και για τα δύο έργα υπάρχει προέγκριση χωροθέτησης, και έχει σταλεί στις 4.6.97 στο συνερωτώμενο ΥΠΕΧΩΔΕ, η Β. Φάση της μελέτης Περιβαλλοντικών Επιπτώσεων για έγκριση περιβαλλοντικών όρων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

19. Στην με αριθμό 542/24-7-97 ερώτηση δόθηκε με το υπ' αριθμ. 99/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 542/24.7.97 που κατέθεσαν οι Βουλευτές κύριοι Σ. Παναγιώτου, Μ. Μπόσκου, σας πληροφορούμε τα εξής:

Οι δύο εταιρείες (ΑΤΤΙΚ Α.Ε. & ΟΔΕΤΤΗ ΠΕΤΡΙΔΗ Α.Ε.) έχουν καθυστερήσει την εξόφληση της αξίας των καπνών, εσοδείας 1996, στους καπνοπαραγωγούς με τους οποίους είχαν συμβληθεί (υπογραφή Συμβάσεων Καλλιέργειας) και έχουν παραλάβει ήδη τα καπνά τους.

Για την αντιμετώπιση τέτοιων καταστάσεων έχει εκδοθεί η διυπουργική Απόφαση 17001/29.5.97 (ΦΕΚ 458/Β του 1997) με θέμα "θέσπιση και διαδικασία επιβολής διοικητικών κυρώσεων σε μεταποιητές καπνού και άλλες διατάξεις" που προβλέπει επιβολή προστίμων στους μεταποιητές που καθυστερούν στην καταβολή της εμπορικής αξίας των καπνών πέραν του μηνός από της παραλαβής των, επιπλέον της εμπορικής αξίας.

Για την υλοποίηση της ανωτέρω απόφασης έχει εκδοθεί σχετική Υπουργική απόφαση αριθμ. 24492/11.8.97 που αφορά τη σύσταση της αρμόδιας προς τούτο Επιτροπής η οποία θα καλέσει τους μεταποιητές για ακρόαση και επιβολή προστίμων το συντομότερο δυνατόν.

Η συμπεριφορά των ανωτέρω επιχειρήσεων ως και παρόμοια άλλων επιχειρήσεων θα επισύρει την επιβολή διοικητικών μέτρων όπως αφαίρεση ή μείωση του δικαιώματος για σύναψη συμβάσεων κατά τα επόμενα έτη.

'Οσον αφορά την αλλαγή του καθεστώτος των Συμβάσεων Καλλιέργειας (Σ.Κ.) που προβλέπει το ισχύον καθεστώς στον τομεά του καπνού, θα καταβληθούν προσπάθειες στο πλαίσιο της αναθεώρησης της Κοινής Οργάνωσης Αγοράς (ΚΟΑ) στον τομέα του καπνού, για βελτίωσή του.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

20. Στην με αριθμό 545/24-7-97 ερώτηση δόθηκε με το υπ' αριθμ. 16318/22-9-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 545/24.7.97 που κατατέθηκε στη Βουλή των Ελλήνων από τη Βουλευτή κ. Σ. Αλφιέρη, σας γνωρίζουμε τα ακόλουθα:

1. Οι οικισμοί των Αντικυθήρων σήμερα ηλεκτροδοτούνται ως εξής:

- Ο οικισμός Ποταμός από τον Τοπικό Σταθμό Παραγωγής (Τ.Σ.Π.) από τον οποίο εξυπηρετούνται 43 κατοικίες και 1 αντλιοστάσιο. Οι οικισμοί Μπατουδιανά, Γαλανιανά, Αλεβιζιανά από κεντρικό Φωτοβολταϊκό (Φ/Β) σταθμό από τον οποίο εξυπηρετούνται συνολικά 21 κατοικίες.

- Οι οικισμοί Χαρχαλιανά, Σκαριανά, Κατσανεβιανά, Τσικαλαριανά και Πατακιανά με 13 ατομικές Φ/Β μονάδες.

Στους καταναλωτές που ηλεκτροδοτούνται από τον κεντρικό Φ/Β σταθμό και τις αυτόνομες φωτοβολταϊκές μονάδες έχουν παραχωρηθεί δωρεάν από τη ΔΕΗ ηλεκτρικές συσκευές μειωμένης κατανάλωσης (ψυγείο, τηλεόραση, λαμπτήρες).

2. Σύμφωνα με πάγια αρχή της ΔΕΗ που εφαρμόζεται γενικά σε ολόκληρη τη χώρα, για να γίνει οποιαδήποτε ηλεκτροδότηση, είναι απαραίτητο εκτός των άλλων προϋποθέσεων, η συμμετοχή των ενδιαφερομένων ή του Δήμου ή της Κοινότητας στις αντίστοιχες δαπάνες που χρειάζονται για την πραγματοποίησή τους.

3. Εν προκειμένω έχει καταβληθεί η αντίστοιχη συμμετοχή αφ' ενός από τον ΟΤΕ για την ηλεκτροδότηση του Α/Τ σταθμού του και αφ' ετέρου από τη Νομαρχιακή Αυτοδιοίκηση Πειραιά για την ηλεκτροδότηση 13 κτισμάτων (12 κατοικιών και 1 εκκλησίας).

4. Για την υλοποίηση των πιο πάνω ηλεκτροδοτήσεων έχει αρχίσει και συνεχίζεται να κατασκευάζεται ένα αρκετά εκτεταμένο έργο που συμπεριλαμβάνει:

- τον εκσυγχρονισμό και τη βελτίωση του Τοπικού Σταθμού Παραγωγής του νησιού στον Ποταμό.

- την κατασκευή δικτύου Μέσης Τάσης για τη μεταφορά της ενέργειας από τον Ποταμό σχεδόν μέχρι το άλλο άκρο του νησιού, όπου βρίσκονται οι εγκαταστάσεις του ΟΤΕ και τα υπόψη κτίσματα.

- την κατασκευή των αναγκαίων Υποσταθμών και των δικτύων διανομής Χαμηλής Τάσης.

5. Το πιο πάνω έργο, το οποίο ας σημειωθεί κατασκευάζεται με εξαιρετικές δυσκολίες λόγω των ιδιαζουσών τοπικών συνθηκών, καταβάλλεται προσπάθεια να ολοκληρωθεί μέχρι το τέλος του 1997, οπότε στη συνέχεια θα πραγματοποιηθούν οι ηλεκτροδοτήσεις του ΟΤΕ και των 13 κτισμάτων, για τα οποία έχουν καταβληθεί οι οικονομικές συμμετοχές.

6. Μετά την κατασκευή και ολοκλήρωση του πιο πάνω έργου, θα καταστεί δυνατή και η σύνδεση των ηλεκτροδοτούμενων σήμερα από τον κεντρικό Φ/Β σταθμό κτισμάτων με τα νέα δίκτυα του νησιού για τη βελτίωση της ηλεκτρικής εξυπηρέτησής τους.

7. Τέλος σημειώνουμε ότι η ΔΕΗ καλύπτει το συνολικό κόστος των έργων άρα δεν υφίσταται θέμα διακοπής αυτών για οικονομικούς λόγους.

Η Υπουργός

ΒΑΣΩ ΠΑΠΑΝΔΡΕΟΥ"

21. Στην με αριθμό 549/24-7-97 ερώτηση δόθηκε με το υπ' αριθμ. 1896/12-9-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 549/24-7-97 που κατατέθηκε στη Βουλή από το Βουλευτή κ. Πέτρο Κουναλάκη, σας γνωρίζουμε στα θέματα αρμοδιότητάς μας τα ακόλουθα:

'Οπως είναι γνωστό με τον ν. 1976/91 και τις κατ' εξουσιοδότηση αυτού εκδοθείσες Υπουργικές Αποφάσεις καθορίστηκε νέος τρόπος ασφάλισης των αποκλειστικών αδελφών νοσοκόμων με την υποχρεωτική και αυτοδίκαιη ασφάλισή τους στο ΙΚΑ.

Στο θέμα της μη συνταξιοδότησης των ατόμων από την κατηγορία των αποκλειστικών νοσοκόμων που εισήλθαν στην ασφάλιση σε μεγάλη ηλικία, που αναφέρεται στα υπομνήματα των σωματείων των αποκλειστικών αδελφών νοσοκόμων, σας γνωρίζουμε ότι ο ίδιος ο χαρακτήρας της ασφάλισης των αποκλειστικών νοσοκόμων όπως και όλων των προσώπων, τα οποία εντός των ορίων της χώρας παρέχουν εξηρτημένη εργασία έναντι αμοιβής, ήτοι υποχρεωτική και αυτοδίκαιη ασφάλισή τους στο ΙΚΑ, αφενός δίδει το δικαίωμα της εξασφάλισης των παροχών του ΙΚΑ, αφετέρου την υποχρέωση καταβολής των εισφορών ανεξάρτητα αν πρόκειται οι ενδιαφερόμενοι να δικαιωθούν συντάξεως.

'Αλλωστε οι ενδιαφερόμενες αποκλειστικές νοσοκόμες μπορούν, εάν δεν συμπληρώσουν τις απαραίτητες προϋποθέσεις συνταξιοδότησης από την νομοθεσία του ΙΚΑ και σταματήσουν την εργασία τους να ζητήσουν την συνέχιση της ασφάλισής τους προαιρετικά για θεμελίωση συνταξιοδοτικού δικαιώματος.

Συμπληρωματικά σας γνωρίζουμε, ότι και πριν την ισχύ του ν. 1976/91, οι ενδιαφερόμενες θα μπορούσαν να ασφαλιστούν στο ΙΚΑ με το προϊσχύον ασφαλιστικό καθεστώς, μέσω ασφαλιστικών συνεταιρισμών, σύμφωνα με τον κανονισμό


 

  

Σελίδα 1017 

ασφάλισης του ΙΚΑ.

Το Υπουργείο Υγείας Πρόνοιας, προς το οποίο κοινοποιούμε αντίγραφο της ερώτησης, παρακαλείται να ενημερώσει τη Βουλή για το θέμα αρμοδιότητάς του.

Ο Υφυπουργός

Ν. ΦΑΡΜΑΚΗΣ"

22. Στην με αριθμό 556/24-7-97 ερώτηση δόθηκε με το υπ' αριθμ. 102/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 556/24.7.97 που κατέθεσε ο Βουλευτής κ. Μ. Μουσταφά σας πληροφούμε τα εξής:

'Εχουν ολοκληρωθεί στο Νομό Ροδόπης οι εντολές πληρωμής της πριμοδότησης για όλες τις ποσότητες καπνών εσοδειάς 1996 που έχουν παραδοθεί στις επιχειρήσεις μεταποίησης και η αρμόδια ΑΤΕ καταβάλλει στους παραγωγούς τα αντίστοιχα ποσά εξόφλησης.

Η μικρή καθυστέρηση που παρατηρήθηκε οφείλετο στο γεγονός της, σε μικρό χρόνο, αποστολής συσσωρευμένου όγκου παραστατικών και επεξεργασίας τους από την Κεντρική Υπηρεσία του ΕΟΚ, καθώς και σε άλλα μηχανογραφικά προβλήματα που παρουσιάσθηκαν στην ΑΤΕ Κομοτηνής.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

23. Στην με αριθμό 568/25-7-97 ερώτηση δόθηκε με το υπ' αριθμ. 103/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 568/25.7.97 που κατέθεσε η Βουλευτής κ. Σ. Αλφιέρη σας πληροφορούμε τα εξής:

Η Αγροτική Τράπεζα αποφάσισε πρόσφατα (31.7.97) τη ρύθμιση με VALEUR: 1/7/97 των οφειλών φορέων ανθοκαλλιεργειών, καλλιεργητών κηπευτικών θερμοκηπίων καθώς και αλιευτικών επιχειρήσεων.

Στη ρύθμιση υπάγονται:

1) Οι υφιστάμενες την 1.1.96 οφειλές λήξεως 31.12.93 και παλαιότερα, με απαλλαγή από δεδουλευμένους τόκους για το διάστημα από 1.1.94 - 30.6.96 ανάλογη της εφάπαξ καταβολής που θα κάνουν οι πιστούχοι και απαλλαγή από τόκους ποινής για το διάστημα από 1.7.96 - 30.6.97.

2) Οι ανεξόφλητες κατά την 30.6.97 οφειλές λήξεως 1994 και 1995, με απαλλαγή από τόκους ποινής.

Το δάνειο της ρύθμισης θα έχει διάρκεια 10 χρόνια και επιτόκιο σήμερα 17%.

Οι πιστούχοι που ενδιαφέρονται να υπαχθούν στη ρύθμιση θα πρέπει να υποβάλουν αίτηση το αργότερο μέχρι 31.10.97.

Το Υπουργείο Γεωργίας στα πλαίσια του 2ου ΚΠΣ προωθεί με το πρόγραμμα των ηπίων μορφών ενέργειας τη βελτίωση, εκσυγχρονισμό και επέκτασης των ανθοκομομικών εκμεταλλεύσεων, ειδικά για την περιοχή της Τροιζηνίας προβλέπεται ενίσχυση για τα έτη 94 - 99 με ποσό 163 εκατ. δρχ. και με ποσοστό επιδότησης για τους δικαιούχους φορείς 50 - 60%.

Επίσης στα πλαίσια του Καν. 2328/91/91 μεταξύ των άλλων επενδύσεων προβλέπονται και για την ενίσχυση θερμοκηπιακών μονάδων για γεωργούς κατά κύρια απασχόληση και μέχρι ύψους επενδύσεων 44 εκατ. δρχ. με ποσοστό ενίσχυσης 45 - 55%.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

24. Στην με αριθμό 569/25-7-97 ερώτηση δόθηκε με το υπ' αριθμ. 339/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 569/25.7.97 ερώτηση της Βουλευτού κ. Στέλλας Αλφιέρη, σας γνωρίζουμε τα εξής:

Το έργο της αποκατάστασης του Δημοτικού Σχολείου Πόρου, εκτελείται και χρηματοδοτείται από τον Ο.Σ.Κ. Το κτίριο έχει κηρυχθεί ως ιστορικό διατηρητέο μνημείο από το ΥΠ.ΠΟ. Η αρχιτεκτονική μελέτη αποκατάστασης του κτιρίου συντάχθηκε από Αρχιτέκτονα της αρμόδιας Εφορείας η στατική μελέτη συντάχθηκε από το Δήμο Πόρου και η ηλεκτρομηχανολογική μελέτη από την ΤΥΔΚ Πειραιά.

Η έγκριση του συνόλου των μελετών έγινε με την απόφαση ΥΠΠΟ/14088/ΔΠΚΑΝΜ62.4.94 μετά από σχετική γμωμοδότηση του Κ.Σ.Ν.Μ.Μ. Το όλο έργο δημοπρατήθηκε από τον ΟΣΚ στις 13.12.1996 και ξεκίνησε με φορέα εκτέλεσης την τεχνική υπηρεσία του ΟΣΚ και εποπτεία της αρμόδιας Εφορείας Νεωτέρων Μνημείων του ΥΠ.ΠΟ. Στις 3,5,96 οι εργασίες διεκόπηκαν μόνο στα σημεία όπου επιβαλλόταν τροποποίηση της μελέτης και επομένως νέα γνωμοδότηση του Κ.Σ.Ν.Μ.

Στις 29.7.96 με πρωτοβουλία του ο ΟΣΚ διακόπει το σύνολο των εργασιών του έργου προκειμένου να γίνει έλεγχος στατικής αντοχής του υπάρχοντος και να δοθούν από την Εφορεία οι λεπτομέρειες των W.C. που είχαν όμως παραδοθεί.

Στις 26.11.96 υποβλήθηκε από τον ΟΣΚ νέα στατική μελέτη και το Κ.Σ.Ν.Μ. δεν ενέκρινε τη νέα τροποποιημένη μελέτη και παρακάλεσε για την άμεση έναρξη των εργασιών του έργου (σύμφωνα με την αρχικά εγκεκριμένη μελέτη) η οποία και επιβάλλεται για λόγους κοινωνικούς και προστασίας του Μνημείου (συνημμένο σχετικό έγγραφο). Μέχρι σήμερα, όπως μας πληροφόρησε η αρμόδια Υπηρεσία του ΥΠ.ΠΟ., δεν έχουν αρχίσει οι εργασίες.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

25. Στην με αριθμό 579/25-7-97 ερώτηση δόθηκε με το υπ' αριθμ. 106/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 579/25.7.97 που κατέθεσε η Βουλευτής κ. Σ. Αλφιέρη για τα θέματα της αρμοδιότητάς μας, σας πληροφορούμε τα εξής:

Δεν έχει χορηγηθεί έγκριση κυκλοφορίας σε γεωργικό φάρμακο με δραστική ουσία Μεθυλένιο. Αν χρησιμοποιείται σκεύασμα με δραστική ουσία Μεθυλένιο, η χρήση του είναι παράνομη και στους παραβάτες θα επιβληθούν οι προβλεπόμενες κυρώσεις.

Υπάρχουν πράγματι περιπτώσεις που οι παραγωγοί στην αγωνία τους να προστατεύσουν τις καλλιέργειες και το εισόδημά τους χρησιμοποιούν μεγαλύτερες ποσότητες γεωργικών φαρμάκων και έτσι γίνεται αλόγιστη χρήση τους.

Το Υπουργείο συνεχίζει τις προσπάθειες για καλύτερη ενημέρωση των παραγωγών και την αντιμετώπιση των προβλημάτων τους.

Με τη χορήγηση έγκρισης κυκλοφορίας δίνονται όλα τα απαραίτητα στοιχεία για τη σωστή χρήση κάθε γεωργικού φαρμάκου καθώς και τα μέτρα και οι προφυλάξεις που πρέπει να λαμβάνονται για την ασφαλή χρήση του φαρμάκου, ώστε να εξασφαλίζεται το ακίνδυνο για τους χρήστεςτους καταναλωτές γεωργικών προϊόντων και το περιβάλλον.

Το Υπουργείο Γεωργίας με τις περιφερειακές του Υπηρεσίες (Δ/νσεις Γεωργίας, Περιφερειακά Κέντρα Προστασίας Φυτών και Ποιοτικού Ελέγχου κλπ) τόσο με έντυπο υλικό, όσο και με συγκεντρώσεις ενημερώνει τους παραγωγούς για την ορθή χρήση των γεωργικών φαρμάκων και τα μέτρα και τις προφυλάξεις που πρέπει να λαμβάνουν.

Επίσης ενημέρωση γίνεται και με σχετικές τηλεοπτικές και ραδιοφωνικές εκπομπές.

Για τον περιορισμό της χρήσης των γεωργικών φαρμάκων χρησιμοποιούνται όλα τα επιστημονικά δεδομένα (καλλιεργητικά μέτρα, βιοτεχνολογία (π.χ. ανθετικές ποικιλίες), γεωργικές προειδοποιήσεις για έγκαιρη και ορθή αντιμετώπιση των εμφανιζομένων προβλημάτων κ.λπ.).

Ομως παρά τη συνεχή ενημέρωση των παραγωγών και την σημαντική βελτίωση από την υποχρεωτική καταγραφή των στοιχείων στη συσκευασία των γεωργικών φαρμάκων, υπάρχουν περιπτώσεις που γίνεται αλόγιστη χρήση. Στις περιπτώσεις


 

  

Σελίδα 1018 

 

αυτές εφαρμόζονται οι προβλεπόμενες διοικητικές και ποινικές κυρώσεις.

Στα πλαίσια του κανονισμού ΕΟΚ 2078/92 "Σχετικά με μεθόδους γεωργικής παραγωγής, που συμμορφώνονται με τις απαιτήσεις προστασίας του περιβάλλοντος καθώς και τη διατήρηση του φυσικού χώρου "εφαρμόζεται από το 1996 σε ολόκληρη τη χώρα πρόγραμμα Βιολογικής Γεωργίας, με το οποίο ενθαρρύνεται και ενισχύεται οικονομικά, η μετατροπή συμβατών καλλιεργειών σε βιολογικές, με τη χρησιμοποίηση μεθόδων φιλικών προς το περιβάλλον. Στόχοι του προγράμματος είναι:

α.- Η μείωση της ρύπανσης που προκαλεί η γεωργία (χρήση φυτοφαρμάκων και λιπασμάτων).

β.- Η προστασία της άγριας χλωρίδας και πανίδας και

γ.- Η προστασία της Δημόσιας Υγείας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

26. Στην με αριθμό 582/25-7-97 ερώτηση δόθηκε με το υπ' αριθμ. 107/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην 582/25.7.97 ερώτηση, που κατέθεσε ο Βουλευτής κ. Ν. Κατσαρός, σας πληροφορούμε τα εξής:

Στις αγροτικές περιοχές των Κοινοτήτων Ολυμπιάδας, Φλαμπουρίου Καλυβίων, Δολιχίου και Δρυμού της επαρχίας Ελασσόνος καλλιεργούνται συνολικά 18.254 στρέμματα καπνού με τη ποικιλία "Μαύρα ΕλασσόνΟς", 5.272 στρέμματα με την ποικιλία "Μπασμάς" και 268 στρέμματα με την ποικιλία VIRGINIA. Απ'αυτά μόνο 200 στρέμματα της ποικιλίας Μαύρα Ελλασόνος έχουν προσβληθεί από τον ιό Υ της πατάτας και τον κηλιδωτό ιό μαρασμού της τομάτας σε ποσοστό 50% περίπου και ενδεχομένως σε μερικά κτήματα το ποσοστό να φθάσει το 100%.

Οι ιολογικές προσβολές όταν εμφανισθούν στους αγρούς δεν υπάρχει δυνατότητα πλήρους ή έστω επαρκούς αντιμετώπισης με τα υφιστάμενα χημικά μέσα. Εκείνο που επιβάλλεται να πραγματοποιείται από τους παραγωγούς για αποφυγή στο μέλλον παρόμοιων καταστάσεων είναι η τήρηση των απαραίτητων καλλιεργητικών φορντίδων από το στάδιο των σπορείων ώστε τα μεταφυτευμένα φυτά να είναι υγιή.

Από τις εκθέσεις ελέγχων που παραγματοποιήσαν οι Περιφερειακές Υπηρεσίες του ΕΟΚ προκύπτει έλλειψη ή ανεπάρκεια καλλιεργητικών φροντίδων στο σπορείο από τους παραγωγούς των περιοχών που εμφανίζουν το πρόβλημα των προσβολών, παρά τις συστάσεις ή και τα σχετικά εκλαϊκευτικά έντυπα που διανέμονται από τις υπηρεσίες, σε συνδυασμό με τις ευνοϊκές συνθήκες που συνήθως παρατηρούνται κατ'έτος στους αγρούς (ζέστη - ξηροθερμικό περιβάλλον).

Το Υπουργείο Γεωργίας σε συνεργασία με τον ΕΟΚ θα ζητήσει από τις Νομαρχιακές Υπηρεσίες τη σύσταση Επιτροπών για επιτόπιο έλεγχο και εξατομικευμένες εκτιμήσεις για τον προσδιορισμό του ύψους των ζημιών και θα ληφθούν όλα τα απαραίτητα μέτρα ώστε η ενδεχόμενη μείωση της παραγωγής λόγω προσβολών να έχει τη μικρότερη δυνατή επίπτωση στις ποσοστώσεις των παραγωγών.

'Οσον αφορά την κάλυψη της τυχόν ζημιάς των παραγωγών από ενδεχόμενη μείωση της παραγωγής, οι ισχύουσες κοινοτικές διατάξεις δεν προβλέπουν οικονομική ενίσχυση σε παρόμοιες περιπτώσεις.

Το Υπουργείο Γεωργίας όμως συγκεντρώνει στοιχεία για ζημιές που προκλήθηκαν στη γεωργία από δυσμενείς καιρικές συνθήκες και άλλα αίτια κατά τρέχον έτος και θα εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

27. Στην με αριθμό 610/29-7-97 ερώτηση δόθηκε με το υπ' αριθμ. 344/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 610/29.7.97 ερώτηση των Βουλευτών κυρίων Στρατή Κόρακα και Σταύρου Παναγιώτου, σας γνωρίζουμε τα εξής:

Επισυνάπτεται σχετικό έγγραφο της αρμόδιας Υπηρεσίας του ΥΠ.ΠΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

28. Στην με αριθμό 610/29-7-97 ερώτηση δόθηκε με το υπ'αριθμ. 109/16-9-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 610/29-7-97 που κατέθεσαν οι Βουλευτές κύριοι Στρ. Κόρακας και Στ. Παναγιώτου για θέματα της αρμοδιότητάς μας, σας πληροφορούμε τα εξής:

Η μίσθωση θαλασσίων εκτάσεων και η έκδοση άδειας ίδρυσης για τη λειτουργία μονάδων Ιχθυοκαλλιέργειας εντατικής μορφής αποτελεί αποκεντρωμένη αρμοδιότητα της Νομαρχίας, σύμφωνα με Π.Δ. 332/83.

Η έκδοση των αναφερομένων αποφάσεων στηρίζεται στη σύμφωνη γνώμη των συναρμοδίων υπηρεσιών και φορέων (ΥΠΕΧΩΔΕ, ΓΕΝ, ΕΟΤ, Ενάλιες αρχαιότητες, ΟΤΑ κλπ.).

Συγχρόνως με τις κοινές αποφάσεις έγκρισης περιβαλλοντικών όρων, αν και οι υδατοκαλλιεργητικές μονάδες αποτελούν μια από τις πιο ήρεμες μορφές ανάπτυξης, τίθενται για τη λειτουργία τους όροι και προϋποθέσεις με σκοπό την προστασία του περιβάλλοντος, αλλά και της ίδιας της ιχθυοκαλλιεργητικής δραστηριότητας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

29. Στην με αριθμό 612/29-7-97 ερώτηση δόθηκε με το υπ' αριθμ. 110/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην 612/29.7.97 ερώτηση, που κατέθεσαν οι Βουλευτές κύριοι Ο. Κολοζώφ και Μ. Κωστόπουλος για θέματα της αρμοδιότητάς μας σας πληροφορούμε τα εξής:

Αρμόδιος και υπόχρεος για την αναδάσωση μιας έκτασης που κηρύσσεται αναδασωτέα είναι ο ιδιοκτήτης της έκτασης. Σε περίπτωση άρνησης ή αδυναμίας του ιδιοκτήτη, η εκτέλεση τυχόν απαιτούμενων τεχνικών επεμβάσεων για την αναδάσωση γίνονται από το δημόσιο χωρίς οι επεμβάσεις αυτές να αποτελούν διακατοχικές πράξεις (ν. 1892/90 άρθρο 120).

Ως εκ τούτου άσχετα με την ιδιοκτησιακή κατάσταση της έκτασης η αρμόδια Δασική Αρχή (Δ/νση Αναδασώσεων Αττικής), σε περίπτωση που δεν επιτευχθεί φυσική αναγέννηση θα μεριμνήσει για την εκτέλεση των απαιτούμενων αναδασωτικών επεμβάσεων και μετά από εκπόνηση σχετικής μελέτης.

Αναδασωτικές επεμβάσεις του Δήμου σε δημόσιες εκτάσεις ή εκτάσεις τρίτων χωρίς την έγκριση ή τη σύμφωνη γνώμη των ιδιοκτητών είναι πράξεις αυθαίρετες, παράνομες και δημιουργούν εντάσεις και ιδιοκτησιακά προβλήματα τα οποία μόνο την αναδάσωση της έκτασης δεν εξυπηρετούν.

Με δεδομένο ότι η έκταση έχει κηρυχθεί αναδασωτέα προαστατεύεται από οποιαδήποτε επέμβαση που δεν αποσκοπεί στην αναδάσωση.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

30. Στην με αριθμό 643/29-7-97 ερώτηση δόθηκε με το υπ' 116/16-9-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 643/29-7-97 που κατέθεσε ο Βουλευτής κ. Σ. Δανέλλης για θέματα της αρμοδιότητάς μας, σας πληροφορούμε τα εξής:

Σε παραποτάμιες και παραλίμνιες περιοχές της χώρας υπάρχουν οι εξής κατηγορίες λευκώνων δηλαδή φυτειών με


 

  

Σελίδα 1019 

 

γενετικά βελτιωμένα είδη λεύκης.

α) Λευκώνες που δημιουργήθηκαν σε δημόσιες δασικές εκτάσεις και διαχειρίζονται από τη δασική Υπηρεσία.

β) Λευκώνες που δημιουργήθηκαν από ιδιώτες σε δημόσιες δασικές εκτάσεις που παραχωρήθηκαν σε ιδιώτες για αυτό το σκοπό.

γ) Λευκώνες που δημιουργήθηκαν από ιδιώτες σε ιδιωτικές δασικές εκτάσεις.

δ) Λευκώνες που δημιουργήθηκαν από ιδιώτες σε αγροτικές εκτάσεις. 

Στις περιπτώσεις α, β, γ (επί δασικών εκτάσεων) υπάρχει πλήρης δασοτεχνική επιτήρηση από το δημόσιο και σε κάθε περίπτωση απαιτείται άδεια υλοτομίας και έλεγχος των παραγομένων προϊόντων. Στην περίπτωση δ. οι φυτείες λευκώνων δεν υπάγονται στην κατηγορία των δασικών εκτάσεων και δεν απαιτείται άδεια υλοτομίας από τις δασικές αρχές.

Στην παραλίμνια περιοχή της Κερκίνης υπάρχουν πολλοί ιδιωτικοί λευκώνες της δ. περιπτώσεως που υλοτομούνται από τους ιδιώτες χωρίς άδεια κάθε 10 ή 20 χρόνια.

'Οπως μας πληροφόρησε το Δασαρχείο Σιδηροκάστρου με το 2839/28.7.97 έγγραφό του, η καταστροφή των φωλεών των ερωδιών έγινε σε ένα ιδιωτικό λευκώνα κατά τις εργασίες υλοτομίας, μετά από εντολή του ιδιοκτήτη σε υλοτόμο.

'Οταν ειδοποιήθηκε το Δασαρχείο Σιδηροκάστρου μετέβη επί τόπου υπάλληλος του αλλά είχαν ήδη υλοτομηθεί 115 από τα 130 δένδρα του λευκώνα που είχαν και τις φωλιές.

Η περιοχή του υγροτόπου της Κερκίνης υπάγεται στους υγροτόπους της συνθήκης RAMSAR αλλά δεν έχει ενταχθεί σε μια από τις κατηγορίες των προστατευομένων φυσικών περιοχών του Ν.996/71 ή του Ν.1650/86 (άρθρα 19.20.21). 'Εχει όμως εκδοθεί η προβλεπόμενη από τις διατάξεις του άρθρου 21 παρ.6 του Ν.1650/86 ΚΥΑ υπ' αριθμ. 66272/25.6.93 η οποία ρυθμίζει κατά ζώνες διάφορες χρήσεις και απαγορεύσεις η ισχύς της οποίας έχει λήξει.

Ωστόσο η καταστροφή φωλεών απαγορεύεται από τις γενικές περί θήρας διατάξεις (άρθρο 258 του Δασικού Κωδικα) καθώς και από τις διατάξεις της Κ.Υ.Α. των υπουργών Εθν. Οικονομίας και Γεωργίας αρ.414985/29.11.85 (άρθρο 7 παρ.3γ, 3δ) "Μέτρα διαχείρισης της άγριας πτηνοπανίδας" που εκδόθηκε σε εφαρμογή της οδηγίας 79/409 ΕΟΚ "περί διατηρήσεως των αγρίων πτηνών". Γι' αυτό υποβλήθηκε σχετική μήνυση στον υλοτόμο.

Για να αντιμετωπισθούν παρόμοιες περιπτώσεις η Γεν. Γραμματεία Δασών του Υπ. Γεωργίας απηύθυνε ήδη εγκύκλιο δ/γη προς τα Δασαρχεία να εκδόσουν κατά τόπους Δασ. Απαγ. Διατάξεις με τις οποίες θα απαγορεύεται η υλοτομία λευκώνων όλων των ανωτέρω κατηγοριών κατά τη διάρκεια φωλεοποίησης, εκκόλαψης, εξάρτησης των υδροβίων πτηνών, ανεξάρτητα αν οι περιοχές αυτές βρίσκονται υπό ειδικό καθεστώς προστασίας ή όχι.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

31. Στην με αριθμό 669/30-7-97 ερώτηση δόθηκε με το υπ' αριθμ. 122/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 669/30-7-97 που κατέθεσε ο Βουλευτής κ. Σ. Σπηλιωτόπουλος για τα θέματα της αρμοδιότητάς μας, σας πληροφορούμε τα εξής:

Το Μάρτιο 1996 εξαγγέλθηκαν από την ΑΤΕ πιστωτικές διευκολύνσεις για σύνολο των πιστούχων της που έχουν οφειλές λήξης μέχρι 31-12-93, οι οποίες περιλαμβάνουν απαλλαγή του συνόλου των τόκων ποινής για την χρονική περίοδο από 1-1-94 έως 30-6-96 και απαλλαγή μέρους των συμβατικών τόκων της ίδιας περιόδου που φθάνει μέχρι το 50% καθώς και ρύθμιση των υπολοίπων οφειλών με ιδιαίτερα ευνοϊκούς όρους.

Ο βασικός στόχος του προγράμματος ρύθμισης είναι αφενός να δοθεί η δυνατότητα στους πιστούχους να εξοφλήσουν τα συσσωρευμένα χρέη, τα οποία δεν μπορούν να εξυπηρετηθούν ομαλά από τα αποτελέσματα λειτουργίας των μονάδων τους και αφετέρου να βελτιωθεί η ρευστοποίηση των παλαιών δανείων της Τράπεζας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

32. Στην με αριθμό 696/31-7-97 ερώτηση δόθηκε με το υπ' αριθμ. 126/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 696/31-7-97 που κατέθεσε ο Βουλευτής κ. Hλ. Βεζδεβάνης σας πληροφορούμε τα εξής:

Σύμφωνα με τον Καν. ΕΚ 1626/94 "Για τη θέσπιση ορισμένων Τεχνικών μέτρων διατήρησης των αλιευτικών πόρων στη Μεσόγειο από 1.1.95 οι μηχ/τες απαγορεύεται να ψαρεύουν μέσα από το όριο των 2 ν.μ. από τις ακτές (από 1.1.99 το όριο γίνεται 3 ν.μ.) ή σε βάθη θάλλασας μικρότερα από τα 50 μ. όταν το βάθος ευρίσκεται σε μικρότερη απόσταση από τα 2 ν.μ. Σύμφωνα όμως με τη νομοθεσία της χώρας μας, το βάθος των 50 μ. θα πρέπει σε κάθε περίπτωση να ευρίσκεται έξω από το όριο του ενός ν.μ. απόσταση από την ακτή.

Βάσει της ισχύουσας νομοθεσίας απαγορεύεται η αλιεία με μηχ/τες στα στενά μεταξύ Κερκύρας Αλβανίας γιατί η απόσταση δεν υπερβαίνει τα 2 ν.μ..

Στο θαλάσσιο στενό Κερκύρας-Ηγουμενίτσης υπάρχει 7μηνη απαγόρευση της μηχ/τας (άρθρο 10 Β.Δ. 917/66).

Η επτάμηνη αυτή απαγόρευση της αλιείας των μηχ/τών σε συνδυασμό με τα γενικότερα μέτρα είναι επαρκής για την προστασία των ιχθυοαποθεμάτων και δεν υπάρχει προς το παρόν θέμα λήψης πρόσθετων μέτρων.

Θα πρέπει αντίθετα να ενταθούν η αστυνόμευση και οι έλεγχοι στην περιοχή ώστε να επιβάλλονται στους παραβάτες της αλιευτικής Νομοθεσίας οι νόμιμες κυρώσεις σύμφωνα με τον Ν. 2040/1992.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

33. Στην με αριθμό 707/31-7-97 ερώτηση δόθηκε με το υπ' αριθμ. 127/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 707/31-7-97 που κατέθεσε ο Βουλευτής A. Xειμάρας σας πληροφορούμε τα εξής:

Σύμφωνα με την αριθμ. 261/97 διϋπουργική απόφαση των Υπουργών Γεωργίας και Οικονομικών με την οποία εγκρίθηκε η χορήγηση οικονομικής ενίσχυσης στους αγρότες που γεωργοκτηνοτροφικές τους εκμεταλλεύσεις ζημιώθηκαν από βροχοπτώσεις - πλημμύρες κατά τους μήνες Σεπτέμβριο έως Δεκέμβριο 1996, δικαιούχοι της ενίσχυσης είναι οι κατά κύρια απασχόληση γεωργοί όπως αυτοί προσδιορίζονται για την εφαρμογή του Καν. της Ε.Ε. 2328/91 χωρίς τους περιορισμούς που αφορούν την ηλικία και το ποσοστό αναπηρίας.

Τροποίηση της παραπάνω απόφασης, ώστε να ενισχυθούν όλοι οι πληγέντες παραγωγοί ανεξαρτήτως κύριας απασχόλησης και εισοδήματος δεν αντιμετωπίζεται από το Υπουργείο Γεωργίας διότι σκοπός του αναφερόμενου προγράμματος είναι να ενισχυθούν οι κατά κύρια απασχόληση γεωργοί που έπαθαν σοβαρές ζημιές και το οικογενειακό τους εισόδημα στηρίζεται κυρίως στο εισόδημα από τη γεωργία.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

34. Στην με αριθμό 724/31-7-97 ερώτηση δόθηκε με το υπ' αριθμ. 353/16-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 724/31.7.97 ερώτηση του Βουλευτή κ. Δημήτρη Κουτσόγιωργα, σας γνωρίζουμε τα εξής:

Για την ανέγερση του νέου Μουσείου Πατρών έχει συνταχθεί κτιριολογικό πρόγραμμα με βάση οικόπεδο που έχει


 

  

Σελίδα 1020 

 

παραχωρηθεί από την ΚΕΔ προς το σκοπό αυτό στη βόρεια είσοδο της πόλης της Πάτρας. Η αρχιτεκτονική μελέτη του Μουσείου ανατέθηκε σε αρχιτέκτονα που έλαβε το πρώτο βραβείο σε πανελλήνιο αρχιτεκτονικό διαγωνισμό προσχεδίων. Στη συνέχεια έχει προέχουσα θέση στο κτιριολογικό πρόγραμμα του ΥΠ.ΠΟ. και στο Π.Δ.Ε. τώρα δε διερευνώνται στο πλαίσιο της σχετικής νομοθεσίας οι καλύτεροι και ταχύτεροι τρόποι συνέχισης και ολοκλήρωσης των σχετικών μελετών (αρχιτεκτονικών, στατικών και Η/Μ) ώστε να γίνει η δημοπράτηση του έργου στο πλαίσιο του προϋπολογισμού του ΥΠ.ΠΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

35. Στην με αριθμό 751/1-8-97 ερώτηση δόθηκε με το υπ' αριθμ. 132/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 751/1-8-97 που κατέθεσαν οι Βουλευτές κύριοι Μ. Aγγουράκης, Σ. Κόρακας, σας πληροφορούμε τα εξής:

Σχετικά με την έναρξη λειτουργίας της Ιχθυόσκαλας Χανίων στη Σούδα γνωρίζουμε ότι με έγγραφό της η Εταιρία "ΕΤΑΝΑΛ" μας γνώρισε ότι δεν υπάρχει καμία νέα εξέλιξη για την έναρξη λειτουργίας της Ιχθυόσκαλας, δεδομένου ότι ακόμη δεν έχουν εγκριθεί οι πιστώσεις που απαιτούνται για την πρόσληψη του απαραίτητου προσωπικού.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

36. Στην με αριθμό 760/1-8-97 ερώτηση δόθηκε με το υπ' αριθμ. 133/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 760/1-8-97 που κατέθεσε ο Βουλευτής κ. Α.Ε. Καραμάριος για θέματα της αρμοδιότητάς μας, σας πληροφορούμε τα εξής:

Το Υπουργείο Γεωργίας πραγματοποιεί εκπαιδεύσεις επαγγελματικής κατάρτισης του αγροτικού πληθυσμού στα Κέντρα Γεωργικής Εκπαίδευσης (ΚΕΓΕ) οι οποίες οργανώνονται από τις ΝΟ Δ/νσεις Αγροτικής Ανάπτυξης (Δ/νσεις Γεωργίας). Οι εν λόγω εκπαιδεύσεις αφορούν αγρότες οι οποίοι για τα Κοινοτικά προγράμματα είναι ΕΡΓΑΖΟΜΕΝΟΙ.

Τα προγράμματα εκπαίδευσης ΑΝΕΡΓΩΝ είναι Περιφερειακά Προγρ/τα και οι συγκεκριμένες εκπαιδεύσεις πραγματοποιήθηκαν από το ΚΕΚ Δωδεκανήσου στις δομές κατάρτισης του Υπ. Γεωργίας (ΚΕΓΕ Ρόδου).

Δεν οργανώθηκαν από τη Δ/νση Γεωργίας και δεν αφορούν εκπ/σεις του προγρ/τος του Υπ. Γεωργίας και οι οικονομικές εκκρεμμότητές τους δεν είναι αρμοδιότητα του Υπ. Γεωργίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

37. Στην με αριθμό 767/4-8-97 ερώτηση δόθηκε με το υπ'αριθμ. 138/16-9-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 767/4-8-97 που κατέθεσε ο Βουλευτής κ. Λ. Παπαγεωργόπουλος, σας πληροφορούμε τα εξής:

Ο κ. Παν. Τουλούμης, κάτοικος Γυμνού, είναι πιστούχος στο Κατάστημα ΑΤΕ Χαλκίδος και οφείλει σημαντικού ύψους ληξιπρόθεσμες οφειλές.

Χρέος: 21.494.826 δρχ.

Στον κ. Παναγιώτη Τουλούμη χορηγήθηκαν τα ακόλουθα δάνεια:

α) Στις 13.4.92 δρχ. 1.000.000 με λήξη 30.9.92 για αγορά αμνοεριφίων για πάχυνση. Τόκοι δανείου μέχρι τη λήξη του 111.249.

β) Στις 15.4.92 δρχ. 4.500.000 με λήξη 31.3.93 για την αντιμετώπιση δαπανών διατροφής ζώων. Τόκοι δανείου μέχρι τη λήξη του 1.069.533 δρχ.

γ) Στις 27.5.92 δρχ. 1.000.000 με λήξη 30.9.92 για αγορά αμνοεριφίων για πάχυνση. Τόκοι δανείου μέχρι τη λήξη του 81.359.

Οι τόκοι που θα πλήρωνε συνολικά ο παραγωγός αν εξοφλούσε τα δάνεια αυτά στη λήξη τους ήταν 1.262.141 δρχ.

Ο πελάτης δεν πλήρωσε εμπρόθεσμα κανένα από τα δάνεια αυτά.

Στις 28.5.96 κατέβαλε ποσό 1.000.000 δρχ. με το οποίο εξοφλήθηκε το υπόλοιπο της οφειλής ενός δανείου 300.000 δρχ. που χορηγήθηκε παλαιότερα (στις 3.10.90) και με το εναπομείναν ποσό πιστώθηκαν τόκοι ποινής 219.514 δρχ. και ΕΛΓΑ 25.507 δρχ. του δανείου του 1.000.000 δρχ. που χορηγήθηκε στις 13.4.92.

Οι οφειλές από τα δάνεια αυτά με λογιστικό 31.12.96 ανέρχονται σε 21.494.826 δρχ. και αναλύονται ως εξής:

- Κεφάλαιο 
 6.500.000 δρχ.
 
- Τόκοι συμβατικοί (από τη λήξη των δανείων μέχρι 31.12.96) 
 11.113.007 δρχ.
 
- Τόκοι ποινής (από τη λήξη των δανείων μέχρι 31.12.96) 
 3.632.834 δρχ.
 
- ΕΛΓΑ 
 248.985 δρχ.
 

Στις 20.6.97 κατέβαλε επίσης 1.000.000 δρχ. με το οποίο πιστώνονται τόκοι υπερημερίας του δανείου του 1.000.000 δρχ. που χορηγήθηκε στις 13.4.92 και η οφειλή μειώνεται κατά το ποσό αυτό.

Χρέος 4.971.019 δρχ. πλέον τόκων υπερημερίας

Στον κ. Παναγ. Τουλούμη χορηγήθηκαν τα ακόλουθα δάνεια

α) Στις 4.8.86 δρχ. 1.300.000 με λήξη 31.3.87 για την αντιμετώπιση δαπανών διατροφής ζωικού πληθυσμού.

β) Στις 5.3.87 δρχ. 600.000 με λήξη 30.9.87 για αγορά αρνιών για πάχυνση.

γ) Στις 5.3.87 δρχ. 85.000 με λήξη 31.12.87 ελαιοκομικό

'Εναντι των δανείων αυτών δεν κατατέθηκε κανένα ποσό.

Τα παραπάνω δάνεια ρυθμίσθηκαν στις 18.5.90 με βάση την απόφαση Επιτροπής Τιμών και Εισοδημάτων (ΕΤΕ) 1173/12.9.89.

Το συνολικό ποσό που ρυθμίστηκε ανερχόταν σε 3.419.000 δρχ.

Ο Παν. Τουλούμης πλήρωσε:

- στις 19.3.91 τη δόση λήξεως 31.12.90 ύψους 892.762 δρχ.

- στις 7.4.92 τη δόση λήξεως 31.12.91 ύψους 829.108 δρχ.

Από το δάνειο της ρύθμισης αυτής είναι :

- ληξιπρόθεσμες οι δόσεις λήξεως 31.12.92, 31.12.93, 31.12.94, 31.12.95 και 31.12.96 συνολικού ύψους 4.971.019 δρχ. πλέον τόκων υπερημερίας

- άληκτες οι δόσεις των ετών 97, 98, 99.

Σημειώνεται ότι κατέθεσε στις 9.5.96 αίτηση για ρύθμιση των οφειλών του στα πλαίσια της ΕΔ 50/96.

Οι οφειλές που θα μπορούσαν να υπαχθούν στη ρύθμιση ήταν:

α) Με 31.12.93 δρχ. 12.687.454

β) Με 30.6.96 δρχ. 22.446.353

Οι αναλογούντες τόκοι από 1.1.94 μέχρι 30.6.96 ήταν:

α) Συμβατικοί δρχ. 8.688.278

β) Ποινής δρχ. 2.070.648

Ο κ. Τουλούμης δήλωσε αδυναμία να ανταποκριθεί στους όρους και τις προϋποθέσεις της ρύθμισης αυτής.

'Υστερα και απ' αυτό το Κατάστημα Χαλκίδας του απηύθυνε επιστολή, με την οποία τον καθιστούσε ενήμερο της εξέλιξης των χρεών του και ζητούσε την εξόφλησή τους το συντομότερο δυνατόν.

Τέλος, θα πρεέπι να σημειωθεί ότι τα επιτόκια της ΑΤΕ για τους αγρότες ήταν ανάλογα με τις εκάστοτε επικρατούσες συνθήκες τα χαμηλότερα της τραπεζικής αγοράς.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

38. Στην με αριθμό 771/4.8.97 ερώτηση δόθηκε με το υπ'αριθμ. 139/16.9.97 έγγραφο από τoν Υπουργό Γεωργίας η


 

  

Σελίδα 1021 

 

ακόλουθη απάντηση:

"Απαντώντας στην ερώτηση 771/4.8.97 που κατέθεσε ο Βουλευτής κ. Ν. Κατσαρός, σας πληροφορούμε τα εξής:

Για τη μερική στήριξη του εισοδήματος του παραγωγού σε περίπτωση υπερπροσφοράς υπάρχει το κοινοτικό μέτρο της απόσυρσης που μπορούσε να εφαρμοσθεί μέχρι 31 Μαϊου εφέτος το αργότερο. Επί του σημείου αυτού το Υπουργείο είχε υπενθυμίσει έγκαιρα τις Νομαρχιακές Αυτοδιοικήσεις για σχετική προσαρμογή δεδομένου ότι από εφέτος έχει αλλάξει ριζικά το καθεστώς παρέμβασης στην αγορά από τις Ομάδες Παραγωγών.

Το μέτρο αυτό δεν πρέπει να είναι ο μοναδικός στόχος των παραγωγών των οποίων το εισόδημα πρέπει να διαμορφώνεται από την τιμή πώλησης των προϊόντων στην αγορά και όχι από τις αποσύρσεις που πρέπει να έχουν διορθωτικό χαρακτήρα. Είναι ευθύνη των παραγωγών να προσαρμόζουν την παραγωγής τους ποιοτικά και ποσοτικά στις απαιτήσεις της αγοράς, όπως και την εμπορική πολιτική τους για την οποία ελάχιστοι φαίνεται ότι μπορούν και ενδιαφέρονται με τις σημερινές δομές της παραγωγής και του συστήματος εμπορίας. Είναι επίσης προφανές ότι σε μια χώρα γεωργική η απόσυρση και η καταστροφή προϊόντων δεν μπορεί να αποτελεί κύριο μέλημα της αγροτικής πολιτικής, η οποία έχει κάθε λόγο να φροντίζει με κατευθύνσεις εξυγίανσης της παραγωγής και του συστήματος εμπορίας για να αντιμετωπισθεί το πρόβλημα του ανταγωνισμού.

Επισημαίνεται τέλος ότι η λήψη πρόσθετων Εθνικών μέτρων δεν είναι συμβατή με το κοινοτικό καθεστώς.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

39. Στην με αριθμό 776/4-8-97 ερώτηση δόθηκε με το υπ'αριθμ. 140/16.9.97 έγγραφο από τoν Υπουργό Γεωργίας ακόλουθη απάντηση:

"Απαντώντας στην ερώτηση 776/4.8.97 που κατέθεσε ο Βουλευτής Ι. Λαμπρόπουλος σας πληροφορούμε τα εξής:

Η καθυστέρηση πληρωμής των δικ/κών που αφορούν το πρόγραμμα αναδιάρθρωσης στον τομέα των οπωροκηπευτικών με βάση τον Καν. (ΕΟΚ) αριθμ. 3816/92 του Συμβουλίου οφείλεται στο ότι η Εθνική συμμετοχή (25%) είχε προβλεφθεί στον Προϋπολογισμό του 1997 στις πιστώσεις του Τακτικού Προϋπολογισμού.

Το Υπουργείο Οικονομικών αποφάσισε για το 1997 όλα τα συγχρηματοδοτούμενα κοινοτικά προγράμματα να καλυφθούν από τις πιστώσεις του προγράμματος Δημοσίων Επενδύσεων (Π.Δ.Ε.).

Στην πορεία διαπιστώθηκε αδυναμία εκτέλεσης των προγραμμάτων που προέρχονται από τις Εγγυήσεις μέσω του Προγράμματος Δημοσίων Επενδύσεων και για το λόγο αυτό ζητήθηκε η μεταφορά της πίστωσης στον Τακτικό Προϋπολογισμό.

'Ηδη η μεταφορά των χρημάτων έχει πραγματοποιηθεί καθώς και οι πληρωμές των φακέλων στους δικαιούχους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

40. Στην με αριθμό 797/5-8-97 ερώτηση δόθηκε με το υπ'αριθμ. 142/16.9.97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 797/5.8.97 που κατέθεσαν οι Βουλευτές κύριοι Ν. Γκατζής, Α. Κανταρτζής, Β. Μπούτας, σας πληροφορούμε τα εξής:

Το Υπουργείο Γεωργίας δεν μπορεί να επέμβει και να καθορίσει τα σιτηρέσια των κοινωνικών ιδρυματων και άλλων μαζικής σίτισης φορέων αλλά μόνο να δώσει συμβουλευτικά κάποιες κατευθυντήριες γραμμές για την προώθηση της κατανάλωσης μήλων και άλλων εγχωρίων προϊόντων, πράγμα το οποίο και έπραξε εγγράφως.

Το κοινοτικό μέτρο της απόσυρσης μπορούσε να εφαρμοσθεί μέχρι 31 Μαίου εφέτος το αργότερο. Το ΥΠΓΕ είχε υπενθυμίσει έγκαιρα τις Νομαρχιακές Αυτοδιοικήσεις για σχετική προσαρμογή δεδομένου ότι από εφέτος έχει αλλάξει ριζικά το καθεστώς παρέμβασης στην αγορά από τις Ομάδες Παραγωγών.

Ειναι ιπροφανές ότι σε μια χώρα γεωργική, η απόσυρση και η καταστροφή των προϊόντων δεν μπορεί να αποτελεί κύριο μέλημα της αγροτικής πολιτικής, η οποία έχει κάθε λόγο να φροντίζει με κατευθύνσεις εξυγίανσης της παραγωγής και του συστήματος εμπορίας για να αντιμετωπισθεί το πρόβλημα του ανταγωνισμού.

Επισημαίνεται τέλος ότι η λήψη πρόσθετων Εθνικών μέτρων δεν είναι συμβατή με το κοινοτικό καθεστώς.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

41. Στην με αριθμό 798/5.8.97 ερώτηση δόθηκε με το υπ'αριθμ. 357/19.9.97 έγγραφο από τoν Υπουργό Πολιτισμού η ακόλουθη απάντηση:

"Απαντώντας στην αριθμ. 798/5.9.97 ερώτηση των Βουλευτών κυρίων Πέτρου Κουναλάκη, Σπύρου Δανέλλη και Στέλλας Αλφιέρη, σας γνωρίζουμε τα εξής:

α. Για την αναβάθμιση του Προπαρασκευαστικού και Επαγγελματικού Σχολείου Καλών Τεχνών Πανόρμου Τήνου, θα υπάρξει συνεργασία με το Υπουργείο Εθνικής Παιδείας και Θρησκευμάτων για ένα νέο και σαφές νομοθετικό πλαίσιο λειτουργίας.

β. Το ΥΠ.ΠΟ. στο πλαίσιο του προϋπολογισμού του θα προσπαθήσει να υποστηρίξει την προώθηση της κατασκευής του Κέντρου Μαρμάρου και του συνεδριακού κέντρου της Σχολής. 

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

42. Στην με αριθμό 799/5-8-97 ερώτηση δόθηκε με το υπ' αριθμ. 143/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 799/5.8.97 που κατέθεσε ο Βουλευτής κ. Ι.Μ. Βαρβιτσιώτης για τα θέματα της αρμοδιότητάς μας, σας πληροφορούμε τα εξής:

Η ΚΥΑ με την οποία οριοθετείται ο υγρότοπος Δέλτα Αξιού - Λουδία - Αλιάκμονα έχει ήδη υπογραφεί από τον Υπουργό Γεωργίας και ΠΕΧΩΔΕ και απαιτείται συνυπογραφή των άλλων συναρμοδίων Υπουργών Ανάπτυξης και ΥΕΝ και συνέχεια δημοσίευση στο ΦΕΚ. Με την εν λόγω ΚΥΑ όχι μόνο οριοθετούνται οι σημαντικοί βιότοποι του αξιόλογου αυτού υγρότοπου, αλλά θεσπίζονται και συγκεκριμένα μέτρα για τη ρύθμιση των επί μέρους χρήσεων γης, καθώς και των κατά περίπτωση οχλουσών δραστηριοτήτων (αμμοληψίες, εκχερσώσεις κ.α.). Με την έκδοση αυτής της ΚΥΑ, κλείνει ένα σημαντικό νομικό κενό σχετικά με την προστασία του εν λόγω υγροτόπου, ο οποίος πλέον τίθεται υπό καθεστώς ολοκληρωμένης διαχείρισης, ουσιαστικής προστασίας και προοπτικής αναβάθμισής του.

Θα πρέπει ωστόσο να επισημάνουμε ότι λόγω της άμεσης γειτνίασής του με την πόλη της Θεσσαλονίκης αλλά και της μεγάλης του έκτασης, το Δέλτα Αξιού - Λουδία - Αλιάκμονα, δέχεται καθημερινά μεγάλη επιβάρυνση και πιέσεις από ευρύτερες ανθρωπογενείς δραστηριότητες (βαριά βιομηχανία, εθνικοί οδοί - σιδηροδρομικοί άξονες, λιμάνι κ.α.) ενώ τα προβλήματα ρύπανσης προέρχονται σε μεγάλο βαθμό, από χημικές μονάδες της περιοχής Τίτοβ Βέλες, Σκοπίων κ.α.. Είναι αυτονόητο ότι η λήψη συνολικών μέτρων για τέτοιας έκτασης και μορφής επεμβάσεις είναι μια επίμονη και περίπλοκη διαδικασία που απαιτεί μακροχρόνιο σχεδιασμό, σημαντική οικονομική επιβάρυνση αλλά και την ευαισθητοποίηση και ενιαία συμμετοχή όλων των εμπλεκομένων φορέων (κρατικών και μη) στην αναγκαιότητα συνετούς διαχείρισης και προστασίας των φυσικών πόρων του υγροτοπικού οικοσυστήματος.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"


 

  

Σελίδα 1022 

43. Στην με αριθμό 800/5-8-97 ερώτηση δόθηκε με το υπ' αριθμ. 144/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 800/5/8/97 που κατέθεσε ο Βουλευτής κ. Ε. Μπασιάκος, για τα θέματα της αρμοδιότητάς μας, σας πληροφορούμε τα εξής:

Ο Εθνικός Δρυμός Παρνασσού ιδρύθηκε με το Β.Δ. της 25ης Ιουλίου 1938 (ΦΕΚ 286/Α/5/8/1938), όπως αυτό τροποποιήθηκε με το Β.Δ. της 23ης Δεκεμβρίου 1938. Ο Δρυμός έχει ενταχθεί (μαζί με 15 ακόμη προστατευόμενες περιοχές της χώρας μας) στο δίκτυο των ιδιαίτερα προστατευόμενων περιοχών (SPECIAL PROTECTION AREAS) της Ευρωπαϊκής Κοινότητας σε εφαρμογή του άρθρου 4 της Οδηγίας 79/409 ΕΟΚ, και πρόκειται να ενταχθεί στο διευρωπαϊκό δίκτυο των προστατευόμενων περιοχών NATURA 2000, σε εφαρμογή της Οδηγίας 92/43/ΕΟΚ.

Οι ειδικές και διεθνείς υποχρεώσεις της χώρας μας, για την αποτελεσματική προστασία και την ορθολογική διαχείριση του Εθνικού Δρυμού και τη λήψη όλων των απαραίτητων μέτρων για τη διατήρηση των ιδιαιτέρων αξιών του, είναι συνεπώς προφανείς. Ιδιαίτερη προσοχή χρειάζεται η διαχείριση όχι μονάχα του πυρήνα του δρυμού, που καλύπτει επιφάνεια εμβαδού περ. 35.130 στρεμμάτων (όπου ισχύουν συγκεκριμένες απαγορεύσεις για την αυστηρή προστασία του), αλλά και οι υπόλοιπες εκτάσεις του βουνού που βρίσκονται στην περιφερειακή ζώνη του δρυμού, όπου υπάρχουν επίσης ευαίσθητα οικοσυστήματα μεγάλης αξίας.

Η διαχείριση του Δρυμού από την πλευρά των αρμοδίων δασικών υπηρεσιών, στα πλαίσια της υφισταμένης περί δρυμών νομοθεσίας, γίνεται με βάση τις παραπάνω αρχές και αποκλείονται οποιεσδήποτε δραστηριότητες ή επεμβάσεις που μπορεί να οδηγήσουν στην υποβάθμιση του δρυμού και στη δημιουργία δυσμενών σχολίων για τη χώρα μας όσον αφορά την τήρηση συμβατικών υποχρεώσεων, που απορρέουν από την υιοθέτηση των παραπάνω διεθνών συμβάσεων και οδηγιών.

Ο Εθνικός Δρυμός Παρνασσού είχε συμπεριληφθεί στο πρόγραμμα που υπέβαλε η Γενική Γραμματεία Δασών και Φυσικού Περιβάλλοντος, στην αρμόδια 11η Γενική Διεύθυνση της Ε.Ε. στα πλαίσια του κανονισμού LIFE, αναφορικά με τη βελτίωση της διαχείρισης και των συνθηκών διατήρησης των Εθνικών Δρυμών της Ελλάδας που έχουν ενταχθεί στην Οδηγία 79/409/ΕΟΚ. Στα πλαίσια του προγράμματος αυτού, που διήρκεσε από 1/1/93 μέχρι 31/12/96 και που η υλοποίησή του χρηματοδοτήθηκε κατά 76% από την Ε.Ε. βάσει σχετικής σύμβασης, στον Εθνικό Δρυμό Παρνασσού υλοποιήθηκαν τα παρακάτω μέτρα:

- Εκπονήθηκε ειδική μελέτη "Σχέδιο Διαχείρισης Εθνικού Δρυμού Παρνασσού" (που ήδη έχει προωθηθεί για έγκριση) μέσα από την οποία γίνεται επεξεργασία διαφόρων προτάσεων για την ολοκληρωμένη και ορθολογική αξιοποίηση του Δρυμού. Στις προτάσεις αυτές περιλαμβάνεται και η λήψη μέτρων που αφορούν την οργάνωση του φορέα διοίκησης και διαχείρισης του δρυμού, την προστασία και διατήρηση των ιδιαιτέρων του αξιών, τη λειτουργική οργάνωση και παροχή ευκολιών ενημέρωσης των επισκεπτών, την τροποποίηση της οριογραμμής του πυρήνα και τον καθορισμό οριογραμμής περιφερειακής ζώνης του Δρυμού κ.α..

- Ενισχύθηκε ο εξοπλισμός του αρμόδιου για τη διαχείριση και προστασία του Δρυμού Δασαρχείου, με JEEP, ηλεκτρονικούς υπολογιστές, οπτικοακουστικά μέσα και υλικά για τη λειτουργία κέντρου πληροφόρησης των επισκεπτών του Δρυμού, κλπ.

- Αυξήθηκαν τα μέτρα φύλαξης των ιδιαιτέρων αξιών του Δρυμού, με την αύξηση του προσωπικού φύλαξης και των περιπολιών στην περιοχή, κλπ.

- 'Εγινε σήμανση, οργάνωση χώρων ανάπαυσης επισκεπτών στο Δρυμό.

- Βελτιώθηκε το κεντρικό οδικό δίκτυο του δρυμού, καθώς και το δίκτυο μονοπατιών, ενώ διανοίχθηκαν και νέα μονοπάτια.

Στους άμεσους στόχους του ΥΠ.ΓΕ., περιλαμβάνεται η υλοποίηση του Διαχειριστικού Σχεδίου του Εθνικού Δρυμού Παρνασσού (αμέσως μετά την έγκρισή του αρμοδίως), που αφορά στη λήψη τόσο θεσμικών μέτρων (έκδοση νέου Π.Δ/τος για την τροποποίηση των ορίων του πυρήνα και τον καθορισμό περιφερειακής ζώνης του Δρυμού, κ.α.) όσο και εκτέλεση των προτεινόμενων έργων και εργασιών. Για την εξασφάλιση των απαιτούμενων πιστώσεων, ο Δρυμός συμπεριλαμβάνεται σε νέο πρόγραμμα - πρόταση που υπέβαλλε το Υπουργείο Γεωργίας στα πλαίσια του κανονισμού LIFE, για το χρονικό διάστημα από 1/97 μέχρι 12/2000 "Δεύτερη φάση της διατήρησης και των συνθηκών διαχείρισης των Εθνικών Δρυμών της Ελλάδας" που στοχεύει στην υλοποίηση των ήδη εκπονηθέντων (στα πλαίσια του αρχικού προγράμματος) Διαχειριστικών Σχεδίων των Εθνικών Δρυμών (συμπεριλαμβανομένου και εκείου του Εθνικού Δρυμού Παρνασσού). Σε κάθε περίπτωση το Υπουργείο Γεωργίας, στα μέτρα του δυνατού, θα επιδιώξει την εξασφάλιση των απαιτούμενων πιστώσεων και από τους εθνικούς πόρους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

44. Στην με αριθμό 816/6-8-97 ερώτηση δόθηκε με το υπ' αριθμ. 261/22-9-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 816/6.8.97 ερώτησης που κατέθεσε ο Βουλευτής κ. Σπύρος Δανέλλης και μας διαβίβασε το Υπουργείο Εσωτερικών, Δημόσιας Διοίκησης και Αποκέντρωσης με το έγγραφο 35127/1.9.97, σας γνωρίζουμε τα ακόλουθα:

- 'Οπως μας ενημέρωσε η 10η Δ/νση Δημόσιας Πειρουσίας του Υπουργείου μας, εντός της ζώνης του αιγιαλού υπάρχουν επτά (7) πέτρινες κτιστές ζαρντινιέρες. Εν μέρει στη ζώνη του αιγιαλού και εν μέρει στη ζώνη παραλίας, έχουν κατασκευασθεί δύο ξύλινες πέργκολες με πακτωμένους τους στύλους στο έδαφος, με μπετόν και μία ξύλινη σκιάδα με πακτωμένους τους στύλους στο έδαφος με μπετόν.

- 'Υστερα από τα παραπάνω δόθηκε εντολή στην αρμόδια Κτηματική Υπηρεσία να προβεί στη λήψη των προβλεπόμενων από το νόμο μέτρων προστασίας του αιγιαλού.

Ο Υφυπουργός

Γ. ΔΡΥΣ"

45. Στην με αριθμό 853/7-8-97 ερώτηση δόθηκε με το υπ' αριθμ. 151/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 853/7-8-97 που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:

Μέχρι σήμερα έχουν εκδηλωθεί 367 εστίες κλασικής πανώλους των χοίρων στην Ολλανδία και σύμφωνα με τις Ολλανδικές αρχές έχουν θανατωθεί περίπου 7.600.000 χοίροι.

Η Ολλανδία σύμφωνα με την Κοινοτική νομοθεσία έχει λάβει όλα τα απαραίτητα μέτρα που προβλέπονται και δεν αποστέλλει ζώντα ζώα και κρέατα χοίρων από τις ζώνες προστασίας και ζώνες επιτήρησης εκτός μόνο εάν δοθούν ειδικές παρεκκλίσεις από τη Μόνιμη Κτηνιατρική Επιτροπή.

Το Υπουργείο, με εγκύκλιό του ενημέρωσε τις Κτηνιατρικές Υπηρεσίες της Χώρας καθώς και τους χοιροτρόφους σε ειδικές συσκέψεις, για τα μέτρα που επιβάλλεται να ληφθούν και τους δειγματοληπτικούς ελέγχους που πρέπει να πραγματοποιούνται.

'Ολα τα δείγματα που εξετάσθηκαν μέχρι σήμερα, είναι αρνητικά για ανίχνευση αντιγόνου της κλασικής πανώλους των χοίρων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

46. Στην με αριθμό 863/7-8-97 ερώτηση δόθηκε με το υπ' αριθμ. 154/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση που κατέθεσε η Βουλευτής κα


 

  

Σελίδα 1023 

 

Π. Φουντουκίδου, σας πληροφορούμε τα εξής:

1. Είναι γεγονός ότι οι οργανώσεις (ομάδες) παραγωγών φρούτων και λαχανικών της χώρας δεν θα τύχουν κοινοτικής χρηματοδοτικής ενίσχυσης για εφαρμογή προγραμμάτων το 1997.

Η χώρα μας έχει σήμερα περί τις 170 οργανώσεις παραγωγών. Αυτό όμως οφείλεται, μεταξύ άλλων, στο γεγονός ότι οι ελληνικές οργανώσεις παραγωγών δεν έλαβαν σοβαρά υπόψη τους την απόλυτη ανάγκη να προσαρμοσθούν στις απαιτήσεις της αγοράς με προσανατολισμό εμπορικό και επιχειρηματικό. Δημιουργήθηκαν κυρίως μετά την ένταξη της χώρας μας στην Κοινότητα και παρέμειναν πιστές έκτοτε στη μοναδική προσπάθεια διαχείρισης της απόσυρσης με συνέπεια μόνο αρνητικές επιπτώσεις όχι μόνο για τις ίδιες και τους παραγωγούς μέλη τους, για το εισόδημα των οποίων σαφώς πρέπει να ενδιαφέρονται πρώτες εκείνες, αλλά επίσης για το περιβάλλον, τη γεωργική και κατ' επέκταση την εθνική οικονομία.

2. Με βάση τα στοιχεία της περιόδου εμπορίας 1995/96 οι υφιστάμενες την περίοδο εκείνη οργανώσεις παραγωγών της χώρας μας είχαν υπό τον έλεγχό τους μόνο το 18% περίπου της συνολικής παραγωγής φρούτων και λαχανικών (7,0 εκ. τον. περίπου) και το 20% της συνολικής αξίας, σε τιμές παραγωγού ύψους 400 δισ. δρχ. περίπου. Οι ίδιες όμως οργανώσεις παραγωγών είχαν οδηγήσει στην περίοδο εμπορίας 1994/95 περίπου 1,0 εκ. τόνους φρούτων και λαχανικών στην απόσυρση, αδιαφορώντας για το επίπεδο των τιμών που διαμορφώνονταν στο στάδιο του καταναλωτή για τα ίδια προϊόντα, για τον προσανατολισμό της παραγωγής στις απαιτήσεις της αγοράς τις περιβαλλοντικές επιπτώσεις και το κυριότερο της διαμόρφωσης μιας νοοτροπίας με πολύ αρνητικές συνέπειες.

3. Η νέα Κοινή Οργάνωση Αγοράς (Κ.Ο.Α.) για τα φρούτα και λαχανικά θέτει σαφώς άλλες προτεραιότητες. Οι ελληνικές οργανώσεις παραγωγών δεν φαίνεται ότι μπορούν να λάβουν ακόμη μέρος με τρόπο αποτελεσματικό. Στις ίδιες οφείλεται ότι μέχρι 30 Ιουνίου δεν μπόρεσαν να υποβάλλουν όχι επιχειρησιακά προγράμματα αλλά σχέδια δράσης αφού σχεδόν στο σύνολό τους δεν μπορούσαν, ούτε σήμερα μπορούν να αναγνωρισθούν στα πλαίσια του νέου κοινοτικού καθεστώτος. Καταβάλλονται όμως προσπάθειες από πλευράς Υπουργείου Γεωργίας ώστε αυτό το μεγάλο κενό που παρουσιάζουν οι οργανώσεις παραγωγής της χώρας μας να καλυφθεί το συντομότερο δυνατό με τις μικρότερες δυνατές απώλειες σε κοινοτικές ενισχύσεις μέσω των προγραμμάτων τα οποία δεν χρηματοδοτούνται ασφαλώς από το Κράτος αλλά από τους παραγωγούς μέλη των οργανώσεων παραγωγών και την Κοινότητα.

4. 'Ηδη, το Υπουργείο Γεωργίας, πέρα από την αποστολή στις Νομαρχιακές Αυτοδιοικήσεις και τους συλλογικούς φορείς, όπως ΠΑΣΕΓΕΣ κλπ, των σχετικών κοινοτικών κανονισμών που έχουν δημοσιευθεί και των βασικών εγκυκλίων, πραγματοποίησε μία σειρά από ενημερωτικές συγκεντρώσεις στην Αθήνα και Θεσ/νίκη με στελέση των αρμοδίων υπηρεσιών των Νομαρχιακών Αυτοδιοικήσεων καθώς και με στελέχη των Αγροτικών Συν/κών Οργανώσεων. Η προσπάθεια αυτή θα συνεχισθεί και εκτιμάται ότι τελικά θα περάσει το μήνυμα ότι και οι οργανώσεις παραγωγών, πρέπει να οργανωθούν και να λειτουργούν με κριτήρια εμπορικά και επιχειρηματικά, προς όφελος των ιδίων και των μελών παραγωγών τους.

5. Δεν είναι δυνατή η λήψη μέτρων που δεν είναι συμβατά με το κοινοτικό καθεστώς για την αντιστάθμιση τυχόν απωλειών των οργανώσεων παραγωγών από τη μη έγκαιρη υποβολή σχεδίων δράσης ή και επιχειρησιακών προγραμμάτων για το έτος 1997 δεδομένου ότι από πλευράς του έγινε ό,τι ήταν δυνατό για την ενημέρωση, ενώ η ετοιμασία και η υποβολή των προγραμμάτων δεν είναι υποχρέωση των υπηρεσιών που είναι αρμόδιες για την έγκριση και τον έλεγχο κατά την εφαρμογή τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

47. Στην με αριθμό 886/7-8-97 ερώτηση δόθηκε με το υπ' αριθμ. 157/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής:

Το Υπουργείο Γεωργίας συγκεντρώνει στοιχεία για ζημιές που προκαλούνται στη μελισσοκομία από δυσμενείς καιρικές συνθήκες και άλλα αίτια κατά το τρέχον έτος.

Μετά το τέλος της μελισσοκομικής περιόδου, που θα υπάρχει ολοκληρωμένη εικόνα της έκτασης και του ύψους των ζημιών, το Υπουργείο Γεωργίας θα εξετάσει τη δυνατότητα και αναγκαιότητα λήψης μέτρων υπέρ των πληγέντων μελισσοτρόφων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

48. Στην με αριθμό 891/7-8-97 ερώτηση δόθηκε με το υπ' αριθμ. 158/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 891/7.8.97 που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:

Από τις αρχές του Αυγούστου άρχισε να καταβάλλεται η οικονομική ενίσχυση στους ρητινοκαλλιεργητές της χώρας για τη ρητίνη εσοδείας έτους 1996 και δεν υπάρχει πρόβλημα στην ολοκλήρωση της καταβολής της.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

49. Στην με αριθμό 905/7-8-97 ερώτηση δόθηκε με το υπ' αριθμ. 161/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 905/7.8.97 που κατέθεσε ο Βουλευτής κ. Ηλ. Κ. Βεζδρεβάνης, σας πληροφορούμε τα εξής:

Στα πλαίσια του Καν. 2328/91 της Ε.Ε. εφαρμόζεται κάθε χρόνο ειδικό πρόγραμμα για τη βελτίωση των βοσκοτόπων της χώρας. Μεταξύ των δραστηριοτήτων που χρηματοδοτούνται από το ανωτέρω πρόγραμμα περιλαμβάνονται και έργα για την ύδρευση των ζώων που βόσκουν στο βοσκότοπο.

Στους βοσκοτόπους όπου η υδροδότηση των έργων (ποτίστρες) για την ύδρευση των ζώων δεν είναι δυνατή από φυσικές πηγές (καλλιέργεια αυτών ή μεταφορά με αγωγό από πλησιέστερη πηγή) κατασκευάζονται ομβροδεξαμενές με αντίστοιχη ομβροπλατεία για τη συλλογή και αξιοποίηση (υδροδότηση των ποτιστρών) του βρόχινου νερού.

Σύμφωνα με τα στοιχεία που διαθέτει το Υπουργείο στα τελευταία πέντε χρόνια (1993-97) σε επίπεδο χώρας κατασκευάσθηκαν 340 ομβροδεξαμενές αυτού του είδους. Στο Νομό Θεσπρωτίας την αντίστοιχη περίοδο κατασκευάσθηκαν 7 (επτά) ομβδοδεξαμενές.

Ο Υπουργός

ΣΤΕΦ. ΤΖΟΥΜΑΚΑΣ"

50. Στην με αριθμό 908/7-8-97 ερώτηση δόθηκε με το υπ' αριθμ. 162/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 908/7.8.97 που κατέθεσε ο Βουλευτής Ε. Χαϊτίδης σας πληροφορούμε τα εξής:

Μετά την οριστικοποίηση της τελικής συνυπευθυνότητας και δημοσίευση του σχετικού Κανονισμού ο Οργανισμός Βάμβακος προχώρησε άμεσα τις διαδικασίες για την πληρωμή των 100,746 δρχ. στους παραγωγούς. Η διαδικασία και η προτεραιότητα που ακολουθήθηκε για την ολοκλήρωση και την αποστολή των φακέλων εκκαθάρισης στη ΓΕΔΙΔΑΓΕΠ ακολούθησε ρητά τη σειρά με την οποία οι επιχειρήσεις κατέθεσαν τις αιτήσεις εξόφλησης.

Η ευθύνη για τυχόν καθυστερήσεις καταβολής των εξοφλήσεων ανήκει σε ορισμένες εκκοκκιστικές επιχειρήσεις, ενώ


 

  

Σελίδα 1024 

 

αντίθετα ο Οργανισμός Βάμβακος και η ΓΕΔΙΔΑΓΕΠ κινήθηκαν με γρήγορους ρυθμούς για τη διεκπεραίωση των φακέλων και καταβολή των εξοφλήσεων στους παραγωγούς.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

51. Στην με αριθμό 911/8-8-97 ερώτηση δόθηκε με το υπ' αριθμ. 360/16-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 911/8.8.97 ερώτηση του Βουλευτή κ. Αντώνιου Φούσα, σας γνωρίζουμε τα εξής:

Τα κριτήρια χρηματοδότησης για τις συμφωνικές ορχήστρες είναι συγκεκριμένα και γνωστά. Στο πλαίσιο του προϋπολογισμού του το ΥΠ.ΠΟ. θα καταβάλει κάθε δυνατή προσπάθεια για την οικονομική υποστήριξη και της Ορχήστρας "Τσακάλωφ".

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

52. Στην με αριθμό 932/8-8-97 ερώτηση δόθηκε με το υπ' αριθμ. 367/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 932/8.8.97 ερώτηση των Βουλευτών κυρίων Ορέστη Κολοζώφ και Μπάμπη Αγγουράκη, σας γνωρίζουμε τα εξής:

Στη νησίδα Παυλοπέτρι και στην απέναντι ακτή καθώς και στον ενδιάμεσο θαλάσσιο δίαυλο υπάρχουν οικιστικά και άλλα κατάλοιπα της εποχής του χαλκού από την πρώιμη έως και την ύστερη περίοδο. Η περιοχή έχει ερευνηθεί το τέλος της δικαετίας του '60 από Βρετανούς επιστήμονες και δεν συγκαταλέγεται στους χώρους που έχουν αποδεσμευτεί για ψυχαγωγικές καταδύσεις. Η αστυνόμευση του χώρου είναι αρμοδιότητα του Υπουργείου Εμπορικής Ναυτιλίας, το οποίο είναι ενημερωμένο από την αρμόδια Υπηρεσία του ΥΠ.ΠΟ. για τους κατά τόπους αρχαιολογικούς χώρους και ασκείται δια των Λιμενικών Αρχών.

Ως προς το θέμα της εκμίσθωσης, το εκμισθούμενο Δημόσιο Κτήμα είναι μέσα στον Αρχαιολογικό χώρο, ο χειρισμός ανήκει στις αρμόδιες Υπηρεσίες του ΥΠ.ΠΟ. και το μίσθωμα θα καταβάλλεται στο Ταμείο Αρχαιολογικών Πόρων. Αν πρόκειται για έκταση αιγιαλού ο ενδιαφερόμενος θα έπρεπε να είχε απευθυνθεί στην Εφορεία Εναλίων Αρχαιοτήτων. Ανάλογο παράδειγμα υπάρχει για την κηρυγμένη περιοχή όρμου Ναυαρίνου στην Πύλο Μεσσηνίας όπου η Κτηματική Υπηρεσία αναγνωρίζει ότι ο αρχαιολογικός χώρος είναι αρμοδιότητα του ΥΠ.ΠΟ. και οι οποίες σχετικές αποφάσεις, μετά από γνωμοδότηση του αρμοδίου Συμβουλίου Αρχαιοτήτων, εκδίδονται από το Τμήμα Απαλλοτριώσεων.

Η λίμνη χρησιμοποιείτο από τα χρόνια της έρευνας του χώρου από την Αγγλική Ερευνητική Ομάδα (1968) για την παραγωγή αλατιού. Από την εποχή εκείνη υπήρχε στο σημείο αυτό διανοιγμένο κανάλι που εμπλούτιζε τη λίμνη και αλυκή με θαλάσσιο νερό. Η διάνοιξη του αυλακιού προκάλεσε την καταστροφή 3 λαξευτών τάφων του Νεκροταφείου. Με το αυλάκι συνδέεται γέφυρα των ύστερων ρωμαϊκών ή κατά την αγγλική ερευνητική ομάδα των μεταγενέστερων, μάλλον των μεσαιωνικών χρόνων, η οποία σωζόταν το έτος 1968 (άγνωστο το πότε καταστράφηκε). Το κανάλι σήμερα χρησιμεύει ως είσοδος ισχθυοδεξαμενής και έχουν τοποθετηθεί σε αυτό συλλεκτήρες ψαριών.

Οι εκσκαφικές εργασίες για την κατασκευή της σύγχρονης ιχθυοδεξαμενής ξεκίνησαν χωρίς την απαιτούμενη άδεια του ΥΠ.ΠΟ. και για το λόγο αυτό εξεδόθη το 335/24.5.93 σήμα διακοπής εργασιών από την αρμόδια Υπηρεσία, ενώ στη συνέχεια επιτράπηκε μόνο ο καθαρισμός της λίμνης από την άμμο σε τακτικά χρονικά διαστήματα και με επίβλεψη του φύλακα αρχαιοτήτων της περιοχής. Εξάλλου, δεν εγκρίθηκε η κατασκευή ξύλινης γέφυρας και καμία άλλη εργασία (εκβάθυνση, διαπλάτυνση κλπ) με το 3828/30.06.93 έγγραφο της Εφορείας Εναλίων Αρχαιοτήτων και το 963/13.7.93 έγγραφο της Β' Εφορείας Σπάρτης. Στο χώρο αυτό βρίσκεται σήμερα εγκαταλελειμμένος γερανός, προφανώς από τις εργασίες καθαρισμού της λίμνης.

Στην περιοχή του αυλακιού-διόδου προς τη λίμνη Στρογγύλη, επισημάνθηκαν εργασίες κατασκευής γέφυρας από σκυρόδεμα για τη διέλευση πεζών, χωρίς την άδεια της αρμόδιας Υπηρεσίας. Για το λόγο αυτό, εξεδόθη το 1671/29.11.93 έγγραφο της Ε' ΕΠΚΑ για την απομάκρυνση των υποστηλωμάτων από σκυρόδεμα και την κατασκευή ξύλινης γέφυρας. Η προαναφερόμενη γέφυρα των ύστερων χρόνων είχε ήδη καταστραφεί.

Ο χώρος της λίμνης Στρογγύλης που γεμίζει από την άμμο της παραλίας εξαιτίας της διαμόρφωσης του εδάφους, χρησιμεύει ως τόπος κατασκήνωσης κατά τους καλοκαιρινούς μήνες. Για το λόγο αυτό η αρμόδια Εφορεία σε συνεργασία με το Αστυνόμικό Τμήμα Νεαπόλεως, προσπαθεί να απομακρύνει τους κατασκηνωτές, που όμως παραμένουν και ρυπαίνουν την περιοχή (σχετ. τα 853/28.6.94 και 1019/26.6.97 έγγραφα της αρμόδιας Υπηρεσίας). Παράλληλα σε επιτόπιες αυτοψίες στην περιοχή, υπαλλήλων της αρμόδιας Υπηρεσίας με μέλη του Δημοτικού Συμβουλίου της Ελαφανήσου, έχει επανειλημμένα τονισθεί ανάγκη εξεύρεσης χώρου για τη δημιουργία κοινοτικού camping, έτσι ώστε να σταματήσει η απαγορευμένη ήδη ελεύθερη κατασκήνωση. Το ίδιο πρόβλημα αντιμετωπίζει η Κοινότητα Ελαφονήσου όχι μόνο στην παραλία των Βιγκλαφίων αλλά και στο εσωτερικό του νησιού, που ανήκει στον ίδιο κηρυγμένο αρχαιολογικό χώρο (συν 5)). Η κατασκήνωση στην παραλία Βιγκλαφίων προτιμάται από τους παραθεριστές, οι οποίοι αποφεύγουν τη δαπανηρότερη γι' αυτούς διαμονή στην Ελαφόνησο, γεγονός που παραβλάπτει τους επαγγελματίες του νησιού, οι οποίοι υπερθεματίζουν και κατά την άποψή μας εμφανίζουν το πρόβλημα οξύτερο του πραγματικού.

Η αρμόδια Υπηρεσία ήδη από το 1992 επεσήμανε με το 1098/29.9.92 έγγραφο της προς το ΥΠ.ΠΟ/ΔΙΠΚΑ, ότι ουδέποτε έχει γίνει χωροθέτηση των χερσαίων αρχαίων λειψάνων (αρχαία οδός από τη διαμετρικά αντίθετη πλευρά της Πούνιας "πυραμίδα" στο βραχώδες έξαρμα πίσω από την παραλία των Βιγκλαφίων), λόγω ελλείψεως εξειδικευμένου προσωπικού στην αρμόδια Εφορεία. Ανάλογο αίτημα για την αποστολή τοπογράφου μηχανικού για τη θεσμοθέτηση Ζώνης Α' στην περιοχή της παραλίας των Βιγκλαφίων, και προκειμένου να διερευνηθεί το ιδιοκτησιακό καθεστώς της περιοχής, διατυπώθηκε εκ νέου, με το 1121/3.7.96 έγγραφο της Ε' ΕΠΚΑ είχε ζητηθεί η συνδρομή της Εφορείας Εναλίων Αρχαιοτήτων για την προστασία του υποθαλάσσιου χώρου και του περιβάλλοντός του.

Τα ευρήματα αυτά περισυνελέγησαν από τη θάλασσα, είναι συντηρημένα και βρίσκονται καταγεγραμμένα στη Συλλογή Νεαπόλεως Βοιών ήδη από το 1969. Ο Δήμος Νεαπολιτών αναγνωρίζοντας την αναγκαιότητα ίδρυσης, ενός Μουσείου, που θα στεγάσει με σύγχρονο τρόπο τη Συλλογή Νεαπόλεως, παραχώρησε το παλαιό Νοσηλευτικό 'Ιδρυμα της πόλεως το έτος 1995. 'Εκτοτε, οι αρμόδιες Διευθύνσεις του ΥΠ.ΠΟ. και η αρμόδια Εφορεία συνεργάζονται και προωθούνται στην ίδρυση Μουσείου της περιοχής, στο οποίο θα εκτεθούν και τα ευρήματα το Παυλοπετρίου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

53. Στην με αριθμό 939/8-8-97 ερώτηση δόθηκε με το υπ' αριθμ. 168/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 939/8.8.97 που κατέθεσαν οι Βουλευτές κύριοι Α. Τασούλας, Σ. Παναγιώτου για τα θέματα της αρμοδιότητάς μας, σας πληροφορούμε τα εξής:

Παρά το γεγονός ότι συχνά δημιουργείται η αναγκαιότητα να επιδοτηθούν οι αλιείς μιας περιοχής για την προσωρινή παύση της αλιευτικής δραστηριότητας, ώστε να αντιμετωπισθούν οι διάφορες δυσχέρειες στον τομέα της αλιείας (απρόβλεπτα συμβάντα βιολογικών κυρίως αιτίων κ.λπ.), μέχρι


 

  

Σελίδα 1025 

 

σήμερα δεν κατέστη δυνατή η οικονομική κάλυψη της ανάγκης αυτής εξ αιτίας της ανεπάρκειας πιστώσεων.

Το σύνολο των πιστώσεων του Επιχειρησιακού Προγράμματος Αλιείας (ΕΠΑΛ) 1994-1999 και ειδικότερα του Υποπρογράμματος 1 (Θαλάσσια Αλιεία) είναι πολύ μικρό σε σχέση με τις ανάγκες του τομέα, ενώ οι ανάγκες επίτευξης των στόχων των πολυετών προγραμμάτων Προσανατολισμού του Στόλου απαιτούν ιδιαίτερα αυξημένες πιστώσεις.

Ενόψη των ανωτέρω οι προτεραιότητες που έχουν δοθεί μέχρι σήμερα στη χρηματοδότηση του τομέα της αλιείας επικεντρώνονται στην ανανέωση και τον εκσυγχρονισμό του στόλου, καθώς και την οριστική παύση των αλιευτικών δραστηριοτήτων.

Εφόσον όμως υπάρξει στο μέλλον επάρκεια πιστώσεων, θα εξετασθεί η δυνατότητα στήριξης του εισοδήματος των αλιέων με επιδότηση για την προσωρινή παύση της δραστηριότητάς τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

54. Στην με αριθμό 965/12.8.97 ερώτηση δόθηκε με το υπ' αριθμ. 373/16.9.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 965/12.8.97 ερώτηση του Βουλευτή κ. Λευτέρη Παπαγεωργόπουλου, σας γνωρίζουμε τα εξής:

To αίτημα του Δήμου Κύμης για ένταξη στο Ε.Π.Δ.Π. υποβλήθηκε στις 12.8.1997.

Για το "Ευρωπαϊκό Κέντρο της Εικαστικής Τέχνης και Χαρακτικής", η σχετική πρόταση πρέπει να διατυπωθεί κατά τρόπο πληρέστερο και τεκμηριωμένο, η δε Υπηρεσίες του ΥΠ.ΠΟ. είναι έτοιμες να προσφέρουν κάθε δυνατή βοήθεια.

Το Υπουργείο Πολιτισμού στο πλαίσιο του προϋπολογισμού του θα προσπαθήσει να υποστηρίξει την αποκατάσταση του κτιριακού συγκροτήματος "Τάγμα του Αγίου Παντελεήμονος" που μπορεί, πράγματι, να γίνει ένα εξαιρετικά ενδιαφέρον πολιτιστικό κτίριο.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

55. Στην με αριθμό 968/12.8.97 ερώτηση δόθηκε με το υπ' αριθμ. 171/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 968/12.8.97 που κατέθεσε ο Βουλευτής κ. Ε.Γ. Πολύζος σας πληροφορούμε τα εξής:

Η εταιρεία ΑΤΤΙΚ έχει καθυστερήσει την εξόφληση της αξίας των καπνών εσοδειάς 1996, στους καπνοπαραγωγούς με τους οποίους είχε συμβληθεί (υπογραφή Συμβάσεων Καλλιέργειας) και έχει παραλάβει ήδη τα καπνά τους.

Για την αντιμετώπιση τέτοιων καταστάσεων έχει εκδοθεί η διυπουργική Απόφαση 17001/29.5.97 (ΦΕΚ 458/Β του 1997) με θέμα "θέσπιση και διαδικασία επιβολής διοικητικών κυρώσεων σε μεταποιητές καπνού και άλλες διατάξεις" που προβλέπει επιβολή προστίμων στους μεταποιητές, που καθυστερούν την καταβολή της εμπορικής αξίας των καπνών πέραν του μηνός από της παραλαβής των.

Για την υλοποίηση της ανωτέρω απόφασης έχει εκδοθεί Υπουργική Απόφαση 24492/11.8.97 για τη σύσταση της αρμόδιας προς τούτο Επιτροπής, η οποία θα καλέσει τους μεταποιητές για ακρόαση και θα εισηγηθεί προς τον Υπουργό την επιβολή των προβλεπομένων κυρώσεων.

Πέραν αυτών προβλέπεται επίσης ότι η τοιαύτη συμπεριφορά της ανωτέρω επιχείρησης ως και παρόμοια άλλων επιχειρήσεων θα επισύρει την επιβολή διοικητικών μέτρων όπως αφαίρεση ή μείωση του δικαιώματος για σύναψη συμβάσεων κατά τα επόμενα έτη. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

56. Στην με αριθμό 972/12.8.97 ερώτηση δόθηκε με το υπ' αριθμ. 174/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 972/12.8.97 που κατέθεσαν οι Βουλευτές κύριοι Α. Τασούλας, Β. Μπούτας για τα θέματα της αρμοδιότητάς μας, σας πληροφορούμε τα εξής:

'Εχει ολοκληρωθεί το έργο άρδευσης του κάμπου Μαυρόπουλου - Αργυροχωρίου Χρυσοδούλης Ιωαννίνων και ολοκληρώνονται οι βασικές ισοπεδώσεις. Το έργο είναι ενταγμένο για την αποπληρωμή του στο Πρόγραμμα του Υπ. Γεωργίας με πίστωση για το 1997 10 εκατ. δρχ.

Για την άρδευση της περιοχής των κτισμάτων, θα καταβληθεί προσπάθεια για ένταξη της κατασκευής του εν λόγω έργου σε Νέο Χρηματοδοτικό Πρόγραμμα ανάλογα με τις οικονομικές δυνατότητες.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

57. Στην με αριθμό 978/13.8.97 ερώτηση δόθηκε με το υπ' αριθμ. 374/16.9.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.978/13.8.97 ερώτηση του Βουλευτή κ. Παναγιώτη Ψωμιάδη, σας γνωρίζουμε τα εξής:

Η ανέγερση του ανδριάντα που αναφέρεται στην ερώτηση του κ. Βουλευτή, δεν έχει απασχολήσει τις Υπηρεσίες του Υπουργείου Πολιτισμού.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

58. Στην με αριθμό 986/13.8.97 ερώτηση δόθηκε με το υπ' αριθμ. 376/16.9.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.986/13.8.97 ερώτηση του Βουλευτών κυρίων Σταύρου Παναγιώτου και Μαρίας Μπόσκου, σας γνωρίζουμε τα εξής:

Ας μου επιτραπεί να επισυνάψω σημείωμα της αρμόδιας Υπηρεσίας και τα συνημμένα σε αυτό έγγραφα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

59. Στην με αριθμό 986/13.8.97 ερώτηση δόθηκε με το υπ' αριθμ. 176/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 986/13.8.97 που κατέθεσαν οι Βουλευτές κύριοι Στ. Παναγιώτου, Μ. Μπόσκου για τα θέματα της αρμοδιότητάς μας, σας πληροφορούμε τα εξής:

Η συγκεκριμένη περιοχή δεν συμπεριλαμβάνεται στο επιστημονικό κατάλογο των περιοχών που προτάθηκαν από το σχετικό πρόγραμμα υλοποίησης της οδηγίας 92/43/Ε.Ο.Κ. για ένταξη στο Ευρωπαϊκό οικολογικό δίκτυο των ειδικών ζωνών ΝΑΤURA 2000.

Η συγκεκριμένη περιοχή δεν συμπεριλαμβάνεται στις 113 περιοχές της Ελλάδας που θεωρούνται σημαντικές για τη διατήρηση της άγριας ορνιθοπανίδας της Ευρώπης (BIRDLIFE INTERNATIONAL, RSPB, IWRB- ειδική έκδοση της Ελληνικής Ορνιθολογικής Εταιρείας). Σύμφωνα με το από 17.3.1997 έγγραφο της Ελληνικής Ορνιθολογικής Εταιρείας η περιοχή πρόκειται να ενταχθεί στις Σημαντικές περιοχές για τα Πουλιά της Ελλάδας (ΣΠΠΕ) αφού βάσει των στοιχείων που συλλέχθηκαν στα πλαίσια του προγράμματος αναθεώρησης των ΣΠΠΕ, φιλοξενεί σημαντικούς πληθυσμούς διαφόρων ειδών πουλιών.

Η συγκεκριμένη περιοχή έχει καταγραφεί μόνο στην έκδοση του Ελληνικού Κέντρου Βιοτόπου Υγροτόπων "Απογραφή των Ελληνικών Υγροτόπων ως Φυσικών Πόρων" (Ιούνιος 1994) ως 'Ελη Σταυρονικήτα η έλη Νέας Φώκαιας ή έλη φυλακών Κασσάνδρας.

α) Στα πλαίσια εφαρμογής της σχετικής Νομοθεσίας, εκδόθηκε η 45031/94 απόφαση της Δ/νσης Δασών Ν.


 

  

Σελίδα 1026 

 

Χαλκιδικής, στην οποία επεσήμαναν όμως ότι το συγκεκριμένο τεμάχιο της οριστικής διανομής του αγροκτήματος των αγροτικών φυλακών Κασσάνδρας, αποτελεί χειμερινό βιότοπο άγριας πτηνοπανίδας, που φιλοξενεί μεγάλα κοπάδια υδροβίων πτηνών - κύκνων, ερωδιών, πάπιες κλπ.

β) Μετά εκδόθηκε η 120/4.4.95 Π.Υ.Σ. με την οποία η έκταση αυτή παραχωρήθηκε στον ΕΟΤ για τη δημιουργία γηπέδου γκόλφ.

γ) Οι αρμόδιες περιφερειακές Δασικές Υπηρεσίες δεν συμφωνούν με τη δημιουργία γηπέδου γκόλφ στη συγκεκριμένη περιοχή και προτείνουν να παραμείνει η ελώδης αυτή έκταση ως έχει αφού με την κατασκευή του θα δημιουργηθούν αρκετά προβλήματα (απώλεια σημαντικού υγροτόπου επιπτώσεις στο υδατικό ισοζύγιο της περιοχής, οπτικές αλλοιώσεις του τοπίου, διακοπή της συνέχειας των οικοσυστημάτων κ.λπ.)

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

60. Στην με αριθμό 989/14.8.97 ερώτηση δόθηκε με το υπ' αριθμ. 388/10.9.97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ'αριθμ. 989/14.8.97 ερώτησης, που κατέθεσε στη Βουλή των Ελλήνων ο Βουλευτής κ. Ψωμιάδης σας γνωρίζουμε τα εξής όσον αφορά στα θέματα αρμοδιότητας του Υπουργείου Δικαιοσύνης: H Aσπασία Καλφοπούλου είχε υποβάλλει στο Υπουργείο Δικαιοσύνης της Ελλάδος αίτηση για την αποκατάσταση της επιμέλειας των δύο ανήλικων τέκνων της. Η αίτηση αυτή διαβιβάστηκε στο Υπουργείο Δικαιοσύνης και Δημόσιας Τάξεως Κύπρου σύμφωνα με τις διατάξεις της Σύμβασης του Λουξεμβούργου του 1980 "για αναγνώριση και εκτέλεση αποφάσεων σε θέματα επιμέλειας των τέκνων και την αποκατάσταση της επιμέλειας τους" που κυρώθηκε με τον ν.2104/92.

Από πλευράς Υπουργείου Δικαιοσύνης της Ελλάδος έγιναν όλες οι ενέργειες που προβλέπονται από τον προαναφερόμενη σύμβαση.

Στη συνέχεια το Υπουργείο Δικαιοσύνης μετά την απόφαση του Κυπριακού δικαστηρίου, παρείχε κάθε βοήθεια στα πλαίσια των δινατοτήτων του επικοινωνώντας με την Πρεσβεία μας στην Κύπρο καθώς και με το Υπουργείο Δικαιοσύνης και Δημόσιας Τάξης Κύπρου προκειμένου να διευθετηθεί το εν λόγω θέμα.

Σημειώνουμε ότι η υπόθεση αφορά ξένο δικαιοδοτικό όργανο στο οποίο δεν μπορεί να παρέμβει καμία Ελληνική διοικητική αρχή.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

61. Στην με αριθμό 1001/19.8.97 ερώτηση δόθηκε με το υπ' αριθμ. 180/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω ερώτηση που κατέθεσε ο Βουλευτής κ. Ε. Πολύζος για τα θέματα της αρμοδιότητάς μας, σας πληροφορούμε τα εξής ότι το έργο κατασκευής αγωγού για μεταφορά νερού, λόγω της τοπικής του σημασίας, αποτελεί αντικείμενο της Νομαρχιακής Αυτοδιοίκησης Ν. Πιερίας.

Ο Υπουργός

ΣΤ. ΤΖΟΥΜΑΚΑΣ"

62. Στην με αριθμό 1004/19-8-97 ερώτηση δόθηκε με το υπ' αριθμ. 377/19.9.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.10004/19.8.97 ερώτηση του Βουλευτή κ. Πέτρου Κουναλάκη, σας γνωρίζουμε τα εξής:

Ας μου επιτραπεί να επισυνάψω επιστολές του κ. Γενικού Γραμματέα του ΥΠ.ΠΟ. σε σχετικά δημοσιεύματα του Τύπου για το "Μουσείο Τεριάντ".

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

63. Στην με αριθμό 1024/20.8.97 ερώτηση δόθηκε με το υπ' αριθμ. 183/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1024/20.8.97 που κατέθεσε ο Βουλευτής κ. Η. Κ. Βεζδρεβάνης σας πληροφορούμε τα εξής:

Από το Υπουργείο Γεωργίας θα καταβληθεί κάθε δυνατή προσπάθεια για την ένταξη των ζημιών που προκλήθηκαν ή θα προκληθούν στη γεωργία από πυρκαϊές του 1997 στο επιχειρησιακό πρόγραμμα "Ανάπτυξη του Τομέα Γεωργίας" του Β' Κ.Π.Σ., προκειμένου να καταβληθούν οικονομικές ενισχύσεις στους σοβαρά πληγέντες γεωργοκτηνοτρόφους για την αποκατάσταση των ζημιών που έπαθαν.

Η ΑΤΕ κατά πάγια τακτική της χορηγεί στους γεωργοκτηνοτρόφους που οι εκμεταλλεύσεις τους ζημιώνονται από δυσμενείς καιρικές συνθήκες και άλλα αίτια (πυρκαϊές κλπ.) τις απαραίτητες πιστωτικές διευκολύνσεις (αναστολή εξόφλησης των ληξιπροθέσμων οφειλών, χορήγηση δανείων) για να μπορέσουν να αντιμετωπίσουν οικονομικές τους δυσχέρειες και να συνεχίσουν ομαλά την παραγωγική τους δραστηριότητα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

64. Στην με αριθμό 1039/21.8.97 ερώτηση δόθηκε με το υπ' αριθμ. 185/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1039/21.8.97 που κατέθεσε ο Βουλευτής κ. Δ. Σιούφας σας πληροφορούμε τα εξής:

Το Υπουργείο Γεωργίας έστειλε για έγκριση στις υπηρεσίες Ανταγωνισμού της Ε.Ε. σχέδιο απόφασης με την οποία προβλέπεται η χόρηση οικονομικής ενίσχυσης στους βαμβακοπαραγωγούς για την αγορά σπόρου που χρησιμοποίησαν για την επανασπορά αγρών τους που η εγκατασταθείσα σ'αυτούς βαμβακοκαλλιέργεια καταστράφηκε από πλημμύρες Απριλίου και Μαϊου 1997.

Εφόσον εγκριθεί η αναφερόμενη απόφαση, η Δ/νση Γεωργικής Ανάπτυξης Καρδίτσας θα ενημερώσει τους ζημιωθέντες βαμβακοπαραγωγούς να υποβάλουν δηλώσεις ζημιών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

65. Στην με αριθμό 1049/21.8.97 ερώτηση δόθηκε με το υπ' αριθμ. 188/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1049/21.8.97 που κατέθεσε ο Βουλευτής κ. Η. Βεζδρεβάνης για τα θέματα της αρμοδιότητάς μας, σας πληροφορούμε τα εξής:

'Οπως προέκυψε από έρευνα που έγινε, η διανομή του Συνοικισμού Αγίας Μαύρας - Κρυσταλλοπηγής δεν έχει ακόμη πραγματοποιηθεί.

Το Υπουργείο Γεωργίας προτίθεται να συμπεριλάβει τη διανομή αυτή στο πρόγραμμα τοπογραφικών εργασιών του τρέχοντος έτους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

66. Στην με αριθμό 1051/21.8.97 ερώτηση δόθηκε με το υπ' αριθμ. 189/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1051/21.8.97 που κατέθεσε ο Βουλευτής κ. Σ. Σπύρου, σας πληροφορούμε τα εξής:

Οι οφειλές της 'Ενωσης Αγροτικών Συνεταιρισμών Κερκύρας (ΕΑΣΚ) στην Α.Τ.Ε. ανέρχονται στο ποσό δρχ. 755 εκ. δρχ. από τις οποίες δρχ. 575 εκ. είναι ληξιπρόθεσμες και 180 εκ. άληκτες.

Η ΑΤΕ παρείχε στην οργάνωση πιστωτικές και δανειακές διευκολύνσεις για να μπορέσει να ανταποκριθεί στις υποχρεώσεις


 

  

Σελίδα 1027 

 

της προς την Τράπεζα.

Η ΕΑΣ Κέρκυρας έχει συμπεριληφθεί στο προς ψήφιση πολυνομοσχέδιο του Υπουργείου Γεωργίας για την κάλυψη ζημιογόνων δραστηριοτήτων της (Ζωοτροφές - λάδι κλπ.) με ποσό 300 εκ. δρχ.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

67. Στην με αριθμό 1079/22.8.97 ερώτηση δόθηκε με το υπ' αριθμ. 193/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1079/22.8.97 που κατέθεσαν οι Βουλευτές κύριοι Στ. Παναγιώτου, Μ. Μπόσκου σας πληροφορούμε τα εξής:

Με την αριθμ. 279/97 κοινή διϋπουργική απόφαση (Υπουργών Γεωργίας και Οικονομικών) εγκρίθηκε η χορήγηση οικονομικών ενισχύσεων και στους αγρότες του Ν. Σερρών που γεωργοκτηνοτροφικά τους κτίσματα, θερμοκήπια, καπνοξηραντήρια κτλ. ζημιώθηκαν από ανεμοθύελλα και χαλαζοθύελλα κατά το μήνα Σεπτέμβριο 1996.

Για να καταβληθούν όμως οι σχετικές ενισχύσεις στους πληγέντες γεωργούς πρέπει προηγουμένως οι εν λόγω αγρότες να αποκαταστήσουν τις ζημιές που έπαθαν στις εγκαταστάσεις τους.

Η ΑΤΕ κατά πάγια τακτική χορηγεί στους γεωργοκτηνοτρόφους που οι εκμεταλλεύσεις τους ζημιώνονται από δυσμενείς καιρικές συνθήκες τις απαραίτητες πιστωτικές διευκολύνσεις (αναστολή εξόφλησης των ληξιπροθέσμων οφειλών, χορήγηση δανείων) για να μπορέσουν να αντιμετωπίσουν οικονομικές τους δυσχέρειες και να συνεχίσουν ομαλά την παραγωγική τους δραστηριότητα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

68. Στην με αριθμό 1093/25.8.97 ερώτηση δόθηκε με το υπ' αριθμ. 403/17.9.97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ.1093/25.8.97 ερώησης που κατέθεσε στη Βουλή των Ελλήνων ο Βουλευτής κ. 'Αγγελος Μπρατάκος, σχετικά με τη μεταφορά του Ιδρύματος Αρρένων Κορυδαλλού στην περιοχή του Δήμου Παπάγου, σας γνωρίζουμε τα εξής:

Τα Ιδρύματα Αγωγής Ανηλίκων Αρρένων Κορυδαλλού και Θηλέων Παπάγου καταργήθηκαν με το π.δ/μα 180/1997 (ΦΕΚ 152/Α/17.7.97) κατά συνέπεια αυτήν την στιγμή δεν τίθεται θέμα μεταφοράς Ιδρύματος Αγωγής Ανηλίκων.

Τα Ιδρύματα αυτά καταργήθηκαν προκειμένου να αναδιοργανωθούν σύμφωνα με τις σύγχρονες επιστημονικές και κοινωνικές αντιλήψεις για τη παιδαγωγική μεταχείριση και την επιστημονική αγωγή των ανηλίκων, ήδη δε για το σκοπό αυτό έχει καταρτισθεί από ειδική νομοπαρασκευαστική επιτροπή νομοσχέδιο με τίτλο "Μονάδες μέριμνας νέων", το οποίο αφορά στον τρόπο οργάνωσης και λειτουργίας διαφόρων μονάδων μέριμνας κλειστού ή ανοικτού τύπου που θα φιλοξενούν ανήλικα άτομα με αποκλίνουσα συμπεριφορά.

Δεν έχει ληφθεί ακόμη απόφαση, εάν θα χρησιμοποιηθούν ή όχι οι υπάρχουσες εγκαταστάσεις του καταργηθέντος Ιδρύματος Ανηλίκων Θηλέων στην περιοχή Παπάγου για τις ανάγκες των "Μονάδων μέριμνας νέων", βεβαιώνεται πάντως ότι οι μονάδες αυτές προστατευτικής και διαπαιδαγωγικής μεταχειρίσεως, όταν λειτουργήσουν με τη νέα τους μορφή, ευελπιστούμε ότι δεν θα δημιουργήσουν κανένα πρόβλημα ή δυσμενή επίδραση σε όποια περιοχή εγκατασταθούν.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

69. Στην με αριθμό 1105/26.8.97 ερώτηση δόθηκε με το υπ' αριθμ. 385/16.9.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.1105/26.8.97 ερώτηση του Βουλευτή κ. Σπήλιου Σπηλιωτόπουλου, σας γνωρίζουμε τα εξής:

To περιστατικό της αρχαιοκαπηλίας στο μυκηναϊκό νεκροταφείο της Καλλιθέας Αχαϊας δεν έχει ακόμη διευκρινισθεί. Ανεξάρτητα από την αστυνομική πτυχή της υπόθεσης, ο χώρος πρόκειται να περιφραχθεί και έχουν δοθεί αυστηρές οδηγίες στην αρμόδια Υπηρεσία του Υπουργείου Πολιτισμού να εκτελούνται πυκνότερες περιπολίες στην περιοχή για αποφυγή παρόμοιων κρουσμάτων. Για τα γενικότερα ζητήματα ασφάλειας των αρχαιολογικών χώρων και των μουσείων έχω εγκαίρως απευθυνθεί στο Υπουργείο Δημόσιας Τάξης, η συνδρομή του οποίου είναι, φυσικά, απολύτως αναγκαία.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

70. Στην με αριθμό 1116/26.8.97 ερώτηση δόθηκε με το υπ' αριθμ. 198/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1116/26.8.97 που κατέθεσε ο Βουλευτής κ. Η. Βεζδρεβάνης για τα θέματα της αρμοδιότητάς μας, σας πληροφορούμε τα εξής:

Από έρευνα που έγινε προέκυψε ότι ο Αλέξανδρος Αναστασίου δεν έχει απασχολήσει την αρμόδια Υπηρεσία του ΥΠ.ΓΕ. δηλαδή δεν έχει προβεί στην καταπάτηση εκτάσεων που διαχειρίζονται απ' αυτήν (εποικιστικών εκτάσεων).

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

71. Στην με αριθμό 1125/26.8.97 ερώτηση δόθηκε με το υπ' αριθμ. 200/16.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1125/26.8.97 που κατέθεσε ο Βουλευτής κ. Στ. Κ. Δήμας για τα θέματα της αρμοδιότητάς μας, σας πληροφορούμε τα εξής:

Με την αριθμ.261/97 διϋπουργική απόφαση (Υπουργών Γεωργίας και Οικονομικών) εγκρίθηκε η χορήγηση οικονομικής ενίσχυσης στους αγρότες και του Ν. Ξάνθης που η παραγωγή αραβόσιτου και βαμβακιού, η ιχθυοπαραγωγή, τα γεωργοκτηνοτροφικά κτίσματα και τα θερμοκήπια, οι αγροί, ο γεωργικός και μηχανολογικός εξοπλισμός, οι εγκαταστάσεις ιχθυοτροφείων, τα αποθηκευμένα γεωργικά προϊόντα και οι ζωοτροφές τους ζημιώθηκαν από τις βροχοπτώσεις-πλημμύρες των μηνών Σεπτεμβρίου-Δεκεμβρίου 1996.

Οι οικονομικές ενισχύσεις για την απωλεσθείσα παραγωγή βάμβακος και αραβοσίτου ύψους 687.433.847 δραχμών έχουν ήδη καταβληθεί στους δικαιούχους.

Σε ό,τι αφορά την καταβολή των ενισχύσεων για τις ζημιές στις υπόλοιπες δραστηριότητες (γεωργοκτηνοτροφικά κτίσματα, γεωργικό και μηχανολογικό εξοπλισμό κ.τ.λ.) πρέπει να προηγηθεί η αποκατάσταση αυτών, όπως προβλέπεται από τις σχετικές αποφάσεις που έχουν εκδοθεί σύμφωνα με τους όρους που θέτει η Ε.Ε. για την αντιμετώπιση των ζημιών στο πάγιο και έγγειο κεφάλαιο των γεωργοκτηνοτροφικών εκμεταλλεύσεων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

72. Στην με αριθμό 1128/26.8.97 ερώτηση δόθηκε με το υπ' αριθμ. 38382/17.9.97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1128/26.8.97 που κατατέθηκε από το Βουλευτή κ. Σπ. Δανέλλη και αφορά σε ζητήματα Αγροφυλακής και Αγροτικής Ασφάλειας, σας γνωρίζουμε κατά λόγο αρμοδιότητας, τα εξής:

Μετά τη λειτουργία της Νομαρχιακής Αυτοδιοίκησης και η Αγροφυλακή, περιήλθε ως υπηρεσιακή μονάδα σ'αυτήν και εξακολουθεί να ασκεί τις αρμοδιότητές της στο πλαίσιο της Ν.Α., διοικητικό και χωρικό, υπό τις οδηγίες της Κεντρικής Υπηρεσίας Αγροφυλακής, η οποία εξακολουθεί να ανήκει στο Υπουργείο Δημόσιας Τάξης.


 

  

Σελίδα 1028 

Κατά συνέπεια το ζήτημα της Αγροτικής Ασφάλειας, δεν μπορεί να αποτελέσει αντικείμενο ρύθμισης του σχεδίου "Ι. Καποδίστριας", που αφορά στις συνενώσεις των πρωτοβάθμιων ΟΤΑ, ούτε βεβαίως και αρμοδιότητά τους. Αντίθετα, αυτή (Αγροτική Ασφάλεια) θα ενεργείται από τα εντεταλμένα για το σκοπό αυτό όργανα και υπό το ισχύον νομικό καθεστώς, η τροποποίηση, προσαρμογή και εναρμόνιση του οποίου ανήκει στην αρμοδιότητα του Υπουργείου Δημόσιας Τάξης.

Για τα λοιπά θέματα που θίγονται, αρμόδια να απαντήσουν είναι τα Υπουργεία Δημόσιας Τάξης και ΠΕΧΩΔΕ, τα οποία είναι συναποδέκτες του εγγράφου σας και στα οποία κοινοποιούμε το παρόν προκειμένου να ενημερώσουν απευθείας την Εθνική Αντιπροσωπεία.

Ο Υφυπουργός

Λ. ΠΑΠΑΔΗΜΑΣ"

73. Στην με αριθμό 1129/26-8-97 ερώτηση δόθηκε με το υπ' αριθμ. 201/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1129/26-8-97 που κατέθεσε η Βουλευτής κ. Π. Φουντουκίδου σας πληροφορούμε τα εξής:

Η Κυβέρνηση αποφάσισε την αναστολή πληρωμών σε δάνεια της Α.Τ.Ε. για ένα συγκεκριμένο ζημιογόνο γεγονός, την χαλαζόπτωση της 9 Αυγούστου 1997, και για τους παραγωγούς των Νομών Λαρίσης και Τρικάλων με το υπ' αριθμ. 2903/21-8-97 έγγραφο του Υπουργείου Γεωργίας.

Η Α.Τ.Ε. μπορεί να παρέχει πιστωτικές διευκολύνσεις στους δενδροκαλλιεργητές του Νομού Πέλλας που υπέστησαν σοβαρές ζημιές εξ αιτίας του παγετού, σύμφωνα με την πάγια τακτική της για τους παραγωγούς που διαπιστωμένα αδυνατούν ν' ανταποκριθούν στις δανειακές τους υποχρεώσεις λόγω έκτακτων γεγονότων (δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών κλπ) τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξιπρόθεσμων χρεών, χωρίς τόκους ποινής, σ' ένα νέο δάνειο.

Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.

Οι πληγέντες δανειοδοτούνται με καλλιεργητικά δάνεια σύμφωνα με τους όρους που ισχύουν στην Α.Τ.Ε. για την συνέχιση της παραγωγικής δραστηριότητας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

74. Στην με αριθμό 1138/27-8-97 ερώτηση δόθηκε με το υπ' αριθμ. 202/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1138/27.8.97 που κατέθεσε ο Βουλευτής κ. Η. Κ. Βεζδρεβάνης, σας πληροφορούμε τα εξής:

Η ΑΤΕ σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην ΑΤΕ λόγω εκτάκτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών κλπ) τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών, χωρίς τόκους ποινής, σ' ένα νέο δάνειο.

Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε σε θέση να εξυπηρετηθεί.

Στα πλαίσια αυτά θα αντιμετωπισθούν και οι παραγωγοί του Νομού Θεσπρωτίας.

Ο Υπουργός

ΣΤΕΦ. ΤΖΟΥΜΑΚΑΣ"

75. Στην με αριθμό 1143/27-8-97 ερώτηση δόθηκε με το υπ' αριθμ. 203/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1143/27-8-97 που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:

Η ολοκλήρωση των απαιτουμένων για δημοπράτηση μελετών πραγματοποιήθηκε με την έγκριση της Μελέτης Περιβαλλοντικών Επιπτώσεων (Μ.Π.Ε.) στις 28 Φεβρουαρίου 1997.

Το Υπουργείο λαμβάνοντας υπόψη και τους όρους Μ.Π.Ε. ανασύνταξε τα οικονομικά τεύχη και την Ειδική Συγγραφή υποχρεώσεων του έργου αξιοποίησης του κάμπου Μαργαριτίου (Απόφαση έγκρισης ΔΒ Β49/10-6-97) και συνέταξε το Τενχικό Δελτίο του 'Εργου το οποίο απέστειλε στην Περιφέρεια Ηπείρου στις 20 Ιουνίου 1997 για την οριστική έγκριση της ένταξης του έργου από την Επιτροπή Παρακολούθησης του ΠΕΠ Ηπείρου.

Η έγκριση της ένταξης του έργου στο Π.Δ.Ε. 1997 (ως συνεχιζομένου) πραγματοποιήθηκε με τη έκδοση της ΣΑΕ 081/2 στις 23 Ιουνίου 1997.

Η έγκριση διάθεσης Πίστωσης για την δημοπράτηση του έργου πραγματοποιήθηκε με την ΔΑ 8Α/31-7-97 απόφαση του Γ.Γ. του Υπουργείου Γεωργίας μετά από την σύμφωνη γνώμη της Περιφέρειας (Αρ. Πρ. 3023/1-7-97).

Με την Απόφαση ΔΑ C6A/26-8-97 του Γ.Γ. του Υπουργείου Γεωργίας εγκρίθηκε η Διακήρυξη της Δημοπράτησης του υπόψη έργου, περιλήψεις της οποίας απεστάλησαν στο Κέντρο Διεθνούς και Ευρωπαϊκού Οικονομικού Δικαίου - Μονάδα παρακολούθησης διαγωνισμών και συμβάσεων για τον έλεγχο της σύμφωνα με την Εγκύκλιο 10543/31-3-97 του Υπουργείου Εθνικής Οικονομίας/ΜΕΚ.

Μετά τη διατύπωση των παρατηρήσεων που μας εστάλησαν από το Κ.Δ.Ε.Ο.Δ. με το 281/28-8-97 έγγραφό του το Υπουργείο θα αποστείλει εντός των προσεχών ημερών για δημοσίευση της διακήρυξης δημοπράτησης του έργου του Μαργαριτίου στην Εφημερίδα της Ε.Ε. και στον Ελληνικό Τύπο.

Η υλοποίηση του έργου εντός των χρονικών ορίων του προγράμματος θα εξαρτηθεί εκτός των άλλων και από την έγκαιρη κατακύρωση του διαγωνισμού σύμφωνα με την διαδικασία που ευρίσκεται σε εξέλιξη καθώς επίσης και από την άρση των δυσχεριών που προκύπτουν σε εφαρμογή του ν. 2503/97.

"Διοίκηση, οργάνωση, στελέχωση της Περιφέρειας, ρύθμιση θεμάτων για την τοπική αυτοδιοίκηση και άλλες διατάξεις".

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

76. Στην με αριθμό 1164/2-8-97 ερώτηση δόθηκε με το υπ' αριθμ. 206/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1164/27-8-97 που κατέθεσε ο Βουλευτής κ. Ηλίας Βεζδρεβάνης, σας πληροφορούμε τα εξής:

Κατά την περίοδο 1990 έως σήμερα κάηκαν οι πρακάτω Δημόσιες Δασικές εκτάσεις αναλυτικά κατά έτος οι οποίες κηρύχθηκαν αναδασωτέες και τα σχετικά ΦΕΚ ευρίσκονται στο αρχείο της αρμόδιας Υπηρεσίας του ΥΠΓΕ στη διάθεση κάθε ενδιαφερομένου.

ΕΤΟΣ 1990

αρ. Πυρκαϊών 
 22 στρ. 
 6.442
 

ΕΤΟΣ 1991

αρ. Πυρκαϊών 
 30 στρ. 
 11.574
 

ΕΤΟΣ 1992

αρ. πυρκαϊών 
 49 στρ. 
 3.697
 

ΕΤΟΣ 1993

αρ. πυρκαϊών 
 44 στρ. 
 3.826
 

ΕΤΟΣ 1994

αρ. πυρκαϊών 
 12 στρ. 
 2.614


 

  

Σελίδα 1029 

ΕΤΟΣ 1995

αρ. πυρκαϊών 
 28 στρ. 
 4.845
 

ΕΤΟΣ 1996

αρ. πυρκαϊών 
 70 στρ. 
 21.914
 

ΕΤΟΣ 1997 μέχρι σήμερα

αρ. πυρκαϊών 
 60 στρ. 
 13.250
 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

77. Στην με αριθμό 1176/28-8-97 ερώτηση δόθηκε με το υπ' αριθμ. 209/16-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1176/28-8-97 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:

Σύμφωνα με Κοινοτικές και Εθνικές διατάξεις (Οδηγίες 91/497/ΕΟΚ 91/498/EOK και π.δ. 410/94 αρθ. 16) όλα τα σφαγεία υποχρεούνται από 1-1-96 να πληρούν τους υγειονομικούς όρους και προϋποθέσεις, για την υγιεινή παραγωγή του κρέατος και την προστασία της Δημόσιας Υγείας και του καταναλωτή που προβλέπονται από τις ανωτέρω διατάξεις, η τήρηση και η εφαρμογή των οποίων ελέγχεται από τις Κτηνιατρικές Αρχές των οικείων Νομαρχιακών Αυτοδιοικήσεων.

Για να συνεχισθεί η λειτουργία των σφαγείων είναι απαραίτητο να συμμορφωθούν αυτά προηγουμένως προς τις απαιτήσεις των προαναφερομένων διατάξεων, με την μέριμνα και την ευθύνη των φορέων - ιδιοκτητών των σφαγείων. 'Ετσι οι ενδιαφερόμενοι φορείς των σφαγείων θα πρέπει να απευθύνονται στην αρμόδια Κτηνιατρική Υπηρεσία της οικείας Νομαρχιακής Αυτοδιοίκησης 'Εβρου.

'Οσον αφορά το θέμα του εκσυγχρονισμού της σφαγειοτεχνικής υποδομής της περιοχής, το Υπουργείο κατέβαλε και καταβάλλει ιδιαίτερες προσπάθειες για το σκοπό αυτό, παρέχοντας μάλιστα και οικονομικές ενισχύσεις από Εθνικούς και Κοινοτικούς πόρους.

Στα πλαίσια αυτά από ετών εφαρμόζεται πρόγραμμα εκσυγχρονισμού της σφαγειοτεχνικής υποδομής της χώρας και οι ενδιαφερόμενοι φορείς θα μπορούσαν να είχαν υποβάλει επενδυτικά τους σχέδια για τον εκσυγχρονισμό ή μετεγκατάσταση των σφαγείων τους, προκειμένου να εξετασθεί η ένταξη των ως άνω σχεδίων στον τροποποιημένο Καν. 866/90 ΕΟΚ.

Ιδιαίτερα στο νομό 'Εβρου σημειώνουμε ότι πρόσφατα εντάχθηνκε για χρηματοδότηση στα πλαίσια του Καν. 866/90/ΕΟΚ και το Δημοτικό σφαγείο Διδυμοτείχου, ενώ παλαιότερα (το έτος 1994) είχε ενισχυθεί οικονομικά το Δημοτικό σφαγείο Σουφλίου προκειμένου να εκσυγχρονισθούν.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

78. Στην με αριθμό 1214/2-9-97 ερώτηση δόθηκε με το υπ' αριθμ. 391/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1214/2-9-97 ερώτησης της Βουλευτού κ. 'Ελσας Παπαδημητρίου, σας γνωρίζουμε τα εξής:

Από το 1976, οπότε το κτίριο του Μαλλιαροπούλειου Θεάτρου κηρύχθηκε το 1976 ιστορικό διατηρητέο μνημείο, έχει αποκατασταθεί η στέγη και εκπονήθηκε οριστική μελέτη για την αποκατάσταση των όψεων και τη διαρρύθμιση του εσωτερικού του κτιρίου. Μέχρι το 1990 προχώρησαν οι εργασίες αποκατάστασης και διαμόρφωσης του περιβάλλοντος χώρου του κτιρίου, εκτελέστηκαν τα επιχρίσματα και οι χρωματισμοί των εξωτερικών επιφανειών και κουφωμάτων, οι εργασίες αντικατάστασης της στέγης, τα εσωτερικά επιχρίσματα, τα δάπεδα από μωσαϊκό και μάρμαρο, η ξύλινη υποδομή για το δάπεδο του εξώστη και τμήμα των σωληνώσεων των Η/Μ εγκαταστάσεων.

Το ΥΠ.ΠΟ. θα υποστηρίξει με το προσφορότερο δυνατό τρόπο τις πρωτοβουλίες της Τοπικής Αυτοδιοίκησης για την ολοκλήρωση των εργασιών στο κτίριο.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

79. Στην με αριθμό 1256/3-9-97 ερώτηση δόθηκε με το υπ' αριθμ. 38445/22-9-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ανωτέρω ερώτηση, σας γνωρίζουμε ότι στο Υπουργείο Εσωτερικών, Δημόσιας Διοίκησης και Αποκέντρωσης δεν εκκρεμούν αιτήματα των απόδημων Ελλήνων, για άλλα θέματα, πλην της περιπτώσεως των αιτημάτων που υποβάλλονται στη Διεύθυνση Αστικής και Δημοτικής Κατάστασης, για θέματα Ιθαγένειας κλπ, και τα οποία εξετάζονται, και εφόσον συντρέχουν οι νόμιμες προϋποθέσεις, ικανοποιούνται.

Ο Υφυπουργός

Λ. ΠΑΠΑΔΗΜΑΣ"

80. Στην με αριθμό 1256/3-9-97 ερώτηση δόθηκε με το υπ' αριθμ. 395/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1256/3-9-97 ερώτηση του Βουλευτή κ. Ηλία Βεζδρεβάνη, σας γνωρίζουμε τα εξής:

Το Υπουργείο Πολιτισμού κατά το μέτρο της αρμοδιότητάς του συνεργάζεται στενά με τα Υπουργεία Εξωτερικών και Εθνικής Παιδείας και Θρησκευμάτων για την αντιμετώπιση των θεμάτων που αφορούν στην ομογένεια. Ενδεικτικά σημειώνεται ότι για την ενίσχυση των νεοελληνικών σπουδών στα αντίστοιχα Τμήματα και 'Εδρες 120 Πανεπιστημιακών φορέων του εξωτερικού χορηγήθηκαν κατά το 1996 200 εκατομμύρια δραχμές, πρόσφαατα δε στο ΥΠ.ΠΟ. συγκροτήθηκε Ομάδα Εργασίας που συνεργάζεται στενά με το Συμβούλιο Αποδήμου Ελληνισμού.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

81. Στην με αριθμό 1273/3-9-97 ερώτηση δόθηκε με το υπ' αριθμ. 407/19-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1273/3-9-97 ερώτησης, που κατέθεσε στη Βουλή των Ελλήνων η Βουλευτής κ. Μαρία Δαμανάκη, σχετικά με την εκπαίδευση ανηλίκων κρατουμένων, σας πληροφορούμε τα εξής επί θεμάτων αρμοδιότητάς μας:

Το Υπουργείο Δικαιοσύνης, μέσα στα πλαίσια της ασκούμενης από αυτό σωφρονιστικήq πολιτικής και με γνώμονα την αναγνώριση των θεμελιωδών ανθρωπίνων δικαιωμάτων, μεριμνά με σειρά νομοθετικών και άλλων μέτρων για την εκπαίδευση των ανηλίκων που διαβιούν στα σωφρονιστικά καταστήματα. Στόχος η ομαλή κοινωνική τους επανένταξη.

Η περίπτωση του νέου, που εκτίοντας ποινή σωφρονιστικού περιορισμού έλαβε μέρος στις γενικές εξετάσεις και εισήχθη σε Ανώτατο Εκαπιδευτικό 'Ιδρυμα του Κράτους αποτελεί απόδειξη των ευκαιριών για εκπαίδευση που παρέχονται στο σωφρονιστικό κατάστημα. Και βέβαια αξίζει να σημειωθεί εδώ ότι ο νέος αυτός δεν είναι ο μοναδικός που κατάφερε μέσα από συνθήκες κράτησης να ενταχθεί στην εκπαιδευτική διαδικασία. Σίγουρα όμως στην προσπάθειά του δεν είναι μόνος.

Από πλευράς Υπουργείου Δικαιοσύνης θα εξασφαλισθεί με την παροχή εκπαιδευτικών αδειών η απρόσκοπτη και ισότιμη με τους συμφοιτητές του παρακολούθηση των πανεπιστημιακών παραδόσεων και συμμετοχή στις εξετάσεις του νεαρού φοιτητή - κρατουμένου. Αυτήν τη στιγμή και προτού αρχίσει το εκπαιδευτικό έτος ο νέος αυτός που βιώνει τις δυσμενείς συνθήκες του εγκλεισμού υποστηρίζεται ψυχολογικά από ειδικούς επιστήμονες προκειμένου να αντιμετωπίσει τις δυσκολίες της ενσωμάτωσής του στην πανεπιστημιακή κοινότητα. 'Ολοι είναι στο πλευρό του πρόθυμοι να το βοηθήσουν όπως και όσο μπορούν: η Πολιτεία οι υπάλληλοι του Σωφρονιστικού Καταστήματος, τα παιδιά που ζουν μαζί του στον ίδιιο χώρο κράτησης.

Βεβαιώνεται ότι η βούληση των ανήλικων κρατουμένων για εκπαίδευση δεν επηρεάζεται από τις δραστηριότητες του σωφρονιστικού καταστήματος. Απεναντίας μάλιστα υποστηρίζεται


 

  

Σελίδα 1030 

 

και ενισχύεται με σειρά νομοθετικών ρυθμίσεων και κάθε πρόσφορο μέσο. 'Ετσι:

Μέσα στο χώρο του ΣΚΑ λειτουργεί το 23ο Δημοτικό Σχολείο Κορυδαλλού, υπαγόμενο στην αρμοδιότητα του Υπουργείου Παιδείας και Θρησκευμάτων, στελεχώμενο από δύο (2) διδασκάλους. Το σχολείο αποβλέπει στην απόκτηση ή συμπλήρωση πρωτοβάθμιας εκπαίδευσης.

Οι παρεχόμενοι τίτλοι σπουδών είναι ισότιμοι με τους τίτλους των αντίστοιχων σχολών της δημόσιας εκπαίδευσης και δεν θα αναγράφεται σ' αυτούς το όνομα του Καταστήματος.

Διδακτήριο Δευτεροβάθμιας Εκπαίδευσης δεν υπάρχει μέσα στο χώρο του ΣΚΑ, γιατί ο αριθμός των κρατουμένων - μαθητών αυτής της βαθμίδας είναι ελάχιστος, όμως έχει προβλεφθεί από το Σωφρονιστικό Κώδικα (και εφαρμόζεται) η δυνατότητα όσων έχουν συμπληρώσει πρωτοβάθμια εκπαίδευση να συνεχίσουν τη δευτεροβάθμια με εκπαιδευτικές άδειες. Επίσης οι εκπαιδευτικές άδειες αποσκοπούν στην απόκτηση γνώσεων τεχνικής, επαγγελματικής ή και ανώτατης εκπαίδευσης. Ακόμη και φροντιστηριακά μαθήματα παρέχονται σε μαθητές - κρατουμένους, ειδικά σε όσους προετοιμάζονται να συμμετάσχουν στις Γενικές Εξετάσεις εισαγωγής σε ΑΕΙ ή ΤΕΙ. Ας σημειωθεί ότι και σπουδές με αλληλογραφία γίνονται χωρίς κανένα περιορισμό.

Τέλος, και αναφορικά πάντα με την τυπική εκπαίδευση, σας πληροφορούμε ότι, για όλα τα ζητήματα διεξήχθη έρευνα από διυπουργική επιτροπή με θέμα "Οι εκπαιδευτικές ανάγκες και τα ενδιαφέροντα των ανηλίκων στα Σωφρονιστικά Καταστήματα και στα Ιδρύματα Αγωγής Ανηλίκων".

Μετά την καταγραφή και εκτίμηση των εκπαιδευτικών αναγκών των ανηλίκων, αναμένεται η αξιοποίηση των πορισμάτων της έρευνας για την κατάρτιση των σχετικών αναλυτικών προγραμμάτων. Απώτερος στόχος του ερευνητικού προγράμματος είναι η συμβουλή του στην κοινωνική επανένταξη των αποφυλακιζομένων.

Η τυπική εκπαίδευση βέβαια δεν αποτελεί τη μοναδική ευκαιρία προετοιμασίας για κοινωνική ή επαγγελματική αποκατάσταση μετά την έξοδο από το σωφρονιστικό κατάστημα. 'Ετσι το Υπουργείο Δικαιοσύνης σε συνεργασία με άλλους αρμόδιους φορείς (ΟΑΕΔ, ΝΕΛΕ, ΓΓΛΕ κλπ) καταρτίζει και υλοποιεί για νέους που ζουν σε συνθήκες κράτησης διάφορα προγράμματα (επιδοτούμενα ή μη επαγγελματικής κατάρτισης, δημιουργικής απασχόλησης, πολιτιστικής παρέμβασης, αναλφαβητισμού και εκμάθησης της ελληνικής γλώσσας (για αλλοδαπούς) και πολλά άλλα. Επίσης στην ομάδα στόχο άλλων προγραμμάτων πολύπλευρης υποστήριξης νέων μειονεκτούντων ή σε κοινωνικό αποκλεισμό ανήκουν νέοι αποφυλακισθέντες, ανήλικοι παραβατικοί ή σε ηθικό κίνδυνο, νέοι που έχουν απασχολήσει την αστυνομία, νέοι με πρόβλημα εξάρτησης κλπ.

Τέλος, σας κάνουμε γνωστό ότι από πλευράς Υπουργείου Δικαιοσύνης έχει προβλεφθεί ως κίνητρο και εφαρμόζεται ευεργητικός υπολογισμός ημερών εργασίας ή συμμετοχής σε προγράμματα κατάρτισης - εκπαίδευσης ατόμων που έχουν καταδικασθεί σε ποινή στερητική της ελευθερίας. 'Ετσι η κάθε ημέρα απασχόλησης σε προγράμματα εκπαίδευσης ή κατάρτισης υπολογίζεται ως μία και μισή ημέρα εκτισμένης ποινής.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

82. Στην με αριθμό 1294/5-9-97 ερώτηση δόθηκε με το υπ' αριθμ. 38353/22-9-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση 1294/5-9-1997, που κατατέθηκε από Βουλευτή κ. Παναγιώτη Σγουρίδη, Β' Αντιπρόεδρο της Βουλής, σας πληροφορύμε ότι σύμφωνα με τις διατάξεις του άρθρου 65 του ν. 1622/1986 "Τοπική Αυτοδιοίκηση-Περιφερειακή Ανάπτυξη-Δημοκρατικός Προγραμματισμός" (ΦΕΚ 92/τ.Α'/14-7-1986), ο διορισμός και η παύση των Γενικών Γραμματέων των Περιφερειών γινόταν με προεδρικό διάταγμα, που εκδιδόταν με πρόταση του Υπουργού Εσωτερικών, ύστερα από απόφαση του Υπουργικού Συμβουλίου.

Ο τέως Γενικός Γραμματέας της Περιφέρειας Ανατολικής Μακεδονίας και Θράκης, Αθανάσιος Λαγός του Αναστασίου, παύθηκε από τη θέση του μετακλητού Γενικού Γραμματέα Περιφέρειας, σύμφωνα με τις τότε ισχύουσες, ανωτέρω αναφερόμενες διατάξεις, με το προεδρικό διάταγμα της 17ης Ιουνίου 1997, που εκδόθηκε με πρόταση του Υπουργού Εσωτερικών, Δημόσιας Διοίκησης και Αποκέντρωσης, ύστερα από την αριθ. 38/13-6-1997 απόφαση του Υπουργικού Συμβουλίου, χωρίς να έχουν γίνει στον Υπουργό Εσωτερικών, Δημόσιας Διοίκησης και Αποκέντρωσης, οι αναφερόμενες, στην εν λόγω ερώτηση, καταγγελίες.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

83. Στην με αριθμό 1298/5-9-97 ερώτηση δόθηκε με το υπ' αριθμ. 410/18-9-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1298/5-9-97 ερώτησης που κατέθεσαν στη Βουλή των Ελλήνων οι Βουλευτές κύριοι Ν. Κωσταντόπουλος και Σ. Δανέλλης, σας γνωρίζουμε ότι για το θέμα που θίγεται σ' αυτήν, αρμόδιο ν' απαντήσει είναι το Υπουργείο Περιβάλλοντος - Χωροταξίας και Δημοσίων 'Εργων, το οποίο είναι συναποδέκτης της ερώτησης.

Ανεξάρτητα όμως από τα ανωτέρω εφ' όσον υπάρχει παραβίαση των διατάξεων της κειμένης νομοθεσίας θα πρέπει και να ζητηθεί η παρέμβαση της αρμόδιας εισαγγελικής αρχής.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

84. Στην με αριθμό 1311/5-9-97 ερώτηση δόθηκε με το υπ' αριθμ. 401/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1311/5-9-97 ερώτηση του Βουλευτή κ. Πέτρου Κουναλάκη, σας γνωρίζουμε τα εξής:

Η θέση "Κόκκινος Βράχος" στη Ζάκυνθο έχει χαρακτηρισθεί ως ιστορικός τόπος και η προστασία του εμπίπτει κυρίως στην αρμοδιότητα του Υπουργείου ΠΕ.ΧΩ.Δ.Ε. το οποίο οφείλει να ζητά τη γνώμη του ΥΠ.ΠΟ. όταν πρόκειται να γίνουν επεμβάσεις στο χώρο.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

85. Στην με αριθμό 1321/8-9-97 ερώτηση δόθηκε με το υπ' αριθμ. 404/19-9-97 έγγραφο από τον Υπουργό Πολιτισμού η ακόλουθη απάντηση:

" Απαντώντας στην αριθμ. 1321/8-9-97 ερώτηση του Βουλευτή κ. Σπύρου Δανέλλη, σας γνωρίζουμε τα εξής:

Το επί της οδού Ασωμάτων 45 στην Αθήνα κτίριο ιδιοκτησίας του ΥΠ.ΠΟ., έχει χαρακτηρισθεί ως έργο τέχνης, καθώς αποτελεί αξιόλογο δείγμα νεοκλασικής αρχιτεκτονικής με λαϊκά στοιχεία. Η διαδικασία αποκατάστασής του προωθείται ήδη από την αρμόδια Υπηρεσία ΥΠ.ΠΟ με στόχο η δημοπράτηση του έργου να γίνει στα τέλη του 1997.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

86. Στην με αριθμό 1332/9-9-97 ερώτηση δόθηκε με το υπ' αριθμ. 405/19-9-97 έγγραφο από τον Υπουργό Πολιτισμού η ακόλουθη απάντηση:

" Απαντώντας στην αριθμ. 1332/9-9-97 ερώτηση των Βουλευτών κυρίων Πέτρου Κουναλάκη, Σπύρου Δανέλλη και Στέλλας Αλφιέρη, σας γνωρίζουμε τα εξής:

α. Για την αναβάθμιση του Προπαρασκευαστικού και Επαγγελματικού Σχολείου Καλών Τεχνών Πανόρμου Τήνου, θα υπάρξει συνεργασία με το Υπουργείο Εθνικής Παιδείας και Θρησκευμάτων για ένα νέο και σαφές νομοθετικό πλαίσιο λειτουργίας.


 

  

Σελίδα 1031 

β. Το ΥΠ.ΠΟ στο πλαίσιο του προϋπολογισμού του θα προσπαθήσει να υποστηρίξει την προώθηση της κατασκευής του Κέντρου Μαρμάρου και του συνεδριακού κέντρου της Σχολής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

87. Στην με αριθμό 1336/97 ερώτηση δόθηκε με το υπ' αριθμ. 144/18-9-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 1336/97 ερώτηση της Βουλευτού κ. Μαριέττα Γιαννάκου - Κουτσίκου σας πληροφορούμε: 

Στο περιεχόμενο της ανωτέρω ερώτησης αναφορικά με την πρόοδο των συζητήσεων της ελληνικής πλευράς με τη βουλγαρική και τη ρωσική σχετικά με την κατασκευή του πετρελαιαγωγού Μπουργκάς-Αλεξανδρούπολης εκφράζεται έντονη ανησυχία. Η ανησυχία αυτή όμως, εδράζεται αφ' ενός μεν σε πληροφορίες σχετικά με τη στάση των εμπλεκομένων μερών και αφ' ετέρου στην παρελκυστική τακτική της κυβέρνησης.

Και ως προς μεν το δεύτερο σκέλος θα πρέπει να λεθχεί ότι η Κυβέρνηση ούτε λόγο έχει, αλλά ούτε και πρόθεση να μεταχειρισθεί παρελκυστικες τακτικές για να μην πληροφορήσει σωστά την εθνική αντιπροσωπεία και τον ελληνικό λαό.

Ως προς τη στάση όμως των εμπλεκομένων μερών, θα πρέπει να σημειωθεί ότι κατά τις διάφορες τριμερείς διαβουλεύσεις, που έλαβαν χώρα κατά τη διάρκεια του περασμένου καλοκαιριού, φάνηκε ότι υπάρχουν ακόμη ορισμένα τεχνικά ζητήματα που χρήζουν περαιτέρω εξέτασης, ιδίως στη φάση της οριστικής μελέτης του πετρελαιαγωγού. Σημειώνεται ότι, εάν επιδειχθεί η απαραίτητη καλή θέληση, τα τεχνικά ζητήματα θα επιλυθούν το ταχύτερο και θα δοθεί έτσι μεγαλύτερη ώθηση στην υλοποίηση του όλου σχεδίου, για τη στρατηγική σημασία, του οποίου καμία πλευρά δεν διαφωνεί.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

88. Στην με αριθμό 1372/10-9-97 ερώτηση δόθηκε με το υπ' αριθμ. 409/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1372/10-9-97 ερώτηση των Βουλευτών κυρίων Αποστόλη Τασούλα και Αχιλλέα Κανταρτζή, σας γνωρίζουμε τα εξής:

α. Η προστασία των παραδοσιακών οικισμών και η θέσπιση τυχόν κινήτρων για τη διατήρηση του χαρακτήρα τους ανήκει στην αρμοδιότητα του Υπουργείου ΠΕ.ΧΩ.Δ.Ε. Το Υπουργείο Πολιτισμού είναι αρμόδιο για μεμονωμένα κτίρια που έχουν κηρυχθεί διατηρητέα, ενώ από το μεμονωμένα μνημεία που προστατεύει το ΥΠ.ΠΟ. επιχορηγούνται μόνο αυτά που ανήκουν σε Δήμους και Κοινότητες.

β. Η ασφαλτόστρωση χωματόδρομων, η ρυμοτομία και η εξασφάλιση δυνατότητας για τηλεφωνική επικοινωνία δεν ανήκουν στις αρμοδιότητες του ΥΠ.ΠΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

89. Στην με αριθμό 1375/10-9-97 ερώτηση δόθηκε με το υπ' αριθμ. 410/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1375/10-9-97 ερώτηση του Βουλευτή κ. Δημήτριου Κωστόπουλου, σας γνωρίζουμε τα εξής:

Από το 1976, οπότε το κτίριο του Μαλλιαροπούλειου Θεάτρου κηρύχθηκε το 1976 ιστορικό διατηρητέο μνημείο, έχει αποκατασταθεί η στέγη και εκπονήθηκε οριστική μελέτη για την αποκατάσταση των όψεων και τη διαρρύθμιση του εσωτερικού του κτιρίου. Μέχρι το 1990 προχώρησαν οι εργασίες αποκατάστασης και διαμόρφωσης του περιβάλλοντος χώρου του κτιρίου, εκτελέστηκαν τα επιχρίσματα και οι χρωματισμοί των εξωτερικών επιφανειών και κουφωμάτων, οι εργασίες αντικατάστασης της στέγης, τα εσωτερικά επιχρίσματα, τα δάπεδα από μωσαϊκό και μάρμαρο, ή ξύλινη υποδομή για το δάπεδο του εξώστη και τμήμα των σωληνώσεων των Η/Μ εγκαταστάσεων.

Το ΥΠ.ΠΟ. θα υποστηρίξει με τον προσφορότερο δυνατό τρόπο τις πρωτοβουλίες της Τοπικής Αυτοδιοίκησης για την ολοκλήρωση των εργασιών στο κτίριο.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ

90. Στην με αριθμό 1414/12-9-97 ερώτηση δόθηκε με το υπ' αριθμ. 355/19-9-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Απαντώντας στην 1414/12-9-97 ερώτηση του Βουλευτή κ. Σ. Σπηλιωτόπουλου, σας γνωρίζουμε τα ακόλουθα:

1. Κατόπιν σχετικές Προκήρυξης, διενεργήθηκε την 5η Μαρτίου 1997 από την Διεύθυνση Θαλασσίων Κρατικών Μεταφορών του ΥΕΝ (ΔΘΚΜ/ΥΕΝ) Δημόσιος Τακτικός Μειοδοτικός Διαγωνισμός για την ανάδειξη Θαλάσσιου Μεταφορέα, με σκοπό την μεταφορά στρατιωτικού υλικού των Ενόπλων Δυνάμεων από τις ΗΠΑ στην ΕΛΛΑΔΑ και αντίστροφα.

Ο υπόψη διαγωνισμός έγινε για λογαρισμό των Ε.Δ., σύμφωνα με τις διατάξεις του Α.Ν. 1316/38 και διενεργήθηκε από την Τριμελή Γνωμοδοτική Επιτροπή Ναυλώσεων του άρθρου 197 παρ. 2 του ν. 4442/29 "Περί Στρατιωτικών, Ναυτικών και Αεροπορικών Εισφορών και Ναυλώσεων". Η παραπάνω Επιτροπή κατά την ημέρα διεξαγωγής του Διαγωνισμού είχε πλαισιωθεί και από ένα εκπρόσωπο των Γενικών Επιτελείων (ΓΕΝ - ΓΕΣ - ΓΕΑ) ως συμβουλευτικά μέλη προκειμένου να καθορισθούν - διευκρινισθούν επακριβώς οι όροι του νέου ναυλοσυμφώνου επί ωφελεία των Ε.Δ.

2. Στον παραπάνω Διαγωνισμό συμμετείχαν πέντε (5) εταιρείες, μεταξύ των οποίων και η μνημονευόμενη στην σχετική αναφορά. Σημειώνεται δε ότι η Επιτροπή Ναυλώσεων, ύστερα από επανειλλημένες συσκέψεις και αφού έλαβε υπόψη της, όλα τα στοιχεία που κατατέθηκαν, προέβη σε αξιολόγηση των προσφορών και πρότεινε όπως η συγκεκριμένη μεταφορά μπορεί να ανατεθεί στην Μεταφορική Ανώνυμη Ναυτιλιακή Εταιρεία "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ", κρίνοντας ως οικονομικά συμφερότερη την προσφορά της.

3. Τα αποτελέσματα του διαγωνισμού και το σχετικό πρακτικό της Επιτροπής διαβιβάστηκαν από την Δ.Θ.Κ.Μ. στο ΥΕΝ και στο Υπουργείο Εθνικής 'Αμυνας, προκειμένου να τύχουν της εγκρίσεώς των, ή μη σύμφωνα με τους όρους Προκήρυξης του υπόψη Διαγωνισμού.

4. Το ΓΕΝ ως συντονιστής των Γ.Ε. εισήγαγε το θέμα στην ΚΓΕΠ/ΓΕΝ η οποία γνωμαδότησε παμψηφεί υπέρ της έγκρισης των αποτελεσμάτων του διαγωνισμού και στην συνέχεια προώθησε τον φάκελλο στον κ. ΥΦΕΘΑ για υπογραφή από όπου τέθηκε το ερώτημα σχετικά με την νομιμότητα της συμμετοχής της εταιρείας "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ" στο διαγωνισμό.

5. Το Υπουργείο Εθνικής 'Αμυνας Γραφ. κ. ΥΦ.Ε.Θ.Α. απηύθυνε ερώτημα προς το Νομικό Συμβούλιο του Κράτους αναφορικά με την νομιμότητα συμμετοχής της προταθείσας από την Επιτροπή Ναυλώσεων εταιρείας "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ" στο Διαγωνισμό. Το Νομικό Συμβούλιο του Κράτους με την αριθ. 480/1997/16-7-1997. Γνωμοδότησή του, γνωμοδότησε κατά πλειοψηφία ότι νομίμως συμμετείχε στον Διαγωνισμό η εν λόγω εταιρεία.

6. Κατόπιν των ανωτέρω, ο ΥΦ.Ε.Θ.Α. με απόφασή του αποδέχθηκε στην Γνωμοδότηση του Νομικού Συμβουλίου του Κράτους και το ΓΕΝ ως συντονιστής των Γ.Ε. συμφώνησε με το Πρακτικό της Επιτροπής Ναυλώσεων και διαβίβασε στον ΥΕΝ/ΔΠΣΕΑ σχετικό αίτημα για υπογραφή της σχετικής συμβάσεως Θαλασσίων Μεταφορών.

7. Το ΥΕΝ/ΔΠΣΕΑ προώθησε τον σχετικό φάκελο στο Γραφ. ΥΕΝ για κατακύρωση αποτελέσματος του Διαγωνισμού. Την


 

  

Σελίδα 1032 

 

26-8-97 υπογράφηκε από τον ΥΕΝ η σχετική έγκριση κατακύρωσης του αποτελέσματος του Δημοσίου Τακτικού Μειοδοτικού Διαγωνισμού που διενεργήθηκε την 5-3-97, στην Εταιρεία "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ" και δόθηκε εντολή στην Δ.Θ.Κ.Μ. για την σύνταξη και υπογραφή με την παραπάνω εταιρεία του σχετικού ναυλοσυμφώνου.

8. Την 5 Σεπτεμβρίου 1997 υπογράφηκε μεταξύ του ΥΕΝ/ΔΘΚΜ και της Εταιρείας "ΕΛΛΗΝΟΑΜΕΡΙΚΑΝΙΚΕΣ ΓΡΑΜΜΕΣ Μ.Α.Ν.Ε." η σύμβαση μεταφοράς στρατιωτικού υλικού των Ε.Δ. από Η.Π.Α. στην ΕΛΛΑΔΑ και αντίστροφα.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Τετάρτης 5 Νοεμβρίου 1997.

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου κύκλου.

1. Η με αριθμό 238/14/3.11.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Διαμαντίδη προς τον κύριο Πρωθυπουργό, σχετικά με τα μέτρα που προτίθεται να λάβει η Κυβέρνηση για τη συγκράτηση της συνολικής κατανάλωσης των φαρμάκων και τη διασφάλιση των ασφαλισμένων και συνταξιούχων με τα αναγκαία φάρμακα.

2. Η με αριθμό 211/11/30.10.97 επίκαιρη ερώτηση του Βουλευτή της Νέας Δημοκρατίας κ. Εμμανουήλ Κεφαλογιάννη προς τον κύριο Πρωθυπουργό, σχετικά με τις προθέσεις της Κυβέρνησης για αδιάβλητη διαχείριση των εθνικών και κοινοτικών πόρων που διατίθενται για τα δημόσια έργα και τις κρατικές προμήθειες.

3. Η με αριθμό 239/3.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων για την εφαρμογή του προεδρικού διατάγματος 139/90, τη σωστή εφαρμογή των προγραμμάτων εξομοίωσης των εκπαιδευτικών Πρωτοβάθμιας Εκπαίδευσης κλπ.

4. Η με αριθμό 233/3.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς την Υπουργό Ανάπτυξης, σχετικά με τις προθέσεις της Κυβέρνησης για τη μακροπρόθεσμη προοπτική της ΑΣΠΡΟΦΟΣ Α.Ε., τη διασφάλιση της αναπτυξιακής πολιτικής της κλπ.

5. Η με αριθμό 228/3.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τους Υπουργούς Εργασίας και Κοινωνικών Ασφαλίσεων, Υγείας και Πρόνοιας, σχετικά με τις προθέσεις της Κυβέρνησης για επίλυση των προβλημάτων, εργασίας, αναγνώρισης συντάξιμης προϋπηρεσίας κλπ., που αντιμετωπίζουν οι Ελληνοπόντιοι.

ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου.

1. Η με αριθμό 220/31.10.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης για την επίλυση του ασφαλιστικού προβλήματος των εργαζομένων στη Δημόσια Επιχείρηση Ηλεκτρισμού (Δ.Ε.Η.).

2. Η με αριθμό 212/30.10.97 επίκαιρη ερώτηση του Βουλευτή της Νέας Δημοκρατίας κ. Χρήστου Μαρκογιαννάκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για την κατάργηση του Οργανισμού Ανάπτυξης Δυτικής Κρήτης, υιοθέτηση της πρότασης των εργαζομένων κλπ.

3. Η με αριθμό 240/3.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων ανάπτυξης του θεσμού των μαθητικών συμβουλίων, μη παρεμπόδιση της συνδικαλιστικής δραστηριότητας των μαθητών κλπ.

4. Η με αριθμό 234/3.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευαγγέλου Αποστόλου προς τον Υπουργό Εθνικής 'Αμυνας, σχετικά με τις προθέσεις της Κυβέρνησης για αντικατάσταση του αποχωρούντος προσωπικού, μετεγκατάσταση της επιχείρησης 304 Προκεχωρημένο Εργοστάσιο Βάσης (Π.Ε.Β.) σε άλλη περιοχή κλπ.

5. Η με αριθμό 230/3.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Ανάπτυξης, Εθνικής Οικονομίας και Οικονομικών, σχετικά με τη λήψη μέτρων αντιμετώπισης των προβλημάτων της εταιρείας ΛΑΡΚΟ.


 

  

Σελίδα 1033 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην ημερήσια διάταξη.

Υπουργείου Γεωργίας.

Ψήφιση στο σύνολο του σχεδίου νόμου: "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".

Το νομοσχέδιο θα ψηφισθεί στο σύνολο στη συνέχεια.

Υπουργείου Εσωτερικών, Δημόσιας Διοίκησης και Αποκέντρωσης.

Μόνη συζήτηση επί της αρχής, των άρθρων και του συνόλου του σχεδίου νόμου: "Συγκρότηση της Πρωτοβάθμιας Τοπικής Αυτοδιοίκησης".

Το νομοσχέδιο θα συζητηθεί απόψε.

Υπουργείου Ανάπτυξης.

Συνέχιση της συζήτησης επί των άρθρων και του συνόλου του σχεδίου νόμου: "Βιομηχανικές και Επιχειρηματικές Περιοχές και άλλες διατάξεις".

Η συζήτηση του νομοσχεδίου θα συνεχισθεί κατά τον Κανονισμό.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα, έχετε το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, άρχισε η συνεδρίαση με μια ώρα καθυστέρηση. Περιμέναμε, ανεβαίνοντας στην 'Εδρα, τουλάχιστον από στοιχειώδες καθήκον, να ενημερώσετε τους συναδέλφους Βουλευτές που περιμένουν, γιατί αρχίζει με μία ώρα καθυστέρηση η συνεδρίαση. Και βλέπουμε να μην αναφέρεσθε σε τίποτα. Τι πρέπει να κάνουν οι Βουλευτές που είναι συνεπείς στην ώρα τους, όπως λέει η ημερήσια διάταξη, κύριε Πρόεδρε; Να φωνασκούν; Να καταγγέλλουν;

ΠΡΟΕΔΡΟΣ (Απόστολος Κακλαμάνης): Κύριε Σιούφα, καθήστε παρακαλώ.

Βέβαια, εκτός Κανονισμού, εκτός οποιουδήποτε δικαιώματός σας εκ του Κανονισμού παίρνετε το λόγο, για να υποδείξετε ποιο είναι το καθήκον του Προέδρου. 

Η απάντησή μου είναι η εξής: Να ασκήσετε πρώτα τα καθήκοντά σας ως κοινοβουλευτικός εκπρόσωπος του κόμματός σας, από το οποίο οι περισσότεροι Βουλευτές ήλθαν μόλις πριν από δέκα λεπτά.

Επίσης -κι αυτό ισχύει για όλους τους κοινοβουλευτικούς εκπροσώπους- να βοηθήσετε το Προεδρείο -αντί να ζητάτε τα πάντα απ' αυτό- συνεργαζόμενοι καλύτερα με τους Βουλευτές των κομμάτων σας -και οι αρχηγοί των κομμάτων και οι κοινοβουλευτικοί εκπρόσωποι- αντί να υποδεικνύετε στον Πρόεδρο συνεχώς τα καθήκοντά του. Αυτό σας παρακαλώ.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, πριν προχωρήσετε στην υπόδειξη προς τον ομιλούντα και τους άλλους συναδέλφους τι πρέπει να κάνουν, οφείλατε εσείς να εμφανιστείτε στην ώρα σας στην 'Εδρα και όποιοι απουσίαζαν, να ανελάμβαναν τις ευθύνες και απέναντι του ελληνικού λαού και απέναντι των κομμάτων τους. Δεν είναι δυνατόν να περνά μία ακριβώς ώρα για να αρχίσει η συνεδρίαση και αυτό να το αποδίδετε στους Βουλευτές. Να ξεκινήσει η ψηφοφορία, να ξεκινήσει η διαδικασία και από κει και πέρα ο καθένας Βουλευτής και τα κόμματα αναλαμβάνουν τις ευθύνες τους και στην Εθνική Αντιπροσωπεία και απέναντι στον ελληνικό λαό. Δεν λύνει το πρόβλημα η πρόσκλησή σας προς τον ομιλούντα, κύριε Πρόεδρε, να συνεργαστεί με τους Βουλευτές για να είναι στην ώρα τους. Η ώρα υπάρχει για να τηρείται και από κει και πέρα ο καθένας αναλαμβάνει τις ευθύνες του.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, είναι εύκολο να δημιουργεί κανείς σ' αυτήν την Αίθουσα εντυπώσεις. Χθες αρκετοί έδωσαν ρεσιτάλ εντυπώσεων εδώ, σ' αυτήν την Αίθουσα. Λυπάμαι, γιατί συνεχίζεται μία νοοτροπία, η οποία βλάπτει αυτόν το θεσμό. 

Ξέρετε πολύ καλά γιατί καθυστερεί η έναρξη της συνεδριάσεως. Και θα είστε εσείς που θα διαμαρτυρηθείτε εάν ανέβω στην 'Εδρα και αναγνώσω τον πίνακα των νομοσχεδίων και δεν είστε παρόντες για να τα κρατήσετε.

Λυπάμαι πάρα πολύ, διότι εδώ εφαρμόζεται αυτό που είπε ο αρχαίος συγγραφέας μας για τις δύο πήρες που φέρει ο καθένας, μία έμπροσθεν και μία όπισθεν.

Σας παρακαλώ πάρα πολύ να με βοηθήσετε. 'Ολα τα άλλα, η άγρα εντυπώσεων, να ξέρετε ότι έχουν πρόσκαιρη και μόνο αξία. Τίποτε άλλο.

ΔΗΜΗΤΡΙΟΣ ΣΙΟΥΦΑΣ: Δεν μιλάμε για να προκαλέσουμε εντυπώσεις. Αυτά τα οποία λέτε, κύριε Πρόεδρε, δεν έχουν καμία σχέση με την τήρηση του Κανονισμού.

ΠΡΟΕΔΡΟΣ (Απόστολος Κακλαμάνης): Δεν έχετε το λόγο και αν θέλετε να επικαλείσθε την τήρηση του Κανονισμού, να τον σέβεσθε πρώτα εσείς. Σας παρακαλώ πολύ. Σήμερα δεν το κάνατε.

ΔΗΜΗΤΡΙΟΣ ΣΙΟΥΦΑΣ: Το έκαναν με πάρα πολλή συνέπεια όλοι οι συνάδελφοι του κόμματός μας.

ΠΡΟΕΔΡΟΣ (Απόστολος Κακλαμάνης): Επαναλαμβάνω ότι σήμερα δεν το κάνατε. Αντί να κάνετε επίθεση στον Πρόεδρο, μπορούσατε να απευθυνθείτε πρώτα στους συναδέλφους σας- είναι τα μισά έδρανά σας άδεια -και εν συνεχεία στους υπολοίπους.

ΔΗΜΗΤΡΙΟΣ ΣΙΟΥΦΑΣ: Μη ρίχνετε ευθύνες στους Βουλευτές.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Είμαι από τις 18.00' η ώρα εδώ και δεν μπορεί να αρχίζετε τη συνεδρίαση στις 19.00'. 

ΠΡΟΕΔΡΟΣ (Απόστολος Κακλαμάνης): Παρακαλώ, αρκετά. 'Οχι άλλες εντυπώσεις. Δεν είναι μόνο χρέος δικό μου η προστασία αυτού του χώρου. Κατανοήστε το επιτέλους και πάψτε να θορυβείτε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Τι θέλετε, κύριε Πρόεδρε; Είσθε παρών από την αρχή.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, κάνατε υπαινιγμούς εναντίον μας...

ΠΡΟΕΔΡΟΣ (Απόστολος Κακλαμάνης): Δεν σας αφορά ο υπαινιγμός που έκανα. Είσθε παρών και εσείς και οι Βουλευτές σας.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εσείς όμως κάνατε υπαινιγμούς εναντίον όλων των Βουλευτών και όλων των κομμάτων. Δεν είναι σωστό αυτό.

ΠΡΟΕΔΡΟΣ (Απόστολος Κακλαμάνης): Σας παρακαλώ. Ξέρω σε ποιους απευθύνομαι, επιτέλους. Αρκετά. 'Ολοι είσθε έτοιμοι να θιγείτε, ακόμα και όταν δεν σας αφορά ένα θέμα. Ελάχιστοι όμως συμβάλλετε στη διαμόρφωση ενός θετικού κλίματος εδώ πέρα. Δεν μπορεί ένας άνθρωπος να αντέξει μόνος του αυτήν την εικόνα. Καταλάβετέ το επιτέλους.

Επανερχόμεθα στην ψήφιση στο σύνολο του νομοσχεδίου: "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις" του Υπουργείου Γεωργίας. Εκκρεμεί αίτηση για διεξαγωγή ονομαστικής ψηφοφορίας. Καλούνται επί του καταλόγου οι Βουλευτές κύριοι Αλέξανδρος Βούλγαρης από το ΠΑΣΟΚ και Γεώργιος Καλαντζής από τη Νέα Δημοκρατία.

ΓΕΩΡΓΙΟΣ ΣΟΥΡΛΑΣ: Τι ψηφίζουμε, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Ελπίζω να ήσαστε παρών όταν διακόψαμε για τη σημερινή συνεδρίαση.

Κύριοι συνάδελφοι, όσοι αποδέχονται το νομοσχέδιο του Υπουργείου Γεωργίας "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις", με τις φραστικές και νομοτεχνικές διορθώσεις του κυρίου Υπουργού στο σύνολό του απαντούν "ΝΑΙ", όσοι δεν το αποδέχονται απαντούν "ΟΧΙ". Οι αρνούμενοι ψήφο δηλώνουν "ΠΑΡΩΝ".

Και μια θερμοτάτη παράκληση προς όλους, διότι φαίνεται


 

  

Σελίδα 1034 

 

ότι η μετριοπαθής γενικότερα διάθεσή μου παρεξηγείται: Κατά τον Κανονισμό λαμβάνει το λόγο κανείς είτε αρχηγός κόμματος είτε κοινοβουλευτικός εκπρόσωπος είτε ο,τιδήποτε άλλο, σύμφωνα με τις διατάξεις του για την Αίθουσα και όχι για τους δημοσιογράφους.

Παρακαλώ να αρχίσει η ανάγνωση του καταλόγου.

(ΨΗΦΟΦΟΡΙΑ)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΟΣ (Απόστολος Κακλαμάνης): Υπάρχει κανείς κύριος συνάδελφος που δεν άκουσε το όνομά του; Κανείς. 

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.

(ΚΑΤΑΜΕΤΡΗΣΗ)


 
  

Σελίδα 1035 σε PDF   

Σελίδα 1036 σε PDF   

Σελίδα 1037 σε PDF   



Σελίδα 1038 

απαιτείται για την αποτελεσματική δράση του φυτοπροστατευτικού προϊόντος υπό τις δυσμενέστερες συνθήκες και αποτελούν αναπόσπαστο μέρος της αιτήσεως για την προσωρινή ή την οριστική έγκριση κυκλοφορίας.

3. Ο κάτοχος προσωρινής ή οριστικής έγκρισης κυκλοφορίας οφείλει να παρακολουθεί και να επιβεβαιώνει την ισχύ των οδηγιών της παραγράφου 1 του παρόντος, ώστε να εξασφαλίζεται η αποτελεσματική δράση του φυτοπροστατευτικού προϊόντος.

4. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, καθορίζεται ο τρόπος και ο χρόνος σύνταξης και κατάθεσης των οδηγιών της παραγράφου 1 του παρόντος, ο τρόπος για την επιβεβαίωση ή την αναθεώρησή τους για ορισμένες περιοχές της χώρας ή για το σύνολο της επικράτειας, καθώς και τα μέτρα που λαμβάνονται σε περιπτώσεις αμφισβήτησης της ορθότητάς τους."

3. Το άρθρο 13 του ν. 721/1977 αντικαθίσταται ως ακολούθως:

"'Αρθρο 13

Διαφήμιση

1. Απαγορεύεται η διαφήμιση φυτοπροστατευτικών προϊόντων από τα Μέσα Μαζικής Ενημέρωσης (Μ.Μ.Ε.). Κατ' εξαίρεση επιτρέπεται η διαφήμιση αυτών σε επιστημονικά περιοδικά και βιβλία αγροτικού περιεχομένου, εφόσον η διαφήμιση αφορά φυτοπροστατευτικά προϊόντα για τα οποία έχει χορηγηθεί έγκριση κυκλοφορίας και περιέχουν στοιχεία που δεν αφίστανται των περιλαμβανομένων στην έγκριση κυκλοφορίας.

2. Στη διαφήμιση του δεύτερου εδαφίου της προηγούμενης παραγράφου απαγορεύεται η χρησιμοποίηση επίσημων εγγράφων, βεβαιώσεων ή πιστοποιήσεων.

3. Σε περίπτωση μη τήρησης των διατάξεων των προηγούμενων παραγράφων υπεύθυνος είναι εκείνος στον οποίο χορηγήθηκε η έγκριση κυκλοφορίας."

4. Μετά την παράγραφο κγ' του άρθρου 14 του ν. 721/1977 προστίθενται νέες παράγραφοι κδ' και κε' που έχουν ως ακολούθως:

"κδ) Ο προσδιορισμός της έννοιας του όρου παρασκευαστής φυτοπροστατευτικών προϊόντων.

κε) Η διαδικασία επαναχορήγησης των εγκρίσεων κυκλοφορίας φυτοπροστατευτικών προϊόντων, λόγω αλλαγής της επωνυμίας του κατόχου της έγκρισης κυκλοφορίας που προέρχεται από μετονομασία ή πώληση ή συγχώνευση εταιρειών, καθώς και τα απαιτούμενα για την επαναχορήγηση δικαιολογητικά."

5. Η περίπτωση θ' της παραγράφου 1 του άρθρου 22 του ν. 721/1977 αντικαθίσταται ως ακολούθως:

"θ) Την ημερομηνία παρασκευής και την ημερομηνία λήξης, όπως ορίζεται με την έγκριση κυκλοφορίας κάθε φαρμάκου."

5α. Το άρθρο 30 του ν. 721/1977 αντικαθίσταται ως εξής:

"'Αρθρο 30

Οι διατάξεις του παρόντος νόμου εφαρμόζονται και για προϊόντα που χρησιμοποιούνται:

1) για την καταπολέμηση επιβλαβών ή ενοχλητικών για τον άνθρωπο αρθροπόδων εν γένει ή τρωκτικών των αποθηκών και των κατοικημένων χώρων,

2) για την καταπολέμηση όφεων και σκορπιών,

3) για ελκυστικά ή αποθετικά των εντόμων, των πτηνών και άλλων ζώων, καθώς και ουσίες που επηρεάζουν ποικιλοτρόπως τη συμπεριφορά ή τη φυσιολογία αυτών,

4) για την προστασία από μύκητες των συσκευαζόμενων οπωροκηπευτικών, απλά ή μείγματα μετά κηρών και απορρυπαντικών ουσιών,

5) για την προστασία ακατέργαστης ή κατεργασμένης ξυλείας από έντομα και μύκητες, απλά ή μείγματα μετά στιλβωτικών ή ανταναφλεκτικών προσμίξεων,

6) για τον περιορισμό της διαπνοής των φυτών και αποφυγή της συρρικνώσεως των καρπών,

7) για τον περιορισμό της υγρασίας στα θερμοκήπια,

8) για την καταπολέμηση εντόμων και μυκήτων σε αντικείμενα και έργα τέχνης, όπως εικόνες και ξυλόγλυπτα εκκλησιών, εκθέματα μουσείων και βιβλία,

9) για βοηθητικές ουσίες, διαλύτες και στερεά έκδοχα, τα οποία χρησιμοποιούνται για την παρασκευή φυτοπροστατευτικών προϊόντων."

6. Το άρθρο 27 του ν. 721/1977 αντικαθίσταται ως εξής:

"'Αρθρο 27

'Εσοδα - Παράβολα

1. α) Υπέρ του Κεντρικού Ταμείου Γεωργίας, Κτηνοτροφίας και Δασών καταβάλλεται παράβολο στις ακόλουθες περιπτώσεις:

αα) Για τον έλεγχο των στοιχείων των φακέλων προκειμένου μια δραστική ουσία να εγκριθεί σύμφωνα με την κείμενη νομοθεσία, η οποία αφορά τα φυτοπροστατευτικά προϊόντα και βιοκτόνα.

ββ) Για τη χορήγηση έγκρισης κυκλοφορίας σκευασμάτων με δραστικές ουσίες που έχουν εγκριθεί σύμφωνα με την κείμενη νομοθεσία, η οποία αφορά τα φυτοπροστατευτικά προϊόντα.

γγ) Για την έγκριση προσωρινής διάθεσης στην αγορά σκευασμάτων που περιέχουν δραστική ουσία που δεν προβλέπεται από την κείμενη νομοθεσία, η οποία αφορά τα φυτοπροστατευτικά προϊόντα.

δδ) Για τη διάθεση στην αγορά φυτοπροστατευτικών προϊόντων για περιορισμένη και ελεγχόμενη χρήση σε ειδικές περιπτώσεις, κατά παρέκκλιση των διατάξεων της κείμενης νομοθεσίας, η οποία αφορά τα φυτοπροστατευτικά προϊόντα.

εε) Για την ανανέωση, διεύρυνση, έγκριση κυκλοφορίας σκευασμάτων φυτοπροστατευτικών προϊόντων με δραστικές ουσίες που κυκλοφορούσαν στις χώρες της Ευρωπαϊκής 'Ενωσης μέχρι 26 Ιουλίου 1993 και δεν έχουν ακόμα εγκριθεί σύμφωνα με τον παρόντα νόμο, καθώς και την ανανέωση, διεύρυνση, έγκριση κυκλοφορίας βιοκτόνων.

στστ) Για την τροποποίηση έγκρισης κυκλοφορίας φυτοπροστατευτικών προϊόντων που έχει χορηγηθεί ως προς τον παρασκευαστή, τον αντιπρόσωπο, το εργοστάσιο παρασκευής, το είδος, το μέγεθος και το υλικό συσκευασίας και ως προς τις βοηθητικές ουσίες.

ζζ) Για τη διενέργεια εργαστηριακών ελέγχων (βιολογικού, χημικού, τοξικολογικού, υπολειμμάτων) σκευασμάτων φυτοπροστατευτικών προϊόντων.

ηη) Για τον πειραματισμό με σκοπό την έρευνα και ανάπτυξη φυτοπροστατευτικών προϊόντων.

θθ) Για την άδεια εισαγωγής φυτοπροστατευτικών προϊόντων από τρίτες χώρες.

ιι) Για τον έλεγχο και την εγγραφή μιας βιομηχανίας ή βιοτεχνίας στο μητρώο αναγνωρισμένων βιομηχανιών και βιοτεχνιών παρασκευής-συσκευασίας φυτοπροστατευτικών προϊόντων.

ιαια) Για τον έλεγχο και την αναγνώριση πειραματικής μονάδας ή πειραματικού σταθμού ορθής πειραματικής πρακτικής αποτελεσματικότητας (Ο.Π.Π.Α.).

ιβιβ) Για τη διενέργεια της ζητούμενης από ιδιώτες επίσημης ανάλυσης φυτοπροστατευτικών προϊόντων στα αρμόδια εργαστήρια.

ιγιγ) Για τη διενέργεια της ζητούμενης από ιδιώτες επίσημης ανάλυσης υπολειμμάτων φυτοπροστατευτικών προϊόντων σε γεωργικά προϊόντα στα αρμόδια εργαστήρια.

ιδιδ) Για την κατ' ένσταση του ενδιαφερομένου διενέργεια δεύτερης επίσημης ανάλυσης φυτοπροστατευτικών προϊόντων ή υπολειμμάτων. Στην περίπτωση αυτή το παράβολο επιστρέφεται αν η δεύτερη ανάλυση αποδείξει βάσιμους τους αναφερόμενους στην ένσταση ισχυρισμούς.

ιειε) Για τον έλεγχο υπολειμμάτων φυτοπροστατευτικών προϊόντων στα εισαγόμενα γεωργικά προϊόντα από τρίτες


 

  

Σελίδα 1039 

 

χώρες.

ιστιστ) Για τη χορήγηση άδειας εμπορίας ή αποθήκευσης φυτοπροστατευτικών προϊόντων.

ιζιζ) Για τη χορήγηση άδειας καταπολέμησης εντόμων και τρωκτικών σε κατοικημένους χώρους.

β) Υπέρ του ίδιου Ταμείου καταβάλλονται και τα έσοδα από τις διοικητικές κυρώσεις και τους ελέγχους αρμοδιότητας της Διεύθυνσης Προστασίας Φυτικής Παραγωγής, καθώς και κάθε άλλος πόρος, μη κατονομαζόμενος ρητώς στον παρόντα νόμο, ο οποίος προέρχεται από δραστηριότητες της Διεύθυνσης Προστασίας Φυτικής Παραγωγής.

2. Το ύψος των παραβόλων της προηγούμενης παραγράφου, το οποίο μπορεί, για τις υποπεριπτώσεις αα', ββ', εε', στστ', ζζ' και ηη' της περίπτωσης α' της παραγράφου 1, να είναι διαφορετικό κατά αντικείμενο και περίπτωση, ορίζεται με αποφάσεις του Υπουργού Γεωργίας, που δημοσιεύονται στην Εφημερίδα της Κυβερνήσεως.

3. Οι αιτήσεις για τους ελέγχους και τις εγκρίσεις που αναφέρονται στις δραστηριότητες της παραγράφου 1 προκειμένου να εξεταστούν πρέπει απαραίτητα να συνοδεύονται από το ανάλογο παράβολο."

7. Το άρθρο 31 του ν. 721/1977 αντικαθίσταται ως εξής:

"'Αρθρο 31

Ποινικές κυρώσεις

1. Οι παραβάτες της διατάξεως της παρ. 1 του άρθρου 2 του παρόντος τιμωρούνται με φυλάκιση τουλάχιστον ενός (1) έτους. 

2. Σε περιπτώσεις διαπίστωσης νοθευμένων φυτοπροστατευτικών προϊόντων ή μη εγκεκριμένης συσκευασίας, ο κάτοχος της έγκρισης κυκλοφορίας και ο υποσυσκευαστής τιμωρούνται με φυλάκιση από τρεις (3) μήνες μέχρι ένα (1) έτος.

3. 'Οσοι κατέχουν φυτοπροστατευτικά προϊόντα πέρα από την ημερομηνία λήξης αυτών που αναγράφεται στη συσκευασία ή την ετικέτα, υποχρεούνται να υποβάλλουν μέσα σε ένα (1) μήνα από την ημερομηνία λήξης αυτών υπεύθυνη δήλωση του ν. 1599/1986 στην αρμόδια υπηρεσία της Νομαρχιακής Αυτοδιοίκησης για το είδος και την ποσότητα των προϊόντων της κατηγορίας αυτής που κατέχουν και το είδος της συσκευασίας αυτών, προκειμένου να κινηθεί η περαιτέρω διαδικασία καταστροφής τους.

4. Από τις διατάξεις της προηγούμενης παραγράφου εξαιρούνται οι αγρότες που κατέχουν φυτοπροστατευτικά προϊόντα της ίδιας ως άνω κατηγορίας, οι οποίοι υποχρεούνται μέσα στην προθεσμία της προηγούμενης παραγράφου να παραδώσουν στην ως άνω υπηρεσία τις κατεχόμενες ποσότητες. Για την παράδοση συντάσσεται πρωτόκολλο παράδοσης και παραλαβής, στο οποίο περιγράφονται το είδος και οι ποσότητες που παραδίδονται, καθώς και το είδος της συσκευασίας αυτών.

5. Τα καταστήματα λιανικής πώλησης γεωργικών φαρμάκων δύνανται να μην παραλαμβάνουν από τους προμηθευτές τους ή και να επιστρέφουν σ' αυτούς γεωργικά φάρμακα, τα οποία κατά το χρόνο παραλαβής τους έχουν διάρκεια διάθεσης μικρότερη του εξαμήνου της αναγραφόμενης επί της συσκευασίας.

6. 'Οποιος κατέχει, εμπορεύεται, εισάγει, διακινεί, διαθέτει κατά οποιονδήποτε τρόπο, έστω και δωρεάν, ανταλλάσσει, μεταφέρει φυτοπροστατευτικά προϊόντα πέραν της αναγραφόμενης επί της συσκευασίας ή της ετικέτας ημερομηνίας λήξης, τιμωρείται με φυλάκιση τουλάχιστον ενός (1) έτους, εφόσον έχει παρέλθει η προθεσμία του ενός (1) μηνός από την ημερομηνία λήξης αυτών, εξαιρουμένων των αγροτών που κατέχουν φυτοπροστατευτικά προϊόντα της παρούσας παραγράφου, οι οποίοι τιμωρούνται με φυλάκιση τουλάχιστον έξι (6) μηνών.

7. Τα έξοδα συγκέντρωσης, μεταφοράς και καταστροφής των εν λόγω προϊόντων των παραγράφων 3 και 4 επιβαρύνουν τους παρασκευαστές, συσκευαστές, αντιπροσώπους, εμπόρους ή εισαγωγείς, στην περίπτωση που οι ίδιοι είναι και κάτοχοί τους.

8. 'Οπου και όταν δεν προβλέπεται από άλλες διατάξεις, εκδίδεται απόφαση των Υπουργών Περιβάλλοντος, Χωροταξίας και Δημόσιων 'Εργων και Γεωργίας, που δημοσιεύεται στην Εφημερίδα της Κυβερνήσεως, με την οποία καθορίζεται η διαδικασία και ο τρόπος δέσμευσης, συγκέντρωσης, μεταφοράς και καταστροφής των φυτοπροστατευτικών προϊόντων των παραγράφων 3 και 4, καθώς και των φυτοπροστατευτικών προϊόντων των οποίων έχει απαγορευθεί η κυκλοφορία, καθώς και κάθε άλλη αναγκαία λεπτομέρεια.

9. Οι παραβάτες του άρθρου 13 του παρόντος τιμωρούνται ως ακολούθως: α) του πρώτου εδαφίου της παραγράφου 1 με φυλάκιση μέχρι ενός (1) έτους και β) του δεύτερου εδαφίου της παραγράφου 1 και της παραγράφου 2 με φυλάκιση μέχρι έξι (6) μήνες.

10. Οι παραβάτες των διατάξεων της αριθ. 329327/ 2.3.1994 απόφασης του Υπουργού Γεωργίας (ΦΕΚ 169 Β') τιμωρούνται με φυλάκιση έξι (6) μηνών έως δύο (2) ετών για κάθε παράβαση. Σε περίπτωση αμέλειας τιμωρούνται με φυλάκιση μέχρι ένα (1) έτος.

11. 'Οποιος αρνείται ή παρακωλύει ή κωλυσιεργεί τη διενέργεια των ελέγχων από τα εξουσιοδοτημένα ελεγκτικά όργανα στα φυτοπροστατευτικά προϊόντα ή φυτά ή φυτικά προϊόντα για τον προσδιορισμό των υπολειμμάτων ή αρνείται την παροχή πληροφοριών ή παρέχει ψευδείς πληροφορίες τιμωρείται με φυλάκιση μέχρι έξι (6) μήνες.

12. 'Οποιος χρησιμοποιεί φυτοπροστατευτικά προϊόντα χωρίς να τηρεί τα επί της συσκευασίας αναγραφόμενα, όσον αφορά τον τρόπο χρήσης τους, το χρονικό διάστημα μεταξύ της τελευταίας εφαρμογής και της συγκομιδής και την προστασία του οικοσυστήματος, τιμωρείται με φυλάκιση από έναν (1) έως έξι (6) μήνες.

13. 'Οποιος αποθηκεύει φυτοπροστατευτικά προϊόντα και δεν εξασφαλίζει την ασφαλή φύλαξή τους τιμωρείται με φυλάκιση από έναν (1) έως έξι (6) μήνες.

14. 'Οποιος εφαρμόζει καταπολεμήσεις εντόμων και τρωκτικών σε κατοικημένους χώρους χωρίς τη νόμιμη άδεια τιμωρείται με φυλάκιση από έναν (1) έως έξι (6) μήνες.

15. 'Οποιος κατέχει νόμιμη άδεια καταπολέμησης εντόμων και τρωκτικών σε κατοικημένους χώρους τιμωρείται με φυλάκιση από έναν (1) έως τρεις (3) μήνες, αν:

α) χρησιμοποιεί μη εγκεκριμένα σκευάσματα για το σκοπό αυτόν,

β) δεν λαμβάνει τα απαραίτητα μέτρα ώστε να είναι ασφαλής η εφαρμογή των καταπολεμήσεων αυτών.

16. Σε περίπτωση διαφήμισης φυτοπροστατευτικών προϊόντων χωρίς έγκριση κυκλοφορίας με άλλα μέσα ενημέρωσης, εκτός από τα Μέσα Μαζικής Ενημέρωσης, παρέχεται το δικαίωμα σε οποιονδήποτε έχει έννομο συμφέρον να προσφύγει στα πολιτικά δικαστήρια με τη διαδικασία των ασφαλιστικών μέτρων με αίτημα τη διακοπή της διαφήμισης."

8. Η απόφαση της παραγράφου 7 του άρθρου 31 του ν. 721/1977, που αντικαθίσταται με την παράγραφο 4 του παρόντος άρθρου, εκδίδεται εντός τριών (3) μηνών από τη δημοσίευση του παρόντος στην Εφημερίδα της Κυβερνήσεως.

9. Μετά το άρθρο 31 του ν. 721/1977 προστίθενται άρθρα 32 έως 38, το κείμενο των οποίων έχει ως εξής:

"'Αρθρο 32

Διοικητικές κυρώσεις

1. Οι παραβάτες των διατάξεων του άρθρου 2 παρ. 1 του παρόντος νόμου τιμωρούνται με πρόστιμο από ένα εκατομμύριο (1.000.000) έως πέντε εκατομμύρια (5.000.000) δραχμές, τα δε φυτοπροστατευτικά προϊόντα κατάσχονται και/ή:

α) επανεξάγονται στη χώρα προέλευσης προκειμένου για χώρες εκτός Ευρωπαϊκής 'Ενωσης (Ε.Ε.) ή επιστρέφονται στο Κράτος-Μέλος αποστολής προκειμένου για χώρες της Ε.Ε.,

β) καταστρέφονται.


 

  

Σελίδα 1040 

Οι δαπάνες βαρύνουν αποκλειστικά τον κάτοχο των κατασχεθέντων φυτοπροστατευτικών προϊόντων.

Σε περίπτωση διαφήμισης φυτοπροστατευτικών προϊόντων για τα οποία δεν έχει χορηγηθεί έγκριση κυκλοφορίας, ο κάτοχος αυτών στερείται για περίοδο δύο (2) ετών και του δικαιώματος έγκρισης κυκλοφορίας του συγκεκριμένου σκευάσματος.

2. Αν διαπιστωθεί νοθευμένο φυτοπροστατευτικό προϊόν ή μη εγκεκριμένη συσκευασία σε φυτοπροστατευτικό προϊόν που έχει έγκριση κυκλοφορίας, επιβάλλεται πρόστιμο από ένα εκατομμύριο (1.000.000) έως δύο εκατομμύρια (2.000.000) δραχμές στον κάτοχο της έγκρισης κυκλοφορίας και τον υποσυσκευαστή του φυτοπροστατευτικού προϊόντος και αφαιρείται η έγκριση κυκλοφορίας του φυτοπροστατευτικού προϊόντος για ένα (1) έτος. Η ακατάλληλη παρτίδα του φυτοπροστατευτικού προϊόντος ή, αν δεν είναι δυνατόν να διαπιστωθεί αυτή, το σύνολο της ποσότητας που κυκλοφορεί στη χώρα κατάσχεται και:

α) επανεξάγεται στη χώρα προέλευσης προκειμένου για χώρες εκτός Ευρωπαϊκής 'Ενωσης ή αποστέλλεται στο Κράτος-Μέλος προέλευσης για χώρες της Ευρωπαϊκής 'Ενωσης ή καταστρέφεται όταν πρόκειται για νοθεία στην εγγυημένη σύνθεση,

β) διορθώνεται η σήμανση ή επανασυσκευάζεται, όταν πρόκειται για τη συσκευασία.

Οι δαπάνες βαρύνουν τον κάτοχο της έγκρισης κυκλοφορίας των φυτοπροστατευτικών προϊόντων ή όποιον διακινεί τα εν λόγω προϊόντα. Σε περίπτωση υποτροπής των παραβάσεων της παρούσας παραγράφου, τα όρια του προστίμου διπλασιάζονται και αίρεται οριστικά η έγκριση κυκλοφορίας.

3. 'Οποιος κατέχει, εμπορεύεται, εισάγει, διακινεί, διαθέτει κατά οποιονδήποτε τρόπο, έστω και δωρεάν, ανταλλάσσει, μεταφέρει φυτοπροστατευτικά προϊόντα πέραν της αναγραφόμενης ημερομηνίας λήξης επί της συσκευασίας ή της ετικέτας, τιμωρείται με πρόστιμο από ένα εκατομμύριο (1.000.000) έως πέντε εκατομμύρια (5.000.000) δραχμές και τα φυτοπροστατευτικά προϊόντα κατάσχονται και καταστρέφονται, εφόσον έχει παρέλθει η προθεσμία του ενός (1) μηνός.

Οι δαπάνες καταστροφής βαρύνουν αποκλειστικά τον κάτοχο των φυτοπροστατευτικών προϊόντων και τον κάτοχο της έγκρισης κυκλοφορίας.

4. Η διαδικασία κατάσχεσης, καταστροφής ή προώθησης στη χώρα προέλευσης των φυτοπροστατευτικών προϊόντων των παραγράφων 1, 2 και 3 καθορίζεται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως.

5. Οι παραβάτες του άρθρου 13 του παρόντος νόμου τιμωρούνται ως ακολούθως: α) του πρώτου εδαφίου της παραγράφου 1 με πρόστιμο από ένα εκατομμύριο (1.000.000) μέχρι τέσσερα εκατομμύρια (4.000.000) δραχμές και β) του δεύτερου εδαφίου της παραγράφου 1 και της παραγράφου 2 με πρόστιμο από πεντακόσιες χιλιάδες (500.000) μέχρι ένα εκατομμύριο (1.000.000) δραχμές.

6. 'Οποιος εισάγει φυτικά προϊόντα που φέρουν υπολείμματα φυτοπροστατευτικών προϊόντων ανώτερα από τα ανώτατα επιτρεπτά όρια τιμωρείται με πρόστιμο από δύο εκατομμύρια (2.000.000) έως δέκα εκατομμύρια (10.000.000) δραχμές και τα φυτικά προϊόντα κατάσχονται. Τα κατασχεθέντα προϊόντα καταστρέφονται ή μεταποιούνται, εφόσον η μεταποίηση τα καθιστά ακίνδυνα στους καταναλωτές.

Τα παραγόμενα ή διακινούμενα φυτικά προϊόντα που φέρουν υπολείμματα φυτοπροστατευτικών προϊόντων ανώτερα από τα ανώτατα επιτρεπτά όρια κατάσχονται. Τα κατασχεθέντα προϊόντα καταστρέφονται ή μεταποιούνται, εφόσον η μεταποίηση τα καθιστά ακίνδυνα στους καταναλωτές.

Οι δαπάνες καταστροφής ή μεταποίησης των φυτικών προϊόντων της παρούσας παραγράφου βαρύνουν εξ ολοκλήρου τον κάτοχο των φυτικών προϊόντων.

7. Η διαδικασία κατάσχεσης ή καταστροφής των φυτικών προϊόντων που φέρουν υπολείμματα φυτοπροστατευτικών προϊόντων ανώτερα από τα ανώτατα επιτρεπόμενα όρια καθορίζεται με απόφαση των Υπουργών Γεωργίας και Δημόσιας Τάξης, που δημοσιεύεται στην Εφημερίδα της Κυβερνήσεως.

8. 'Οποιος αρνείται ή παρακωλύει ή κωλυσιεργεί τη διενέργεια των ελέγχων από τα εξουσιοδοτημένα ελεγκτικά όργανα στα φυτοπροστατευτικά προϊόντα ή φυτά ή φυτικά προϊόντα για τον προσδιορισμό των υπολειμμάτων ή αρνείται την παροχή πληροφοριών ή παρέχει ψευδείς πληροφορίες τιμωρείται με πρόστιμο από πεντακόσιες χιλιάδες (500.000) έως ένα εκατομμύριο (1.000.000) δραχμές.

9. Οι παραβάτες των διατάξεων της αριθ. 329327/ 2.3.1994 απόφασης του Υπουργού Γεωργίας (ΦΕΚ 169 Α') τιμωρούνται με:

α) Πρόστιμο από πεντακόσιες χιλιάδες (500.000) έως δύο εκατομμύρια (2.000.000) δραχμές για κάθε παράβαση.

β) Προσωρινή διακοπή παρασκευής και συσκευασίας μέχρι να διορθωθούν οι διαπιστωμένες παραβάσεις ή οι ελλείψεις τμήματος ή τμημάτων ή του συνόλου της επιχείρησης. Η διαδικασία διακοπής και επαναλειτουργίας της επιχείρησης καθορίζεται με απόφαση του Υπουργού Γεωργίας.

10. 'Οποιος χρησιμοποιεί φυτοπροστατευτικά προϊόντα χωρίς να τηρεί τα επί της συσκευασίας αναγραφόμενα όσον αφορά τον τρόπο χρήσης τους, το χρονικό διάστημα μεταξύ της τελευταίας εφαρμογής και της συγκομιδής και την προστασία του οικοσυστήματος, τιμωρείται με πρόστιμο από ένα εκατομμύριο (1.000.000) έως πέντε εκατομμύρια (5.000.000) δραχμές.

11. 'Οποιος αποθηκεύει φυτοπροστατευτικά προϊόντα και δεν εξασφαλίζει την ασφαλή φύλαξή τους τιμωρείται με πρόστιμο από πεντακόσιες χιλιάδες (500.000) έως δύο εκατομμύρια (2.000.000) δραχμές.

12. 'Οποιος εφαρμόζει καταπολεμήσεις εντόμων και τρωκτικών σε κατοικημένους χώρους χωρίς τη νόμιμη άδεια τιμωρείται με πρόστιμο από πεντακόσιες χιλιάδες (500.000) έως ένα εκατομμύριο (1.000.000) δραχμές και στερείται για περίοδο δύο (2) ετών του δικαιώματος απόκτησης άδειας.

13. 'Οποιος κατέχει νόμιμη άδεια να εφαρμόζει καταπολεμήσεις εντόμων και τρωκτικών σε κατοικημένους χώρους τιμωρείται με πρόστιμο από πεντακόσιες χιλιάδες (500.000) έως ένα εκατομμύριο (1.000.000) δραχμές και αφαιρείται η άδεια από τρεις (3) έως έξι (6) μήνες, αν:

α) χρησιμοποιεί μη εγκεκριμένα φυτοπροστατευτικά προϊόντα για το σκοπό αυτόν,

β) δεν λαμβάνει τα απαραίτητα μέτρα ώστε να είναι ασφαλής η εφαρμογή των καταπολεμήσεων αυτών.

14. Για την επιμέτρηση των διοικητικών κυρώσεων του παρόντος άρθρου λαμβάνεται υπόψη η σοβαρότητα της παράβασης ως προς τους κινδύνους και την ακαταλληλότητα του φυτοπροστατευτικού προϊόντος, η διάρκειά της, καθώς και η περίπτωση υποτροπής.

15. Τα διοικητικά μέτρα του παρόντος άρθρου επιβάλλονται με απόφαση του Γενικού Γραμματέα του Υπουργείου Γεωργίας, πλην της περίπτωσης της αφαίρεσης της έγκρισης κυκλοφορίας της παραγράφου 2 που ενεργείται με απόφαση του Υπουργού Γεωργίας.

16. Σε περίπτωση που ο κάτοχος των κατασχεθέντων φυτοπροστατευτικών προϊόντων ή φυτικών προϊόντων αρνείται να τα καταστρέψει ή να τα επανεξαγάγει ή να τα προωθήσει στη χώρα αποστολής της Ευρωπαϊκής 'Ενωσης, οι εργασίες αυτές πραγματοποιούνται από τις αρμόδιες κρατικές υπηρεσίες και οι διαδικασίες καθορίζονται με κοινή απόφαση των Υπουργών Οικονομικών, Γεωργίας και Δημόσιας Τάξης. Οι δαπάνες καταλογίζονται σε βάρος του κατόχου των δεσμευθέντων φυτοπροστατευτικών προϊόντων ή φυτικών προϊόντων και εισπράττονται με τη διαδικασία περί εισπράξεως δημοσίων εσόδων.

'Αρθρο 33

Ειδική προστασία

Κατά της απόφασης επιβολής του προστίμου ο βαρυνόμενος από αυτήν έχει δικαίωμα άσκησης προσφυγής ενώπιον του


 

  

Σελίδα 1041 

 

αρμόδιου διοικητικού πρωτοδικείου μέσα σε προθεσμία τριάντα (30) ημερών, η οποία αρχίζει από την επόμενη ημέρα που του επιδόθηκε η απόφαση. Η άσκηση της προσφυγής δεν αναστέλλει την εκτέλεση της προσβαλλόμενης απόφασης, μπορεί όμως, με απόφαση του προέδρου του διοικητικού πρωτοδικείου στο οποίο εκκρεμεί η προσφυγή, να ανασταλεί, σύμφωνα με τις διατάξεις του άρθρου 2 του ν. 820/1978 (ΦΕΚ 174 Α'), όπως αντικαταστάθηκε με το άρθρο 27 του ν. 1406/1983 (ΦΕΚ 182 Α'), εν μέρει ή στο σύνολο η εκτέλεση της εν λόγω απόφασης, αν εξαιτίας σφαλμάτων της πιθανολογείται μερική ή ολική ευδοκίμηση της προσφυγής ή διαπιστώνεται, από συγκεκριμένα στοιχεία, αδυναμία καταβολής από τον αιτούντα.

'Αρθρο 34

'Ελεγχοι - Παροχή στοιχείων

1. Η αρμόδια κατά περίπτωση ελεγκτική αρχή του Υπουργείου Γεωργίας δικαιούται να συλλέγει πληροφορίες για θέματα αρμοδιότητάς της απευθύνοντας έγγραφα προς τις επιχειρήσεις, ενώσεις επιχειρήσεων ή άλλα φυσικά ή νομικά πρόσωπα ή δημόσιες ή άλλες αρχές, οι οποίες υποχρεούνται σε άμεση, πλήρη και ακριβή παροχή των ζητούμενων πληροφοριών. Στο έγγραφο πρέπει να αναφέρονται οι διατάξεις που θεμελιώνουν το αίτημα, η τασσόμενη προθεσμία για την παροχή των πληροφοριών, η οποία δεν μπορεί να είναι βραχύτερη των δέκα (10) ημερών, και οι προβλεπόμενες κυρώσεις σε περίπτωση μη συμμόρφωσης προς την υποχρέωση παροχής πληροφοριών.

2. Για τη διαπίστωση παραβάσεων αρμοδιότητάς τους, οι ελεγκτικές αρχές του Υπουργείου Γεωργίας μπορεί:

α) να ελέγχουν τα βιβλία εισαγωγής και παραγωγής φυτοπροστατευτικών προϊόντων και να λαμβάνουν αντίγραφα ή αποσπάσματα αυτών,

β) να ενεργούν ελέγχους στις εγκαταστάσεις και τους λοιπούς χώρους των επιχειρήσεων.

3. Για τους ανωτέρω ελέγχους συντάσσεται πρακτικό από τους διενεργήσαντες αυτούς, αντίγραφο του οποίου κοινοποιείται και στις ελεγχόμενες επιχειρήσεις.

4. Η εντολή ελέγχου παρέχεται εγγράφως από τον Προϊστάμενο της αρμόδιας αρχής του Υπουργείου Γεωργίας και περιέχει το αντικείμενο του ελέγχου και τις συνέπειες παρεμπόδισής του ή άρνησης εμφάνισης των ζητούμενων βιβλίων, στοιχείων ή χορήγησης αντιγράφων ή αποσπασμάτων αυτών ή παρεμπόδισης της εισόδου για έλεγχο σε εγκαταστάσεις, αποθήκες και άλλους χώρους.

'Αρθρο 35

Υποχρέωση εχεμύθειας

Με την επιφύλαξη των διατάξεων του άρθρου 37 παρ. 2 του Κώδικα Ποινικής Δικονομίας, υπάλληλοι της αρμόδιας αρχής του Υπουργείου Γεωργίας, λαμβάνοντες ως εκ της υπηρεσιακής τους ενασχόλησης γνώση απόρρητων στοιχείων των επιχειρήσεων ή ενώσεων επιχειρήσεων ή άλλων φυσικών ή νομικών προσώπων που δεν έχουν σχέση με την εφαρμογή των διατάξεων του παρόντος νόμου, υποχρεούνται να τηρούν γι' αυτά εχεμύθεια. Οι παραβαίνοντες την υποχρέωση αυτή:

α) διώκονται πειθαρχικά και η παράβαση της υποχρέωσής τους αυτής συνιστά βαρύ πειθαρχικό παράπτωμα,

β) τιμωρούνται σύμφωνα με το άρθρο 252 του Ποινικού Κώδικα, καθώς και με χρηματική ποινή από πεντακόσιες χιλιάδες (500.000) έως ένα εκατομμύριο (1.000.000) δραχμές.

'Αρθρο 36

Υπεύθυνα πρόσωπα στα οποία επιβάλλονται οι κυρώσεις

1. Υπεύθυνοι κατά των οποίων ασκείται η ποινική δίωξη και επιβάλλονται οι ποινές που προβλέπονται στα άρθρα 31 και 32 είναι στις προσωπικές επιχειρήσεις οι επιχειρηματίες, στις ομόρρυθμες εταιρίες οι ομόρρυθμοι εταίροι, στις εταιρίες περιορισμένης ευθύνης οι διαχειριστές και στους συνεταιρισμούς και τις ανώνυμες εταιρίες ο ορισθείς υπεύθυνος ή σε περίπτωση που δεν έχει ορισθεί υπεύθυνος τα μέλη του οργάνου διοίκησής τους.

2. Αν τα φυσικά πρόσωπα της παραγράφου 1 αρνούνται να καταβάλουν τα διοικητικά πρόστιμα που τους έχουν επιβληθεί, κατά τις διατάξεις του άρθρου 32 του παρόντος νόμου, το αρμόδιο δικαστήριο επιβάλλει κατ' αυτών για κάθε παράβαση προσωπική κράτηση έως ένα (1) έτος.

'Αρθρο 37

Επιδόσεις αποφάσεων και πρακτικών ελέγχων

1. Για όλες τις επιδόσεις αποφάσεων και πρακτικών ελέγχων εφαρμόζονται κατ' αναλογία οι διατάξεις για τις επιδόσεις των άρθρων 56 έως 67 του Κώδικα Φορολογικής Δικονομίας.

2. Οι παραβάσεις γνωστοποιούνται από τις υπηρεσίες που διενεργούν τους ελέγχους εγγράφως στον υποπέσαντα στην παράβαση, ο οποίος καλείται μέσα σε προθεσμία δεκαπέντε (15) ημερών από τη γνωστοποίηση να υποβάλει στην ελέγχουσα υπηρεσία έγγραφο υπόμνημα με τις θέσεις του ή τις αντιρρήσεις του για την παράβαση που διαπιστώθηκε. Το σχετικό έγγραφο επιδίδεται με απόδειξη στον υποπέσαντα στην παράβαση.

3. Μετά παρέλευση της ανωτέρω προθεσμίας και ανεξάρτητα αν ο υποπέσας στην παράβαση υπέβαλε υπόμνημα ή όχι, η ελέγχουσα αρχή διαβιβάζει όλα τα σχετικά με την παράβαση στοιχεία στη Διεύθυνση Προστασίας Φυτικής Παραγωγής.

4. Ο Γενικός Γραμματέας του Υπουργείου Γεωργίας επιβάλλει τα διοικητικά μέτρα με βάση τα υποβληθέντα στοιχεία.

'Αρθρο 38

Αναπροσαρμογή προστίμων και παραβόλων-

Είσπραξη προστίμων

1. Τα πρόστιμα και τα παράβολα των άρθρων 27 και 32 του παρόντος νόμου μπορεί να αναπροσαρμόζονται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως. Η πρώτη αναπροσαρμογή δεν μπορεί να πραγματοποιηθεί πριν την παρέλευση διετίας από την έναρξη ισχύος του παρόντος νόμου.

2. Τα πρόστιμα από τις διοικητικές κυρώσεις που επιβάλλονται από τις διατάξεις του παρόντος νόμου βεβαιώνονται ως δημόσια έσοδα και εισπράττονται κατά τον Κώδικα Εισπράξεως Δημοσίων Εσόδων (Κ.Ε.Δ.Ε.) και κατατίθενται στο Κεντρικό Ταμείο Γεωργίας, Κτηνοτροφίας και Δασών. Για την κίνηση της διαδικασίας βεβαίωσης μεριμνά η Διεύθυνση Προστασίας Φυτικής Παραγωγής."

10. Τα άρθρα 32, 33 και 34 του ν. 721/1977 ανα- ριθμούνται από τη δημοσίευση του παρόντος νόμου σε άρθρα 39, 40 και 41, αντίστοιχα.

11. Το άρθρο 31 του ν. 1845/1989 (ΦΕΚ 102 Α') καταργείται.

'Αρθρο 2

Τροποποίηση διατάξεων του ν.δ/τος 220/1973

περί εμπορίας γεωργικών και κτηνιατρικών

φαρμάκων" (ΦΕΚ 272 Α')

1. 'Οπου στις διατάξεις του ν.δ/τος 220/1973 αναφέρεται ο όρος "γεωργικόν φάρμακον" νοείται από τη δημοσίευση του παρόντος νόμου ο όρος "φυτοπροστατευτικό προϊόν".

2. Επί της συσκευασίας των φυτοπροστατευτικών προϊόντων που κυκλοφορούν στην ελληνική επικράτεια, πρέπει να αναγράφεται υποχρεωτικά και η ένδειξη "ΠΡΟΣΟΧΗ: Μπορεί να προκύψει κίνδυνος για την υγεία του χρήστη, του καταναλωτή αγροτικών προϊόντων καθώς και για το περιβάλλον".

3. Οι παραβάτες της προηγούμενης παραγράφου τιμωρούνται με φυλάκιση από έξι (6) μήνες μέχρι ένα (1) έτος και με τη διοικητική κύρωση του προστίμου από ένα εκατομμύριο (1.000.000) μέχρι τέσσερα εκατομμύρια (4.000.000) δραχμές.

4. Με προεδρικό διάταγμα, που εκδίδεται μετά από πρόταση 


 

  

Σελίδα 1042 

του Υπουργού Γεωργίας, καθορίζονται οι προϋποθέσεις ασφάλειας, οι περιορισμοί λειτουργίας, ο τόπος εγκατάστασης, καθώς και ο χρόνος μετεγκατάστασης των καταστημάτων και αποθηκευτικών χώρων εμπορίας φυτοπροστατευτικών προϊόντων.

5. Η παρ. 4 του άρθρου 2 του ν.δ/τος 220/1973 αντικαθίσταται ως εξής:

"4. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, καθορίζονται:

α) Οι προδιαγραφές των καταστημάτων εμπορίας φυτοπροστατευτικών προϊόντων, καθώς και των χώρων αποθήκευσής τους.

β) Τα όργανα ελέγχου εμπορίας φυτοπροστατευτικών προϊόντων.

Μετά την έκδοση της παραπάνω υπουργικής απόφασης, το άρθρο 9 του παρόντος, καθώς και η παρ. 2 του άρθρου 27 του ν. 1845/1989 (ΦΕΚ 102 Α') καταργούνται."

6. Οι υπεύθυνοι των καταστημάτων εμπορίας φυτοπροστατευτικών προϊόντων υποχρεούνται να απασχολούνται συνεχώς και αυτοπροσώπως στο κατάστημά τους και σε περίπτωση απουσίας αυτών ο νόμιμος αναπληρωτής τους.

Η άδεια αναπληρώσεως χορηγείται από την ίδια αρχή που χορήγησε την άδεια εμπορίας και για διάστημα μεγαλύτερο των δύο (2) ημερών.

Η αίτηση για άδεια αναπλήρωσης υποβάλλεται από τον κάτοχο της άδειας και προσυπογράφεται από τον ενδιαφερόμενο υπεύθυνο της εμπορίας και τον αναπληρωτή του.

Σε περίπτωση απουσίας του υπεύθυνου της εμπορίας για χρονικό διάστημα από λίγες ώρες έως δύο (2) ημέρες δεν απαιτείται άδεια αναπλήρωσης και στο διάστημα αυτό απαγορεύεται η διάθεση φυτοπροστατευτικών προϊόντων.

7. Για τη χορήγηση της άδειας εμπορίας ή αποθήκευσης φυτοπροστατευτικών προϊόντων ο ενδιαφερόμενος υποβάλλει στην αρμόδια αρχή αίτηση που συνοδεύεται από τα παρακάτω δικαιολογητικά:

α) Αντίγραφο πτυχίου, πρωτότυπο ή επικυρωμένο από αρμόδια αρχή. Στην περίπτωση τίτλου σπουδών από ιδρύματα της αλλοδαπής απαιτείται και βεβαίωση του ΔΙ.Κ.Α.Τ.Σ.Α., στην οποία να φαίνεται ότι το πτυχίο είναι ισότιμο και αντίστοιχο με τα χορηγούμενα από τα αντίστοιχα ιδρύματα της ημεδαπής.

β) Αντίγραφο Ποινικού Μητρώου τύπου Α' πρόσφατα εκδοθέν. Σε περίπτωση που ο ενδιαφερόμενος δεν είναι ο ίδιος και υπεύθυνος για την εμπορία υποβάλλει και αυτός Αντίγραφο Ποινικού Μητρώου, όταν δε πρόκειται για νομικό πρόσωπο ο αγορανομικά υπεύθυνος αυτού.

γ) Αντίγραφο απολυτηρίου στρατού ή βεβαίωση της αρμόδιας στρατιωτικής αρχής, ότι ο ενδιαφερόμενος έχει απαλλαγεί νομίμως των στρατιωτικών του υποχρεώσεων.

δ) Υπεύθυνη δήλωση του ν. 1599/1986 από τον υπεύθυνο επί της εμπορίας, στην οποία δηλώνεται ότι:

αα) Δεν εργάζεται στο Δημόσιο, σε νομικό πρόσωπο δημοσίου δικαίου (Ν.Π.Δ.Δ.) ή ιδιωτικού δικαίου (Ν.Π.Ι.Δ.) και δεν έχει άλλη ατομική επιχείρηση, που να απαιτεί την αυτοπρόσωπη παρουσία του.

ββ) Δεν έχει χορηγηθεί σε άλλο νομό άδεια εμπορίας φυτοπροστατευτικών προϊόντων με υπεύθυνο τον ίδιο.

γγ) Θα γνωστοποιήσει στην αρμόδια αρχή που χορήγησε την άδεια τυχόν αποχώρησή του από την εργασία αυτή και θα επιστρέψει τη χορηγηθείσα άδεια.

ε) Νόμιμα παραστατικά ασφαλιστικού φορέα, στα οποία θα φαίνεται ως μόνο αντικείμενο εργασίας η εμπορία φυτοπροστατευτικών προϊόντων, γεωργικών εφοδίων, φυτών και εξοπλισμού αγροτικών εκμεταλλεύσεων.

στ) Επικυρωμένο αντίγραφο οικοδομικής άδειας του κτιρίου, στο οποίο θα λειτουργήσει το κατάστημα.

ζ) Επικυρωμένο αντίγραφο σχεδίου κάτοψης της οικοδομής, όπου θα φαίνονται οι διαστάσεις του καταστήματος και το εμβαδόν αυτού.

η) Βεβαίωση της οικείας Πυροσβεστικής Υπηρεσίας, ότι το κατάστημα διαθέτει σύστημα πυρασφάλειας ή επαρκή μέσα πυρόσβεσης.

8. Το άρθρο 7 του ν.δ/τος 220/1973 αντικαθίσταται ως εξής:

"'Αρθρο 7

Με προεδρικό διάταγμα, εκδιδόμενο μετά από πρόταση του Υπουργού Γεωργίας, καθορίζονται τα προσόντα που πρέπει να έχουν τα φυσικά ή νομικά πρόσωπα για τη χορήγηση άδειας εμπορίας φυτοπροστατευτικών προϊόντων. Στις Α.Σ.Ο. μπορεί να χορηγείται άδεια εμπορίας και αποθήκευσης φυτοπροστατευτικών προϊόντων στην οποία ορίζεται και ο υπεύθυνος γεωπόνος με το νόμιμο αναπληρωτή του. Σε περίπτωση που οι Α.Σ.Ο. διαθέτουν πέρα του καταστήματος εμπορίας φυτοπροστατευτικών προϊόντων και κέντρα διανομής εκτός της έδρας τους, η ανωτέρω άδεια ισχύει και για τα κέντρα αυτά, με την προϋπόθεση ότι βρίσκονται εντός των ορίων της περιφέρειας της Α.Σ.Ο."

9. Μετά το άρθρο 7 του ν.δ/τος 220/1973 προστίθεται άρθρο 7α, που έχει ως εξής:

"'Αρθρο 7α

Εθνικό Συνταγολόγιο

1. Θεσπίζεται Εθνικό Συνταγολόγιο φυτοπροστατευτικών προϊόντων, που έχουν εγκριθεί από το Υπουργείο Γεωργίας, το οποίο περιλαμβάνει το όνομα του φυτοπροστατευτικού προϊόντος, το όνομα του κατασκευαστή του, την υπουργική απόφαση βάσει της οποίας έχει χορηγηθεί έγκριση κυκλοφορίας, η διάρκεια της έγκρισης κυκλοφορίας, οι δραστικές ουσίες του προϊόντος, καθώς και οι οδηγίες χρήσεως αυτού.

Το Εθνικό Συνταγολόγιο φυτοπροστατευτικών προϊόντων καταρτίζεται εντός του πρώτου τριμήνου κάθε έτους και εγκρίνεται με απόφαση του Υπουργού Γεωργίας που δημοσιεύεται στην Εφημερίδα της Κυβερνήσεως.

Τα φυτοπροστατευτικά προϊόντα, των οποίων η έγκριση κυκλοφορίας έχει λήξει ή αρθεί, αναγράφονται και στην έκδοση του Συνταγολογίου του επόμενου έτους με την ένδειξη "Ανακλήθηκε" και την αναγραφή της σχετικής υπουργικής απόφασης.

2. Απαγορεύεται η λιανική πώληση φυτοπροστατευτικών προϊόντων χωρίς γραπτή συνταγή γεωπόνου, ο οποίος δικαιούται να χορηγεί συνταγές μετά την απόκτηση άδειας συνταγογράφησης.

Με προεδρικό διάταγμα, που εκδίδεται με πρόταση του Υπουργού Γεωργίας, καθορίζονται ο φορέας κατάρτισης του Εθνικού Συνταγολογίου, τα προσόντα, οι αρμοδιότητες, τα όρια ευθύνης και η διαδικασία απόκτησης άδειας συνταγογράφησης από τους γεωπόνους.

Οι Α.Σ.Ο. που διαθέτουν γεωτεχνική υπηρεσία με γεωπόνους οι οποίοι έχουν αποκτήσει άδεια συνταγογράφησης δικαιούνται να χορηγούν συνταγές για φυτοπροστατευτικά προϊόντα, υπογεγραμμένες από τους πιο πάνω γεωπόνους.

3. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, καθορίζονται τα σκευάσματα φυτοπροστατευτικών προϊόντων, τα οποία μπορεί να πωλούνται λιανικώς χωρίς συνταγή γεωπόνου."

10. To άρθρο 8 του ν.δ/τος 220/1973 αντικαθίσταται ως εξής:

"Ποινικαί κυρώσεις

'Αρθρο 8.- Οι παραβάτες των διατάξεων των παραγράφων 3 και 4 του άρθρου 2 και των άρθρων 3 και 4, ανεξάρτητα από τις διοικητικές κυρώσεις που προβλέπει το άρθρο 6, τιμωρούνται με ποινή φυλάκισης τουλάχιστον ενός (1) μηνός και με χρηματική ποινή μέχρι πενήντα χιλιάδες (50.000) δραχμές, σε περίπτωση δε υποτροπής με ποινή φυλάκιστης τουλάχιστον έξι (6) μηνών και με χρηματική ποινή μέχρι εκατόν πενήντα χιλιάδες (150.000) δραχμές."

11. Μετά το άρθρο 8 του ν.δ/τος 220/1973 προστίθενται άρθρα 8α και 8β, που έχουν ως εξής:

"'Αρθρο 8α

1. 'Οποιος ασκεί εμπορία φυτοπροστατευτικών προϊόντων


 

  

Σελίδα 1043 

 

χωρίς τη νόμιμη άδεια εμπορίας τιμωρείται με φυλάκιση από τρεις (3) μήνες έως ένα (1) έτος.

2. 'Οποιος διαθέτει μη εγκεκριμένα φυτοπροστατευτικά προϊόντα τιμωρείται με φυλάκιση από έξι (6) μήνες έως δύο (2) έτη.

3. Σε περιπτώσεις που απουσιάζουν περισσότερες από δύο φορές εντός διμήνου από τα καταστήματα οι υπεύθυνοι για την εμπορία φυτοπροστατευτικών προϊόντων και η εμπορία ασκείται από άτομα που δεν έχουν τα νόμιμα προσόντα επιβάλλεται φυλάκιση από έξι (6) μήνες έως ένα (1) έτος στον κάτοχο της άδειας εμπορίας.

4. 'Οποιος παρεμποδίζει τα ελεγκτικά όργανα ή δεν παρέχει τα ζητούμενα στοιχεία τιμωρείται με φυλάκιση τουλάχιστον έξι (6) μηνών και χρηματική ποινή τουλάχιστον πεντακόσιες χιλιάδες (500.000) δραχμές.

5. 'Οποιος πωλεί λιανικώς φυτοπροστατευτικά προϊόντα χωρίς συνταγή γεωπόνου τιμωρείται με φυλάκιση μέχρι έξι (6) μήνες και πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές.

6. 'Οποιος χορηγεί συνταγή χωρίς άδεια συνταγογράφησης τιμωρείται με φυλάκιση από εννέα (9) μήνες έως δύο (2) έτη και πρόστιμο από πέντε εκατομμύρια (5.000.000) έως δέκα εκατομμύρια (10.000.000) δραχμές.

7. 'Οποιος κατέχει άδεια συνταγογράφησης και χορηγεί συνταγή φυτοπροστατευτικών προϊόντων που δεν περιλαμβάνονται στο Εθνικό Συνταγολόγιο φυτοπροστατευτικών προϊόντων τιμωρείται με φυλάκιση από έξι (6) μήνες έως ένα (1) έτος και πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές.

8. Σε περιπτώσεις υποτροπής οι ποινές του παρόντος άρθρου διπλασιάζονται.

9. Οι παραπάνω κυρώσεις δεν έχουν εφαρμογή στους παραβάτες των διατάξεων του άρθρου 5 του ν.δ/τος 220/1973.

'Αρθρο 8β

Διοικητικές κυρώσεις

1. 'Οποιος ασκεί εμπορία φυτοπροστατευτικών προϊόντων χωρίς τη νόμιμη άδεια εμπορίας τιμωρείται με πρόστιμο από ένα εκατομμύριο (1.000.000) έως πέντε εκατομμύρια (5.000.000) δραχμές. Το κατάστημα σφραγίζεται, τα φυτοπροστατευτικά προϊόντα κατάσχονται και οι παραβάτες στερούνται για περίοδο δύο (2) ετών του δικαιώματος απόκτησης άδειας εμπορίας.

2. Η άδεια εμπορίας φυτοπροστατευτικών προϊόντων αφαιρείται για ένα (1) έτος και επιβάλλεται πρόστιμο από ένα εκατομμύριο (1.000.000) έως πέντε εκατομμύρια (5.000.000) δραχμές αν:

α) Οι ασκούντες την εμπορία διαθέτουν μη εγκεκριμένα φυτοπροστατευτικά προϊόντα ή για σκοπό διαφορετικό από αυτόν που ορίζεται στην έγκριση κυκλοφορίας τους.

β) Απουσιάζουν κατ' επανάληψη οι υπεύθυνοι για την εμπορία, όπως αυτοί ορίζονται με τη χορηγηθείσα άδεια εμπορίας. Στο χρονικό διάστημα που αφαιρείται η άδεια το κατάστημα δεν λειτουργεί. Σε περίπτωση υποτροπής η άδεια εμπορίας αφαιρείται οριστικά και τα πρόστιμα διπλασιάζονται.

3. 'Οταν δεν πληρούνται οι προϋποθέσεις με τις οποίες χορηγήθηκε η άδεια εμπορίας, η άδεια ανακαλείται μέχρι να εκπληρωθούν όλες οι προϋποθέσεις χορήγησης άδειας.

4. 'Οποιος παρεμποδίζει τα ελεγκτικά όργανα ή δεν παρέχει τα ζητούμενα στοιχεία τιμωρείται με πρόστιμο από πεντακόσιες χιλιάδες (500.000) έως ένα εκατομμύριο (1.000.000) δραχμές.

5. 'Οποιος πωλεί λιανικώς φυτοπροστατευτικά προϊόντα χωρίς συνταγή γεωπόνου τιμωρείται με πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές. Σε περίπτωση υποτροπής το πρόστιμο διπλασιάζεται και αφαιρείται η άδεια εμπορίας για έξι (6) μήνες. Στο διάστημα αυτό το κατάστημα σφραγίζεται.

6. 'Οποιος χορηγεί συνταγή χωρίς άδεια συνταγογράφησης τιμωρείται με πρόστιμο από πέντε εκαταμμύρια (5.000.000) έως δέκα εκατομμύρια (10.000.000) δραχμές και στερείται του δικαιώματος απόκτησης άδειας συνταγογράφησης για δύο (2) έτη. Σε περίπτωση υποτροπής το πρόστιμο διπλασιάζεται και στερείται του δικαιώματος απόκτησης άδειας συνταγογράφησης για πέντε (5) έτη.

7. 'Οποιος κατέχει άδεια συνταγογράφησης και χορηγεί συνταγή φυτοπροστατευτικών προϊόντων που δεν περιλαμβάνονται στο Εθνικό Συνταγολόγιο φυτοπροστατευτικών προϊόντων τιμωρείται με πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές και η άδεια αφαιρείται για έξι (6) μήνες. Σε περίπτωση υποτροπής τα πρόστιμα διπλασιάζονται και η άδεια αφαιρείται για ένα (1) έτος.

8. Η διαδικασία κατάσχεσης των φυτοπροστατευτικών προϊόντων, καθώς και το κλείσιμο των καταστημάτων εμπορίας αυτών καθορίζονται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως.

9. Για τα δεσμευθέντα φυτοπροστατευτικά προϊόντα αποφασίζει ο Υπουργός Γεωργίας με βάση τους φακέλους των εκάστοτε παραβάσεων.

10. Τα διοικητικά μέτρα του παρόντος άρθρου επιβάλλονται:

α) η ανάκληση της άδειας με απόφαση του οργάνου που τη χορήγησε,

β) τα πρόστιμα με απόφαση του Γενικού Γραμματέα του Υπουργείου Γεωργίας με βάση τους φακέλους των εκάστοτε παραβάσεων.

11. Τα πρόστιμα του παρόντος άρθρου αποτελούν έσοδα του Κεντρικού Ταμείου Γεωργίας, Κτηνοτροφίας και Δασών και εισπράττονται κατά τις διατάξεις του Κώδικα Εισπράξεως Δημοσίων Εσόδων (Κ.Ε.Δ.Ε.).

12. Οι διατάξεις των άρθρων 33 και 38 του ν. 721/1977 εφαρμόζονται ανάλογα και για το άρθρο αυτό."

12. Οι διατάξεις της παραγράφου 2 του άρθρου 6 του ν.δ/τος 220/1973 δεν έχουν εφαρμογή όσον αφορά την ανάκληση ή αναστολή ισχύος των αδειών εμπορίας γεωργικών φαρμάκων.

'Αρθρο 3

Τροποποίηση διατάξεων του ν. 2147/1952 

(ΦΕΚ 155 Α')

1. Μετά το άρθρο 34 του ν. 2147/1952 προστίθεται νέο άρθρο 34α, που έχει ως εξής:

"'Αρθρο 34α

Διοικητικές κυρώσεις

1. Επιβάλλεται πρόστιμο από πεντακόσιες χιλιάδες (500.000) έως δύο εκατομμύρια (2.000.000) δραχμές σε κάθε φυσικό ή νομικό πρόσωπο που δραστηριοποιείται στην παραγωγή ή στην εμπορία φυτών, φυτικών προϊόντων και λοιπών αντικειμένων τα οποία:

α) παρακωλύουν ή κωλυσιεργούν τους φυτοϋγειονομικούς ελέγχους ή παρέχουν ψευδείς πληροφορίες στην αρμόδια αρχή,

β) εισάγουν, εξάγουν ή θέτουν σε εμπορία ή διακινούν φυτά, φυτικά προϊόντα και άλλα αντικείμενα χωρίς να φέρουν επί της συσκευασίας τους ή επ' αυτών το νόμιμο φυτοϋγειονομικό διαβατήριο ή πιστοποιητικό φυτοϋγείας, όπου τούτο απαιτείται από τις κείμενες φυτοϋγειονομικές διατάξεις, ή παραποιούν αυτά.

2. Επιβάλλεται πρόστιμο από πεντακόσιες χιλιάδες (500.000) έως δύο εκατομμύρια (2.000.000) δραχμές στις επιχειρήσεις που:

α) εισαγάγουν φυτά, φυτικά προϊόντα και λοιπά αντικείμενα από τρίτη χώρα και δεν ανακοινώνουν την ημερομηνία, τον τόπο, τη χώρα προέλευσης και το περιεχόμενο των φορτίων που πρόκειται να εισάγουν στην πλησιέστερη αρμόδια υπηρεσία του τόπου εισόδου ή του τόπου προορισμού για τη διενέργεια του φυτοϋγειονομικού ελέγχου,

β) δεν τηρούν ή τηρούν ελλιπώς βιβλίο ή μηχανογραφημένο σύστημα εισόδου - εξόδου φυτών και φυτικών προϊόντων και λοιπών αντικειμένων,


 

  

Σελίδα 1044 

γ) δεν φυλάσσουν παντελώς ή δεν φυλάσσουν καθ' όλο το προβλεπόμενο χρονικό διάστημα οποιοδήποτε πιστοποιητικό ή έγγραφο που προβλέπεται από τις κείμενες φυτοϋγειονομικές διατάξεις.

3. Επιβάλλεται πρόστιμο από πεντακόσιες χιλιάδες (500.000) έως δύο εκατομμύρια (2.000.000) δραχμές σε όσους ασκούν δραστηριότητα των προηγούμενων παραγράφων χωρίς να είναι εγγεγραμμένοι στα μητρώα των αρμόδιων υπηρεσιών του Υπουργείου Γεωργίας.

4. Επιβάλλεται πρόστιμο από δέκα εκατομμύρια (10.000.000) έως είκοσι εκατομμύρια (20.000.000) δραχμές σε όσους υποπέσουν στην ίδια παράβαση ή εισάγουν και διακινήσουν φυτά, φυτικά προϊόντα και άλλα αντικείμενα του παραρτήματος ΙΙΙ του π.δ/τος 332/1995 (ΦΕΚ 178 Α').

5. Για κάθε άλλη παράβαση των διατάξεων που απορρέουν από την εφαρμογή των εκάστοτε φυτοϋγειονομικών κανονισμών επιβάλλεται πρόστιμο από πεντακόσιες χιλιάδες (500.000) έως δύο εκατομμύρια (2.000.000) δραχμές.

6. Οι φυτοϋγειονομικοί έλεγχοι και οι επιθεωρήσεις στα φυτά, φυτικά προϊόντα και λοιπά αντικείμενα διενεργούνται από τους εντεταλμένους υπαλλήλους του Υπουργείου Γεωργίας, χωρίς να είναι απαραίτητη η σύμπραξη αστυνομικών οργάνων. Για τις διαπιστούμενες παραβάσεις συντάσσονται αιτιολογημένες εκθέσεις μέσα σε προθεσμία σαράντα οκτώ (48) ωρών από τη διαπίστωση των παραβάσεων αυτών.

Ο ενδιαφερόμενος, στον οποίο κοινοποιείται η έκθεση, δικαιούται να υποβάλει, μέσα σε προθεσμία δέκα (10) ημερών από τη νόμιμη κοινοποίηση, τις απόψεις του για την έκθεση στη Διεύθυνση Προστασίας Φυτικής Παραγωγής του Υπουργείου Γεωργίας.

7. α) Τα πρόστιμα του παρόντος άρθρου επιβάλλονται με απόφαση του Υπουργού Γεωργίας, ύστερα από εισήγηση της αρμόδιας Περιφερειακής Υπηρεσίας στην οποία διαπιστώθηκε η παράβαση, προς τη Διεύθυνση Προστασίας Φυτικής Παραγωγής του Υπουργείου Γεωργίας. Στη Διεύθυνση Προστασίας Φυτικής Παραγωγής ανατίθεται ο συντονισμός των ελέγχων και τηρείται μητρώο ελεγκτών και αιτιολογημένων εκθέσεων.

Η απόφαση του Υπουργού Γεωργίας, με την οποία επιβάλλεται το πρόστιμο, κοινοποιείται στον ενδιαφερόμενο.

β) Η άσκηση προσφυγής κατά της απόφασης του Υπουργού Γεωργίας δεν αναστέλλει την εκτέλεσή της, με την επιφύλαξη της τήρησης των διατάξεων για την αναστολή της εκτέλεσης.

8. Τα πρόστιμα του παρόντος άρθρου αποτελούν έσοδα του Κεντρικού Ταμείου Γεωργίας, Κτηνοτροφίας και Δασών (Κ.Τ.Γ.Κ. και Δασών).

9. Τα πρόστιμα του παρόντος άρθρου μπορεί να αναπροσαρμόζονται με απόφαση του Υπουργού Γεωργίας που δημοσιεύεται στην Εφημερίδα της Κυβερνήσεως.

Η πρώτη αναπροσαρμογή δεν μπορεί να πραγματοποιηθεί πριν την παρέλευση διετίας από την έναρξη ισχύος του παρόντος νόμου."

2. Το άρθρο 35 του ν. 2147/1952 αντικαθίσταται ως εξής:

"'Αρθρο 35

Ποινικές κυρώσεις

1. Οι παραβάτες του παρόντος νόμου τιμωρούνται με φυλάκιση τουλάχιστον έξι (6) μηνών και χρηματική ποινή πεντακοσίων χιλιάδων (500.000) δραχμών τουλάχιστον.

2. Η άσκηση των δραστηριοτήτων της παρ. 1 του άρθρου 34α του παρόντος νόμου θεωρείται πάντοτε αυτόφωρο αδίκημα.

3. Η καθ' υποτροπή παράβαση των διατάξεων του παρόντος νόμου τιμωρείται με φυλάκιση ενός (1) έτους τουλάχιστον και με χρηματική ποινή από ένα εκατομμύριο (1.000.000) έως πέντε εκατομμύρια (5.000.000) δραχμές.

Κατά την επιμέτρηση των κυρώσεων του παρόντος νόμου λαμβάνεται υπόψη η σοβαρότητα της παράβασης, η διάρκειά της, το μέγεθος της επιχείρησης και η ένταση του δόλου του υπαιτίου."

3. Μετά το άρθρο 35 του ν. 2147/1952 προστίθεται νέο άρθρο 35α, που έχει ως εξής:

"'Αρθρο 35α

Τέλη φυτοϋγειονομικών επιθεωρήσεων και ελέγχων

1. Τα τέλη των φυτοϋγειονομικών επιθεωρήσεων και ελέγχων που καθορίζονται από πράξεις Κοινοτικών Οργάνων ή Εθνικής Αρχής αποτελούν:

α) κατά ογδόντα τοις εκατό (80%) έσοδα του Κεντρικού Ταμείου Γεωργίας, Κτηνοτροφίας και Δασών και διατίθενται για φυτοϋγειονομικούς αποκλειστικά σκοπούς, για τους ελέγχους παρουσίας ή μη επιβλαβών παθογόνων στα εισαγόμενα, εξαγόμενα και διακινούμενα φυτά, φυτικά προϊόντα και λοιπά προϊόντα, για την ενίσχυση των φυτοϋγειονομικών υπηρεσιών σε περιόδους εμφάνισης επιβλαβών οργανισμών για την άμεση λήψη μέτρων, με σκοπό την αποφυγή διάδοσής τους και την εξαφάνισή τους, για την εντατικοποίηση των φυτοϋγειονομικών επιθεωρήσεων με σκοπό την προστασία του φυτοϋγειονομικού κεφαλαίου και της φυτικής παραγωγής, για τα διοικητικά έξοδα των φυτοϋγειονομικών ελέγχων και για την τυχόν εθνική εισφορά σε Κοινοτική Φυτοϋγειονομική Υπηρεσία που καθορίζεται με πράξη Κοινοτικού Οργάνου και

β) κατά είκοσι τοις εκατό (20%) έσοδα του Δημοσίου και περιέρχονται στον Κρατικό Προϋπολογισμό."

4. Προϋπόθεση για τη διακίνηση των νωπών και μεταποιημένων γεωργικών προϊόντων στο εσωτερικό της χώρας, από τους τόπους παραγωγής ή μεταποίησης στους τόπους εμπορίας ή κατανάλωσης, για την εισαγωγή τους από τρίτες χώρες, για την εξαγωγή τους σε τρίτες χώρες και για την αποστολή τους προς εμπορία σε άλλα κράτη - μέλη της Ευρωπαϊκής 'Ενωσης είναι να ανταποκρίνονται στις ισχύουσες προδιαγραφές φυτοϋγείας και ποιότητας και να συνοδεύονται από τα προβλεπόμενα προς τούτο πιστοποιητικά φυτοϋγειονομικού και ποιοτικού ελέγχου. Οι λεπτομέρειες εφαρμογής του παρόντος, καθώς και οι όροι και προϋποθέσεις εφαρμογής του και οι επιβαλλόμενες κυρώσεις στους παραβάτες καθορίζονται με απόφαση του Υπουργού Γεωργίας που δημοσιεύεται στην Εφημερίδα της Κυβερνήσεως.

'Αρθρο 4

1. Οι απόφοιτοι Κτηνιατρικών Σχολών της Ευρωπαϊκής 'Ενωσης ή οι αναγνωρίζοντες το πτυχίο αλλοδαπής Κτηνιατρικής Σχολής μετά την 1η Ιανουαρίου 1998, οι οποίοι έχουν την ελληνική ιθαγένεια υποχρεούνται, εφόσον επιθυμούν να ασκήσουν το επάγγελμα του κτηνιάτρου στην Ελλάδα, να υπηρετήσουν προηγουμένως για ένα (1) έτος σε Αγροτικά Κτηνιατρεία των Νομαρχιακών Αυτοδιοικήσεων.

Οι έχοντες μετεκπαίδευση ή είναι κάτοχοι masters ή διδακτορικού διπλώματος τοποθετούνται κατά προτίμηση σε Κτηνιατρικά Ιδρύματα του Υπουργείου Γεωργίας στην Περιφέρεια ή στην Κεντρική Κτηνιατρική Υπηρεσία.

2. Οι τοποθετήσεις πραγματοποιούνται με αποφάσεις των Υπουργών Εσωτερικών, Δημόσιας Διοίκησης και Αποκέντρωσης και Γεωργίας. Οι αποδοχές των ούτω προσλαμβανόμενων κτηνιάτρων ρυθμίζονται με βάση τη σχετική συλλογική σύμβαση εργασίας προσωπικού ιδιωτικού δικαίου. Η δαπάνη μισθοδοσίας τους βαρύνει τον Τακτικό Προϋπολογισμό.

3. Οι νέοι πτυχιούχοι Κτηνιατρικών Σχολών της Ευρωπαϊκής 'Ενωσης ως και οι αναγνωρίζοντες το πτυχίο αλλοδαπής Κτηνιατρικής Σχολής υποχρεούνται όπως γνωστοποιούν τούτο στο Υπουργείο Γεωργίας εντός μηνός από της ορκομωσίας ή της αναγνώρισης του πτυχίου τους.

4. Απαλλάσσονται των υποχρεώσεων του παρόντος οι στρατιωτικοί κτηνίατροι.

5. Με αποφάσεις των Υπουργών Εσωτερικών, Δημόσιας Διοίκησης και Αποκέντρωσης και Γεωργίας καθορίζεται κάθε αναγκαία λεπτομέρεια για την εφαρμογή του παρόντος άρθρου.

6. Οι μη συμμορφούμενοι κτηνίατροι προς τις διατάξεις του παρόντος, καθώς και οι προσλαμβάνοντες κτηνιάτρους που δεν έχουν εκπληρώσει τις υποχρεώσεις του παρόντος διώκονται ποινικώς κατά τις διατάξεις του άρθρου 458 του Ποινικού Κώδικα.


 

  

Σελίδα 1045 

'Αρθρο 4α

1. Οι απόφοιτοι μετά την 1η Ιανουαρίου 1998 Γεωπονικών Σχολών της Ευρωπαϊκής 'Ενωσης ή οι αναγνωρίζοντες το πτυχίο αλλοδαπής Γεωπονικής Σχολής, καθώς και οι απόφοιτοι των σχολών που προβλέπονται για τον κλάδο ΠΕ4 Ιχθυολόγων στην παράγραφο 1 του άρθρου 44 του π.δ/τος 402/1988 "Οργανισμός του Υπουργείου Γεωργίας" (ΦΕΚ 187 Α'), που έχουν την ελληνική ιθαγένεια υποχρεούνται να υπηρετήσουν για δώδεκα (12) μήνες σε αγροτικές συνεταιριστικές οργανώσεις όλων των βαθμίδων, δημοτικοσυνεταιριστικές επιχειρήσεις, σε Οργανισμούς Τοπικής Αυτοδιοίκησης, σε Υπηρεσίες Γεωργικής, Αγροτικής Ανάπτυξης και Αλιείας των Περιφερειών και των Νομαρχιακών Αυτοδιοικήσεων, καθώς και σε αντίστοιχες περιφερειακές υπηρεσίες του Υπουργείου Γεωργίας, του Οργανισμού Ελληνικών Γεωργικών Ασφαλίσεων (ΕΛ.Γ.Α.), Οργανισμού Βάμβακος, Εθνικού Οργανισμού Καπνού και Ελληνικού Οργανισμού Γάλακτος (ΕΛ.Ο.Γ.).

2. Οι τοποθετήσεις πραγματοποιούνται με απόφαση του Υπουργού Εσωτερικών, Δημόσιας Διοίκησης και Αποκέντρωσης ή του Υπουργού Γεωργίας, ανάλογα με την υπηρεσιακή μονάδα στην οποία ο ενδιαφερόμενος τοποθετείται, εφαρμοζομένων ανάλογα των διατάξεων του άρθρου 21 του ν. 2190/1994 (ΦΕΚ 28 Α'), όπως κάθε φορά ισχύει και δεν μπορεί να υπερβαίνουν το ποσοστό πενήντα τοις εκατό (50%) των οργανικών θέσεων Γεωπόνων ή Ιχθυολόγων που προβλέπονται από τις ισχύουσες διατάξεις για κάθε υπηρεσιακή μονάδα.

3. Οι αποδοχές των κατά τα ανωτέρω προσλαμβανόμενων Γεωπόνων και Ιχθυολόγων ρυθμίζονται με βάση τη σχετική συλλογική σύμβαση εργασίας προσωπικού ιδιωτικού δικαίου. Η δαπάνη μισθοδοσίας τους βαρύνει τον Τακτικό Προϋπολογισμό.

4. Με αποφάσεις των Υπουργών Εσωτερικών, Δημόσιας Διοίκησης και Αποκέντρωσης και Γεωργίας καθορίζεται κάθε αναγκαία λεπτομέρεια για την εφαρμογή του παρόντος άρθρου.

'Αρθρο 5

'Αδεια λιανικής πώλησης κτηνιατρικών 

φαρμακευτικών προϊόντων

1. Η λιανική πώληση κτηνιατρικών φαρμακευτικών προϊόντων διενεργείται από τα καταστήματα λιανικής πώλησης των προϊόντων αυτών ύστερα από σχετική άδεια, η οποία χορηγείται από τον οικείο Νομάρχη, εφόσον πληρούνται οι υπό του άρθρου 6 του παρόντος οριζόμενες προϋποθέσεις.

2. Η άδεια της προηγούμενης παραγράφου δεν απαιτείται:

α. Για τα αγροτικά κτηνιατρεία των Νομαρχιακών Αυτοδιοικήσεων.

β. Για τα φαρμακεία που λειτουργούν νομίμως, τα οποία όμως οφείλουν να γνωστοποιούν στην Κτηνιατρική Υπηρεσία της οικείας Νομαρχιακής Αυτοδιοίκησης τη λιανική πώληση κτηνιατρικών φαρμακευτικών προϊόντων μέσα σε ένα (1) μήνα από την έναρξή της. Τα παραπάνω φαρμακεία οφείλουν να τηρούν τις διατάξεις του άρθρου 7 του παρόντος νόμου.

3. Στη λιανική πώληση τα κτηνιατρικά φαρμακευτικά προϊόντα διατίθενται μόνο με συνταγή κτηνιάτρου. Με κοινή υπουργική απόφαση των Υπουργών Γεωργίας και Υγείας και Πρόνοιας καθορίζεται ο κατάλογος των μη συνταγογραφημένων φαρμάκων.

4. Η λιανική πώληση ή διάθεση κτηνιατρικού φαρμακευτικού προϊόντος σε άλλους χώρους ή με άλλους τρόπους, πλην των προαναφερομένων στις παραγράφους 1 και 2, απαγορεύεται.

'Αρθρο 6

Προϋποθέσεις για τη χορήγηση άδειας λιανικής πώλησης 

κτηνιατρικών φαρμακευτικών προϊόντων

1. Για τη χορήγηση της άδειας του άρθρου 5 απαι- τείται αίτηση του ενδιαφερομένου προς την οικεία Νομαρχιακή Αυτοδιοίκηση.

2. Ο ενδιαφερόμενος για τη χορήγηση της άδειας πρέπει να έχει τα ακόλουθα προσόντα:

α. Την ελληνική ιθαγένεια ή την υπηκοότητα ενός από τα Κράτη- Μέλη της Ευρωπαϊκής 'Ενωσης.

β. Πτυχίο Κτηνιατρικής Σχολής Ανώτατου Εκπαιδευτικού Ιδρύματος της ημεδαπής ή πτυχίο ΚΑΤΕΕ του άρθρου 5 του π.δ/τος 463/1987 (ΦΕΚ 216 Α') ή πτυχίο Τ.Ε.Ι. του άρθρου 4 του π.δ/τος 109/1989 (ΦΕΚ 47 Α') ή ισότιμο πτυχίο ή δίπλωμα, αντίστοιχων ειδικοτήτων, σχολών της αλλοδαπής και άδεια ασκήσεως επαγγέλματος στην Ελλάδα, εφόσον απαιτείται.

γ. Να έχει εκπληρώσει τις στρατιωτικές του υποχρεώσεις ή να έχει νόμιμα απαλλαγεί από αυτές.

δ. Να μην έχει καταδικαστεί αμετάκλητα σε οποιαδήποτε ποινή ή να μην έχει παραπεμφθεί με αμετάκλητο βούλευμα για κλοπή, υπεξαίρεση, απάτη, εκβίαση, πλαστογραφία, εγκλήματα κατά των ηθών, συκοφαντική δυσφήμιση για πράξεις που έχουν σχέση με την άσκηση του κτηνιατρικού επαγγέλματος, κιβδηλεία, παραχάραξη και παράβαση των διατάξεων των άρθρων 5 και 12 του ν. 1729/1987 (ΦΕΚ 144 Α'), όπως ισχύει, και καθ' υποτροπή του άρθρου 11 του ίδιου νόμου, ή να μην έχει καταδικαστεί αμετάκλητα για κακούργημα ή καθ' υποτροπή για πλημμέλημα, για το οποίο επιβλήθηκε στέρηση των πολιτικών του δικαιωμάτων.

ε. Να μην κατέχει έμμισθη θέση στο Δημόσιο ή σε νομικό πρόσωπο δημοσίου ή ιδιωτικού δικαίου, ούτε να έχει άλλη απασχόληση σχετική με το αντικείμενο του επαγγέλματός του.

στ. Να διαθέτει κατάστημα, το οποίο να πληροί τις ακόλουθες προϋποθέσεις:

αα) Να αποτελεί αυτοτελή ανεξάρτητο χώρο εμβαδού μέτρων τετραγωνικών τουλάχιστον είκοσι πέντε (25) και να βρίσκεται στο ισόγειο.

ββ) Να διαθέτει ως αποθήκη ιδιαίτερη αίθουσα στο ισόγειο, ανώγειο ή υπόγειο που να αποτελεί ένα κτίσμα μετά του ισογείου του καταστήματος. Η αποθήκη πρέπει να είναι κατάλληλη για την αποθήκευση ποσοτήτων κτηνιατρικών φαρμακευτικών προϊόντων, ανάλογων με την κίνηση του κυρίως καταστήματος.

γγ) Να έχει επαρκή φυσικό και τεχνητό φωτισμό, αερισμό και ύψος σύμφωνα με το Γενικό Οικοδομικό Κανονισμό.

δδ) Να πληροί όλες τις προϋποθέσεις του Υγειονομικού Κανονισμού ως προς την ύδρευση, αποχέτευση, χώρους υγιεινής, κ.λπ..

εε) Να εξασφαλίζει το ανενόχλητο των περιοίκων και το ακίνδυνο της παραμονής των εργαζομένων και συναλλασσομένων. 

στστ) Να διαθέτει σύστημα πυρασφάλειας ή επαρκή μέσα πυρόσβεσης.

ζζ) Να έχει ηλεκτρικό ψυγείο για τη συντήρηση των ευπαθών στη συνήθη θερμοκρασία προϊόντων (εμβόλια, κ.λπ.).

ηη) Να υπάρχει στην πρόσοψη του καταστήματος και σε εμφανές σημείο πινακίδα με το σήμα "V" σε κύκλο διαμέτρου τουλάχιστον εβδομήντα (70) εκατοστών σε πράσινο χρώμα. Επίσης να υπάρχει η ένδειξη "ΚΤΗΝΙΑΤΡΙΚΑ ΦΑΡΜΑΚΑ". 'Ομοιο σήμα και ένδειξη πρέπει να έχουν και τα καταστήματα χονδρικής πώλησης κτηνιατρικών φαρμακευτικών προϊόντων.

3. Η αίτηση του ενδιαφερομένου της παρ.1 για τη χορήγηση άδειας λιανικής πώλησης κτηνιατρικών φαρμακευτικών προϊόντων πρέπει να συνοδεύεται με τα εξής δικαιολογητικά:

α. Βεβαίωση της οικείας πολεοδομικής αρχής, ότι το κατάστημα δεν είναι αυθαίρετο και δεν περιλαμβάνει αυθαίρετες κατασκευές ή προσθήκες.

β. Αντίγραφο συμφωνητικού μίσθωσης του καταστήματος ή του νόμι μου τίτλου κυριότητας του ενδιαφερομένου και πιστοποιητικό μεταγραφής αυτού στα δημόσια βιβλία μεταγραφών.

γ. Βεβαίωση της οικείας Πυροσβεστικής Υπηρεσίας ότι το κατάστημα διαθέτει σύστημα πυρασφάλειας ή επαρκή μέσα πυρόσβεσης.

δ. Σχέδιο κάτοψης του καταστήματος με τις διαστάσεις αυτού.


 

  

Σελίδα 1046 

4. Τα δικαιολογητικά της προηγούμενης παραγράφου απαιτούνται και για τα καταστήματα χονδρικής πώλησης κτηνιατρικών φαρμακευτικών προϊόντων.

5. Ο έλεγχος για τη διαπίστωση της συνδρομής ή μη των προϋποθέσεων του εδαφίου στ' της παρ. 2 και των παρ. 3 και 4 του παρόντος άρθρου ενεργείται από επιτροπή που συγκροτείται με απόφαση του οικείου Νομάρχη και αποτελείται από έναν κτηνίατρο, έναν ιατρό και ένα μηχανικό των αντίστοιχων υπηρεσιών της οικείας Νομαρχιακής Αυτοδιοίκησης. Η ίδια επιτροπή είναι αρμόδια για τον έλεγχο της διαπίστωσης της συνδρομής ή μη των προϋποθέσεων που απαιτούνται από την ισχύουσα νομοθεσία για τη χορήγηση της άδειας χονδρικής πώλησης κτηνιατρικών φαρμακευτικών προϊόντων.

6. Η κατά το άρθρο 5 του παρόντος άδεια λιανικής πώλησης κτηνιατρικών φαρμακευτικών προϊόντων χορηγείται και σε ομόρρυθμες ή ετερόρρυθμες ή ανώνυμες εταιρίες, καθώς και εταιρίες περιορισμένης ευθύνης (Ο.Ε. ή Ε.Ε. ή Α.Ε. ή Ε.Π.Ε.), εφόσον ο υπεύθυνος του καταστήματος πώλησης των προϊόντων αυτών, πληροί τις προϋποθέσεις της παρ. 2 του παρόντος άρθρου ή είναι πτυχιούχος Φαρμακευτικής Σχολής Ανώτατου Εκπαιδευτικού Ιδρύματος της ημεδαπής ή ισότιμου της αλλοδαπής και δεν εμπίπτει στις περιπτώσεις α' και β' της παρ. 8 του ίδιου άρθρου.

7. Η άδεια λιανικής πώλησης κτηνιατρικών φαρμακευτικών προϊόντων εκδίδεται τουλάχιστον εντός τριών (3) μηνών από την ημερομηνία κατάθεσης της αίτησης του ενδιαφερομένου στην οικεία Νομαρχιακή Αυτοδιοίκηση. Αντίγραφο της άδειας κοινοποιείται στην αρμόδια Κτηνιατρική Διεύθυνση της Κεντρικής Υπηρεσίας του Υπουργείου Γεωργίας και στον Εθνικό Οργανισμό Φαρμάκων (Ε.Ο.Φ.).

8. Δεν χορηγείται άδεια λιανικής πώλησης κτηνιατρικών φαρμακευτικών προϊόντων σε ενδιαφερόμενους που:

α) έχουν συνταξιοδοτηθεί για λόγους υγείας από οποιονδήποτε ασφαλιστικό φορέα ή έχουν συμπληρώσει το ανώτατο όριο για την παροχή σύνταξης ή έχουν τις προϋποθέσεις συνταξιοδότησης, έστω και αν παραιτήθηκαν ή παραιτηθούν από το δικαίωμα λήψης της σύνταξης,

β) έχουν τιμωρηθεί για παράβαση της κτηνιατρικής νομοθεσίας ή τους έχει ανακληθεί οριστικά η άδεια λιανικής ή χονδρικής πώλησης κτηνιατρικών φαρμακευτικών προϊόντων που εκδόθηκε στο όνομά τους.

'Αρθρο 7

Λειτουργία καταστήματος λιανικής πώλησης 

κτηνιατρικών φαρμακευτικών προϊόντων

1. Στο κατάστημα λιανικής πώλησης κτηνιατρικών φαρμακευτικών προϊόντων απαγορεύεται η κτηνιατρική εξέταση και η καθ' οιονδήποτε τρόπο περίθαλψη ζώων, καθώς και κάθε άλλη σχετική δραστηριότητα. Στο ίδιο κατάστημα επιτρέπεται η πώληση κτηνιατρικών εργαλείων, μηχανημάτων και διαφόρων ειδών κτηνιατρικής εν γένει χρήσης.

2. Το κατάστημα λιανικής πώλησης κτηνιατρικών φαρμακευτικών προϊόντων και η αποθήκη πρέπει να διατηρούνται σε απόλυτη τάξη και καθαριότητα.

Τα ιδιοσκευάσματα και λοιπά φαρμακευτικά προϊόντα πρέπει να φυλάσσονται σύμφωνα με τις υποδείξεις της επιστήμης και των αναγραφόμενων στη συσκευασία οδηγιών του παρασκευαστή.

3. Δεν επιτρέπεται η διακοπή λειτουργίας του καταστήματος λιανικής πώλησης κτηνιατρικών φαρμακευτικών προϊόντων χωρίς άδεια της οικείας Νομαρχιακής Αυτοδιοίκησης πέραν των τριών (3) ημερών.

4. Η άδεια διακοπής της λειτουργίας του καταστήμα- τος της προηγούμενης παραγράφου μπορεί να χορηγηθεί ύστερα από αίτηση του ενδιαφερομένου:

α. Για χρονικό διάστημα μέχρι ένα (1) μήνα το χρόνο, χωρίς ειδική αιτιολογία.

β. Για χρονικό διάστημα μέχρι έξι (6) μήνες για τους εξής λόγους:

- για μεταφορά ή ανακαίνιση του καταστήματος

- για λόγους υγείας του υπευθύνου

- για οικονομικούς ή άλλους εξαιρετικούς λόγους.

5. Τα καταστήματα λιανικής πώλησης κτηνιατρικών φαρμακευτικών προϊόντων πρέπει:

α) Να είναι εφοδιασμένα με ποσότητα και ποικιλία κτηνιατρικών φαρμακευτικών προϊόντων, ανάλογα με το ζωικό κεφάλαιο και τον αριθμό των καταστημάτων της περιοχής, καθώς και την κίνηση που παρουσιάζεται στα προϊόντα αυτά, ώστε να παρέχουν διαρκή και επαρκή εξυπηρέτηση.

β) Να είναι εφοδιασμένα με το Κτηνιατρικό Συνταγολόγιο και με ικανό αριθμό καρτελών φαρμακοεπαγρύπνησης και να τηρούν ειδικό φάκελο με τις εγκυκλίους και λοιπές οδηγίες του Ε.Ο.Φ. και του Υπουργείου Γεωργίας.

6. Σε εμφανές σημείο του καταστήματος και σε ειδική κορνίζα αναρτάται αντίγραφο της χορηγηθείσας άδειας λιανικής πώλησης κτηνιατρικών φαρμακευτικών προϊόντων ή, για τα φαρμακεία που ήδη λειτουργούν νομίμως, αντίγραφο της γνωστοποίησης στην οικεία Νομαρχιακή Αυτοδιοίκηση.

7. Οι ώρες λειτουργίας του καταστήματος και οι εφημερίες καθορίζονται με απόφαση του οικείου Νομάρχη.

8. Ο υπεύθυνος του καταστήματος που πωλεί κτηνιατρικά φαρμακευτικά προϊόντα υποχρεούται:

α) Να εκτελεί επακριβώς τις συνταγές των κτηνιάτρων, απαγορευμένης της αντικαταστάσεως κτηνιατρικού φαρμακευτικού προϊόντος με άλλο της προτίμησής του και της εκτέλεσης συνταγής που έχει συνταγογραφήσει ο ίδιος. Κατ' εξαίρεση επιτρέπεται στον κτηνίατρο να εκτελεί συνταγή που έχει συνταγογραφήσει ο ίδιος, εφόσον έχει την έδρα του καταστήματός του εντός των ορίων κοινότητας ή δήμου, εκτός της πρωτεύουσας του νομού, με πληθυσμό κάτω των είκοσι χιλιάδων (20.000) κατοίκων. Για τη λιανική πώληση κτηνιατρικών φαρμακευτικών προϊόντων, που εμπίπτουν στις κατηγορίες των ναρκωτικών, απαιτείται η ειδικής διαγράμμισης συνταγή, που προβλέπεται από τη σχετική νομοθεσία.

β) Να αναγράφει στη συσκευασία των προϊόντων τους χρόνους αναμονής, όταν τα κτηνιατρικά φαρμακευτικά προϊόντα πρόκειται να χορηγηθούν σε παραγωγικά ζώα, τα προϊόντα των οποίων πρόκειται να δοθούν στην κατανάλωση.

9. Απαγορεύεται η συστέγαση καταστήματος χονδρικής ή λιανικής πώλησης κτηνιατρικών φαρμακευτικών προϊόντων με οποιοδήποτε άλλο κατάστημα, κλινική, ιατρείο μικρών ζώων, ενδιαίτημα, κ.λπ.. Οι παραβάτες της παρούσας παραγράφου τιμωρούνται με πρόστιμο από εκατόν πενήντα χιλιάδες (150.000) μέχρι ένα εκατομμύριο πεντακόσιες χιλιάδες (1.500.000) δραχμές. Επιπλέον αφαιρείται η άδεια χονδρικής ή λιανικής πώλησης μέχρι εγκαταστάσεως σε ιδιαίτερο κατάστημα.

10. Ο κάτοχος της άδειας λιανικής πώλησης κτηνιατρικών φαρμακευτικών προϊόντων και ο κατά την παρ.6 του άρθρου 6 υπεύθυνος του καταστήματος πώλησης των προϊόντων αυτών υποχρεούνται να απασχολούνται συνεχώς και αυτοπροσώπως στο κατάστημά τους, είναι δε υπεύθυνοι για την κανονική λειτουργία του και σε περίπτωση απουσίας αυτών ο νόμιμος αναπληρωτής τους, ύστερα από άδεια αναπληρώσεως που χορηγείται από τον οικείο Νομάρχη. Η άδεια αναπληρώσεως χορηγείται για χρονικό διάστημα μέχρι έξι (6) μήνες σε περίπτωση απουσίας τους για λόγους επιμορφώσεως, υγείας ή άλλους εξαιρετικούς λόγους, ύστερα από αίτηση που προσυπογράφεται και από τον προτεινόμενο αναπληρωτή τους, εφόσον δεν έχει άδεια λιανικής πώλησης κτηνιατρικών φαρμακευτικών προϊόντων και πληροί τις προϋποθέσεις του εδαφίου β' της παρ. 2 του άρθρου 6.

'Αρθρο 8

Ισχύς, ανανέωση, ανάκληση και μεταβίβαση 

της άδειας λιανικής πώλησης κτηνιατρικών

φαρμακευτικών προϊόντων

1. Η άδεια λιανικής πώλησης κτηνιατρικών φαρμακευτικών προϊόντων του άρθρου 5 του παρόντος νόμου ισχύει για πέντε


 

  

Σελίδα 1047 

 

(5) χρόνια. Ανανέωση της άδειας για ίσο χρονικό διάστημα επιτρέπεται, εφόσον εξακολουθούν να υφίστανται οι απαιτούμενες για τη χορήγηση της άδειας προϋποθέσεις του άρθρου 6 του παρόντος νόμου. Για την ανανέωση απαιτείται αίτηση του ενδιαφερομένου προς την οικεία Νομαρχιακή Αυτοδιοίκηση που υποβάλλεται πριν παρέλθει ο χρόνος ισχύος της άδειας. Η αίτηση εξετάζεται από την επιτροπή της παρ. 5 του άρθρου 6 του παρόντος.

2. Οι άδειες εμπορίας κτηνιατρικών φαρμάκων που χορηγήθηκαν μέχρι τη δημοσίευση του παρόντος νόμου και δεν έχει λήξει η ισχύς τους εξακολουθούν να ισχύουν και μετά τη δημοσίευση του νόμου μέχρι να συμπληρωθεί ο χρόνος της ισχύος τους.

3. Η άδεια λιανικής πώλησης κτηνιατρικών φαρμακευτικών προϊόντων:

α) Ανακαλείται σε περίπτωση συνταξιοδότησης του κατόχου της άδειας ή του κατά το εδάφιο α' της παρ. 6 του άρθρου 6 υπεύθυνου του καταστήματος λιανικής πώλησης, εφόσον στην περίπτωση αυτή δεν έχει οριστεί από το οικείο νομικό πρόσωπο άλλος υπεύθυνος που να πληροί τις νόμιμες προϋποθέσεις.

β) Αφαιρείται για χρονικό διάστημα από τρεις (3) ημέρες μέχρι έξι (6) μήνες σε περίπτωση παράβασης των διατάξεων περί κυκλοφορίας κτηνιατρικών φαρμακευτικών προϊόντων, όπως αυτές κάθε φορά ισχύουν.

4. Δεν επιτρέπεται η καθ' οιονδήποτε τρόπο μεταβίβαση ή εκχώρηση της άδειας λιανικής πώλησης κτηνιατρικών φαρμακευτικών προϊόντων.

5. Η ανανέωση, ανάκληση και αφαίρεση της άδειας λιανικής πώλησης κτηνιατρικών φαρμακευτικών προϊόντων ενεργείται με απόφαση του οικείου Νομάρχη. Η απόφαση αυτή επιδίδεται με απόδειξη στον κάτοχο της άδειας και κοινοποιείται στην αρμόδια Κτηνιατρική Διεύθυνση της Κεντρικής Υπηρεσίας του Υπουργείου Γεωργίας και στον Ε.Ο.Φ..

'Αρθρο 9

Διάθεση κτηνιατρικών φαρμακευτικών προϊόντων 

από τα αγροτικά κτηνιατρεία

1. Τα αγροτικά κτηνιατρεία των Νομαρχιακών Αυτοδιοικήσεων μπορεί να διαθέτουν σε κτηνοτρόφους ή κατόχους ζώων τα κτηνιατρικά φαρμακευτικά προϊόντα που προμηθεύει σε αυτά η Κεντρική Υπηρεσία του Υπουργείου Γεωργίας. Η διάθεση των προϊόντων αυτών γίνεται δωρεάν ή στην τιμή κτήσης τους, εκτός αν προβλέπεται διαφορετικά από ειδικές διατάξεις.

2. Σε εξαιρετικές περιπτώσεις και ιδία σε άγονες, απομακρυσμένες ή νησιωτικές περιοχές, τα αγροτικά κτηνιατρεία μπορεί να εφοδιάζονται και με άλλα κτηνιατρικά φαρμακευτικά προϊόντα, εφόσον η Κεντρική Υπηρεσία του Υπουργείου Γεωργίας δεν έχει προμηθεύσει σε αυτά, ως ανωτέρω, τα απαιτούμενα για την αντιμετώπιση της νόσου προϊόντα και στην περιοχή τους δεν λειτουργεί φαρμακείο ή κατάστημα λιανικής πώλησης κτηνιατρικών φαρμακευτικών προϊόντων. Στις περιπτώσεις αυτές η διάθεση των κτηνιατρικών φαρμακευτικών προϊόντων στους κτηνοτρόφους ή κατόχους των ζώων γίνεται με την καταβολή της τιμής αγοράς αυτών.

'Αρθρο 10

Κυρώσεις

1. Οι παραβάτες των διατάξεων των παρ.1 και 4 του άρθρου 5 και των παραγράφων 1, 2, 3, 6, 8, 10 και του εδαφίου β' της παρ. 5 του άρθρου 7 τιμωρούνται με διοικητικό πρόστιμο από πεντακόσιες χιλιάδες (500.000) μέχρι τρία εκατομμύρια (3.000.000) δραχμές. Η παραβίαση καθεμιάς από τις πιο πάνω διατάξεις περισσότερο από δύο φορές αποτελεί ποινικό αδίκημα που τιμωρείται με φυλάκιση τουλάχιστον έξι (6) μηνών και χρηματική ποινή από πεντακόσιες χιλιάδες (500.000) έως τρία εκατομμύρια (3.000.000) δραχμές. Στην περίπτωση αυτή της ποινικής καταδίκης ανακαλείται και η άδεια, ως διοικητική κύρωση, εφαρμοζομένων των διατάξεων της παραγράφου 5 του άρθρου 8 του παρόντος.

2. Με τις ίδιες ως άνω ποινές τιμωρούνται όσοι παραβαίνουν τις διατάξεις της ισχύουσας νομοθεσίας περί χονδρικής πώλησης κτηνιατρικών φαρμακευτικών προϊόντων.

3. 'Οποιος πωλεί λιανικώς κτηνιατρικά φαρμακευτικά προϊόντα χωρίς τη συνταγή κτηνιάτρου, τιμωρείται με πρόστιμο από πεντακόσιες χιλιάδες (500.000) μέχρι τρία εκατομμύρια (3.000.000) δραχμές και σε υποτροπή αφαιρείται η άδεια λιανικής πώλησης για χρονικό διάστημα από πέντε (5) ημέρες μέχρι έξι (6) μήνες.

4. Τα πρόστιμα της παρ. 9 του άρθρου 7 και του παρόντος άρθρου επιβάλλονται με απόφαση του οικείου Νομάρχη, αποτελούν κατά το ένα τρίτο (1/3) αυτών έσοδα του Κεντρικού Ταμείου Γεωργίας, Κτηνοτροφίας και Δασών, κατά το ένα τρίτο (1/3) έσοδα των οικείων Νομαρχιακών Αυτοδιοικήσεων και κατά το ένα τρίτο (1/3) έσοδα του Ε.Ο.Φ. και εισπράττονται σύμφωνα με τις διατάξεις περί εισπράξεως δημοσίων εσόδων.

5. Η άσκηση προσφυγής κατά της απόφασης επιβολής προστίμου δεν αναστέλλει την εκτέλεση αυτής.

6. Τα πρόστιμα της παραγράφου 4 αναπροσαρμόζονται με απόφαση των Υπουργών Οικονομικών και Γεωργίας, που δημοσιεύεται στην Εφημερίδα της Κυβερνήσεως.

'Αρθρο 11

'Οργανα ελέγχου εφαρμογής διατάξεων πώλησης 

κτηνιατρικών φαρμακευτικών προϊόντων

'Oργανα για τον έλεγχο εφαρμογής και τήρησης των διατάξεων πώλησης κτηνιατρικών φαρμακευτικών προϊόντων ορίζονται οι Νομαρχιακές Αυτοδιοικήσεις και η αρμόδια υπηρεσία του Ε.Ο.Φ..

Ο έλεγχος των καταστημάτων λιανικής πώλησης κτηνιατρικών φαρμακευτικών προϊόντων πραγματοποιείται τουλάχιστον μία φορά ετησίως.

Τα παραπάνω όργανα μετά το πέρας της επιθεωρήσεως συντάσσουν έκθεση για τη συμμόρφωση των καταστημάτων πώλησης σύμφωνα με τις διατάξεις του παρόντος ή για τις διαπιστωθείσες παραβάσεις.

Η έκθεση επιθεώρησης συντάσσεται σε τετραπλούν, ένα δε αντίγραφο κοινοποιείται στον ενδιαφερόμενο.

Η έκθεση αυτή διαβιβάζεται στην οικεία Νομαρχιακή Αυτοδιοίκηση, στην αρμόδια Κτηνιατρική Υπηρεσία του Υπουργείου Γεωργίας και στον Ε.Ο.Φ. για τις από μέρους τους ενέργειες.

Η αρμόδια Κτηνιατρική Υπηρεσία του Υπουργείου Γεωργίας τηρεί αρχείο των εκθέσεων και εφόσον διαπιστώνει ότι ο έλεγχος των καταστημάτων λιανικής πώλησης κτηνιατρικών φαρμακευτικών προϊόντων δεν πραγματοποιείται τουλάχιστον μια φορά ετησίως, αναλαμβάνει με κλιμάκιά της τη διενέργεια των ελέγχων για την εφαρμογή και τήρηση των διατάξεων του παρόντος.

Για την απόσυρση ή και καταστροφή των ακατάλληλων κτηνιατρικών φαρμακευτικών προϊόντων ισχύουν τα οριζόμενα στις διατάξεις του ν. 1316/1983 (ΦΕΚ 3 Α') και του ν. 1965/1991 (ΦΕΚ 146 Α').

'Αρθρο 12

Τροποποιούμενες - καταργούμενες διατάξεις

Δεν έχουν εφαρμογή οι διατάξεις:

α) του ν.δ/τος 220/1973 (ΦΕΚ 272 Α'),

β) του π.δ/τος 353/1974 (ΦΕΚ 138 Α'),

όσον αφορά την εμπορία κτηνιατρικών φαρμάκων.

'Αρθρο 13

Τροποποίηση του ν. 248/1914 (ΦΕΚ 110 Α')

1. Μεταξύ των άρθρων 20 και 21 του ν. 248/1914 "Περί οργανώσεως της Ζωοτεχνικής και Κτηνιατρικής Υπηρεσίας" παρεμβάλλονται άρθρα 20α, 20β και 20γ που έχουν ως εξής:


 

  

Σελίδα 1048 

"'Αρθρο 20α

Τέλη κτηνιατρικών επιθεωρήσεων και ελέγχων

1. Τα τέλη των κτηνιατρικών υγειονομικών επιθεωρήσεων και ελέγχων που καθορίζονται από πράξεις Κοινοτικών Οργάνων ή Εθνικής Αρχής αποτελούν:

α) κατά ογδόντα τοις εκατό (80%) έσοδα του Κεντρικού Ταμείου Γεωργίας, Κτηνοτροφίας και Δασών και διατίθενται για κτηνιατρικούς αποκλειστικά σκοπούς και ιδίως για την ανάπτυξη και τον εκσυγχρονισμό της κτηνιατρικής εργαστηριακής υποδομής, τον έλεγχο των καταλοίπων, την ενίσχυση των κτηνιατρικών υπηρεσιών σε περιόδους εμφάνισης εξωτικών ασθενειών για την άμεση και απρόσκοπτη δράση τους, την εντατικοποίηση των κτηνιατρικών υγειονομικών επιθεωρήσεων και ελέγχων για την προστασία της δημόσιας υγείας και της υγείας του ζωικού κεφαλαίου, την τεχνική υποστήριξη και εκπαίδευση του κτηνιατρικού προσωπικού, τα διοικητικά έξοδα των κτηνιατρικών επιθεωρήσεων και ελέγχων, την τυχόν εθνική εισφορά σε κοινοτική κτηνιατρική υπηρεσία, η οποία καθορίζεται με πράξη Κοινοτικού οργάνου, και

β) κατά είκοσι τοις εκατό (20%) έσοδα του Δημοσίου και περιέρχονται στον Κρατικό Προϋπολογισμό.

2. Η ισχύς του παρόντος άρθρου αρχίζει από τη δημοσίευσή του στην Εφημερίδα της Κυβερνήσεως.

'Αρθρο 20β

Οι κτηνίατροι του Υπουργείου Γεωργίας που υπηρετούν στην Κεντρική Υπηρεσία, στις περιφερειακές υπηρεσίες και στις Νομαρχιακές Αυτοδιοικήσεις υποχρεούνται να παρέχουν τις υπηρεσίες τους και πέραν του κανονικού ωραρίου ή τις Κυριακές και ημέρες αργίας, εφόσον τούτο επιβάλλεται από υπηρεσιακές ανάγκες.

Στις περιπτώσεις αυτές οι κτηνίατροι θεωρούνται ότι βρίσκονται σε διατεταγμένη υπηρεσία.

'Αρθρο 20γ

Με απόφαση του Υπουργού Γεωργίας μπορεί να ανατίθεται η εκτέλεση κτηνιατρικών προγραμμάτων, όπως πρόληψης ασθενειών, εξυγίανσης του ζωικού κεφαλαίου, ελέγχων ή άλλων κτηνιατρικών προγραμμάτων του Υπουργείου Γεωργίας σε συνεταιριστικούς ή άλλους φορείς ή και σε φυσικά πρόσωπα που διαθέτουν τα αναγκαία προσόντα, τα οποία θα καθορίζονται με την ίδια ή άλλη απόφασή του υπό την εποπτεία και τον έλεγχο των κτηνιατρικών υπηρεσιών του Υπουργείου Γεωργίας και της Νομαρχιακής Αυτοδιοίκησης και το συντονισμό τους από την κεντρική Κτηνιατρική Υπηρεσία του Υπουργείου Γεωργίας, ως και κάθε αναγκαία λεπτομέρεια για την εκπλήρωση της ανάθεσης αυτής.

Συνάπτεται γι' αυτό σύμβαση μεταξύ του Δημοσίου, εκπροσωπουμένου από τον Υπουργό Γεωργίας, και του φορέα ή φυσικού προσώπου, με την οποία θα ρυθμίζονται και οι υποχρεώσεις των τελευταίων για την εκτέλεση του προγράμματος, καθώς και η ευθύνη τους και επιπλέον θα καθορίζεται και η αμοιβή τους."

2. Το άρθρο 23 του ν. 248/1914 (ΦΕΚ 110 Α') αντι- καθίσταται ως εξής:

"'Αρθρο 23

Α. Διοικητικές κυρώσεις

1. Με την επιφύλαξη των διοικητικών κυρώσεων των ειδικότερων κτηνιατρικών διατάξεων, όπου αυτές προβλέπονται, επιβάλλεται πρόστιμο από ένα εκατομμύριο (1.000.000) έως δέκα εκατομμύρια (10.000.000) δραχμές στα φυσικά ή νόμιμα πρόσωπα:

- που παράγουν, αποθηκεύουν, επεξεργάζονται, μεταφέρουν ή κατ' άλλο τρόπο χειρίζονται προϊόντα ζωικής προέλευσης ή

- που διατηρούν, εκτρέφουν, μεταφέρουν ή κατ' άλλον τρόπο χειρίζονται ζώα, τα οποία:

α) διαθέτουν στο εμπόριο ζωικά προϊόντα ή ζώντα ζώα τα οποία δεν έχουν ληφθεί, δεν έχουν ελεγχθεί και δεν έχουν επισημανθεί σύμφωνα με τις ισχύουσες κτηνιατρικές διατάξεις,

β) διαθέτουν στο εμπόριο ζώα ή προϊόντα ζωικής προέλευσης συνοδευόμενα από πιστοποιητικά ή έγγραφα τα οποία δεν ανταποκρίνονται στην πραγματική κατάστασή τους σύμφωνα με τις ισχύουσες διατάξεις,

γ) διαθέτουν στο εμπόριο ζωικά προϊόντα των οποίων τα σήματα καταλληλότητας έχουν τεθεί σε προϊόντα που δεν είναι σύμφωνα με τις ισχύουσες κτηνιατρικές διατάξεις,

δ) δεν αναφέρουν στην αρμόδια κτηνιατρική αρχή στον τόπο προορισμού την άφιξη των προϊόντων ζωικής προέλευσης και των ζώων που κατάγονται από άλλο Κράτος-Μέλος, σύμφωνα με τις ισχύουσες κτηνιατρικές διατάξεις,

ε) δεν υποβάλλουν δήλωση ή υποβάλλουν ψευδή ή ελλιπή δήλωση στην αρμόδια κτηνιατρική αρχή για κάθε παράλειψη ή παρατυπία που διαπιστώνουν στα σήματα, στα πιστοποιητικά ή έγγραφα που συνοδεύουν τα ζώα ή τα προϊόντα ζωικής προέλευσης, σύμφωνα με τις ισχύουσες κτηνιατρικές διατάξεις,

στ) δεν τηρούν ή τηρούν ελλιπώς βιβλίο ή μηχανογραφημένο σύστημα εισόδου και εξόδου ζώων ή προϊόντων ζωικής προέλευσης, σύμφωνα με τις ισχύουσες κτηνιατρικές διατάξεις,

ζ) δεν τηρούν ή τηρούν ελλιπώς βιβλίο ή μηχανογραφημένο σύστημα καταγραφής των αποτελεσμάτων των αυτοελέγχων σύμφωνα με τις διατάξεις που απορρέουν από την ισχύουσα νομοθεσία,

η) δεν φυλάσσουν ή δεν φυλάσσουν καθ' όλο το προβλεπόμενο χρονικό διάστημα οποιοδήποτε πιστοποιητικό ή έγγραφο που προβλέπεται από τις ισχύουσες κτηνιατρικές διατάξεις,

θ) δεν καταβάλλουν τα τέλη των κτηνιατρικών ελέγχων και επιθεωρήσεων.

2. Επιβάλλεται πρόστιμο από ένα εκατομμύριο (1.000.000) έως τρία εκατομμύρια (3.000.000) δραχμές σε όσους ασκούν τις δραστηριότητες της προηγούμενης παραγράφου του παρόντος άρθρου, χωρίς να είναι εγγεγραμμένοι στα μητρώα της αρμόδιας Κτηνιατρικής Αρχής.

3. Επιβάλλεται πρόστιμο από ένα εκατομμύριο (1.000.000) έως δέκα εκατομμύρια (10.000.000) δραχμές σε όσους ασκούν τις δραστηριότητες της παραγράφου 1 του παρόντος άρθρου και από αμέλεια ή από πρόθεση παραβαίνουν τις διατάξεις περί μεταδοτικών νόσων των ζώων που απορρέουν από την εφαρμογή του παρόντος νόμου. 

4. Επιβάλλεται πρόστιμο από ένα εκατομμύριο (1.000.000) έως δέκα εκατομμύρια (10.000.000) δραχμές σε όσους εισάγουν ζώντα ζώα και προϊόντα ζωικής προέλευσης από τρίτες χώρες, οι οποίοι:

α) δεν γνωστοποιούν στο συνοριακό σταθμό ελέγχου το είδος, την ποσότητα, τη φύση και το χρόνο άφιξης των εμπορευμάτων αυτών,

β) δεν συμμορφώνονται προς τις αποφάσεις και υποδείξεις των επίσημων κτηνιάτρων των συνοριακών σταθμών,

γ) δεν καταβάλλουν τα έξοδα των κτηνιατρικών ελέγχων,

δ) μεταφέρουν ή διαμετακομίζουν ζώα ή προϊόντα ζωικής προέλευσης κατά παράβαση των διατάξεων που απορρέουν από την εφαρμογή του παρόντος νόμου.

5. Επιβάλλεται πρόστιμο από ένα εκατομμύριο (1.000.000) έως δύο εκατομμύρια (2.000.000) δραχμές σε όσους αρνούνται ή παρακωλύουν ή κωλυσιεργούν τη διενέργεια των κτηνιατρικών ελέγχων και επιθεωρήσουν ή δεν αναφέρουν στην αρμόδια κτηνιατρική αρχή τις μεταβολές της πραγματικής ή νομικής κατάστασής τους, μέσα σε τριάντα (30) ημέρες αφότου επέλθουν ή δεν παρέχουν πληροφορίες στην αρμόδια κτηνιατρική αρχή όταν ζητούνται ή παρέχουν ψευδείς πληροφορίες.

6. Για κάθε άλλη παράβαση των διατάξεων που απορρέουν από την εφαρμογή του παρόντος νόμου, επιβάλλεται πρόστιμο από πεντακόσιες χιλιάδες (500.000) έως ένα εκατομμύριο (1.000.000) δραχμές.

7. Οι κτηνιατρικοί έλεγχοι και οι επιθεωρήσεις στα ζώντα 


 

  

Σελίδα 1049 

 

ζώα και στα προϊόντα ζωικής προέλευσης διενεργούνται από τα εντεταλμένα κλιμάκια ελέγχου, χωρίς να είναι απαραίτητη η σύμπραξη αστυνομικών οργάνων. Για τις διαπιστούμενες παραβάσεις συντάσσονται επαρκείς και αιτιολογημένες εκθέσεις.

8. Τα πρόστιμα του παρόντος άρθρου επιβάλλονται με απόφαση του Νομάρχη, ύστερα από εισήγηση της κτηνιατρικής υπηρεσίας της οικείας Νομαρχιακής Αυτοδιοίκησης, στην περιοχή δικαιοδοσίας της οποίας διαπιστώθηκε η παράβαση, στην οποία υποχρεωτικά διαβιβάζεται ο σχετικός φάκελος με την έκθεση ελέγχου. Ο ενδιαφερόμενος, στον οποίο κοινοποιείται η αιτιολογημένη έκθεση, δικαιούται να υποβάλλει σε είκοσι (20) ημέρες από τη νόμιμη κοινοποίηση, τις απόψεις του επ' αυτής στην εν λόγω υπηρεσία και για την εξέταση του θέματος, με απόφαση του οικείου Νομάρχη, συνιστάται πενταμελής επιτροπή που αποτελείται από:

- τον προϊστάμενο της κτηνιατρικής υπηρεσίας της οικείας Νομαρχιακής Αυτοδιοίκησης,

- έναν κτηνίατρο της κτηνιατρικής υπηρεσίας της οικείας Νομαρχιακής Αυτοδιοίκησης,

- τον αρμόδιο υπάλληλο που συνέταξε την έκθεση ελέγχου,

- έναν εκπρόσωπο της επαγγελματικής οργάνωσης του φορέα, και

- έναν ειδικό επιστήμονα,

που αποφασίζει κατά πλειοψηφία.

Η νέα απόφαση του οικείου Νομάρχη κοινοποιείται στον ενδιαφερόμενο νόμιμα, με μέριμνα της οικείας κτηνιατρικής υπηρεσίας.

9. Τα πρόστιμα του παρόντος άρθρου αποτελούν έσοδα του Κεντρικού Ταμείου Γεωργίας, Κτηνοτροφίας και Δασών (Κ.Τ.Γ.Κ. και Δασών) και εισπράττονται σύμφωνα με τις διατάξεις περί εισπράξεως δημοσίων εσόδων.

10. Τα πρόστιμα του παρόντος άρθρου μπορεί να αναπροσαρμόζονται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως. Η πρώτη αναπροσαρμογή δεν μπορεί να πραγματοποιηθεί πριν την παρέλευση διετίας από την έναρξη ισχύος του παρόντος νόμου.

Β. Ποινικές κυρώσεις

1. Οι παραβάτες του παρόντος νόμου τιμωρούνται με φυλάκιση τουλάχιστον έξι (6) μηνών και χρηματική ποινή ενός εκατομμυρίου (1.000.000) δραχμών τουλάχιστον.

2. Η άσκηση των δραστηριοτήτων της παραγράφου 1 του παρόντος άρθρου, χωρίς την ύπαρξη νόμιμης άδειας από κτηνιατρικής πλευράς από την αρμόδια αρχή, θεωρείται πάντοτε αυτόφωρο αδίκημα και η εγκατάσταση ή η αποθήκη ή το κατάστημα σφραγίζεται από την τοπική κτηνιατρική αρχή. Σε περίπτωση ανάγκης μπορεί να ζητείται η συνδρομή της οικείας αστυνομικής αρχής. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, ρυθμίζεται η διαδικασία της σφράγισης.

3. Η καθ' υποτροπή παράβαση των διατάξεων του παρόντος νόμου τιμωρείται με φυλάκιση ενός (1) έτους τουλάχιστον και με χρηματική ποινή από ένα εκατομμύριο (1.000.000) έως δύο εκατομμύρια (2.000.000) δραχμές.

Γ. Κριτήρια επιμέτρησης των κυρώσεων

Κατά την επιμέτρηση των κυρώσεων του παρόντος νόμου, λαμβάνονται υπόψη ιδία η σοβαρότητα της παράβασης, η διάρκειά της, το μέγεθος της επιχείρησης και η ένταση του δόλου του υπαιτίου."

ΚΕΦΑΛΑΙΟ Β'

ΡΥΘΜΙΣΗ ΧΡΕΩΝ ΣΥΝΕΤΑΙΡΙΣΤΙΚΩΝ 

ΟΡΓΑΝΩΣΕΩΝ

'Αρθρο 14

Ρύθμιση οφειλών Αγροτικών Συνεταιριστικών

Οργανώσεων προς την Α.Τ.Ε. Α.Ε.

1. Το Ελληνικό Δημόσιο αναλαμβάνει, στα πλαίσια της εξυγίανσης των συνεταιριστικών οργανώσεων, να καλύψει τις κατά την 31η Δεκεμβρίου 1990 οφειλές των παρακάτω αναφερόμενων Αγροτικών Συνεταιριστικών Οργανώσεων προς την Α.Τ.Ε. Α.Ε., που αναγνωρίστηκαν από τη Δευτεροβάθμια Κεντρική Επιτροπή του Υπουργείου Γεωργίας και προέκυψαν από ζημιές που οφείλονται στην άσκηση παρεμβατικής πολιτικής με εντολή και για λογαριασμό του Κράτους, οι οποίες δεν έχουν ρυθμιστεί. Τα αναλαμβανόμενα να καλυφθούν από το Ελληνικό Δημόσιο ποσά οφειλών της ΕΛΑΙΟΥΡΓΙΚΗΣ συμπεριλαμβανομένων και των συμβατικών τόκων μέχρι 31 Μαρτίου 1996, καθώς και τα ποσά οφειλών συμπεριλαμβανομένων και των συμβατικών τόκων μέχρι 31 Μαρτίου 1995, των λοιπών αγροτικών συνεταιριστικών οργανώσεων, έχουν ως εξής:

α) 
 'Eνωση Αγροτικών 
     
  Συν/σμών Πατρών, 
 δρχ., 
 7.456.797.000
 
β) 
 'Eνωση Αγροτικών 
     
  Συν/σμών Πιερίας, 
 δρχ., 
 675.380.000
 
γ) 
 Αγροτικός Πτηνοτροφικός 
     
  Συν/σμός 'Αστρους 
     
  Κυνουρίας, 
 δρχ., 
 100.056.000
 
δ) 
 Αγροτικός Συν/σμός
     
  Ελαιοπαραγωγών Αχελώου, 
 δρχ., 
 164.750.000
 
ε) 
 Ελαιουργικός Αγροτικός 
     
  Συν/σμός Κομποτίου 
     
  'Αρτας "Η ΠΡΟΟΔΟΣ", 
 δρχ., 
 925.520.000
 
στ) 
 Αγροτικός Συν/σμός
     
  επεξεργασίας και πώλησης 
     
  βρωσίμων ελιών ΠΕΤΑ,
 δρχ., 
 745.419.000
 
ζ) 
 Οινοποιητικός Συν/σμός 
     
  Νεμέας Κορινθίας, 
 δρχ., 
 2.126.195.000
 
η) 
 Αγροτικός Συν/σμός 
     
  Ρομπόλας Κεφαλληνίας, 
 δρχ., 
 405.228.000
 
θ) 
 Αγροτικός Συν/σμός 
     
  Συκιών 'Αρτας, 
 δρχ., 
 86.416.000
 
ι) 
 Αγροτικός Συν/σμός 
     
  Φιλιατρών Μεσσηνίας, 
 δρχ., 
 71.190.000
 
ια) 
 Αγροτικός Συν/σμός 
     
  Κρανιδίου, 
 δρχ., 
 22.513.000
 
ιβ) 
 Συν/σμός επεξεργασίας και 
     
  πώλησης καπνών Μπέρλεϋ 
     
  Γιαννιτσών, 
 δρχ., 
 6.853.853.000
 
ιγ) 
 Αναγκαστικός Συν/σμός 
     
  Μαρκόπουλου ΜΑΡΚΟ, 
 δρχ., 
 625.352.000
 
ιδ) 
 Πτηνοτροφικός Συν/σμός 
     
  Χαλκίδας , 
 δρχ., 
 272.403.000
 
ιε) 
 ΕΛΑΙΟΥΡΓΙΚΗ, 
 δρχ., 
 7.070.000.000
 

2. Η ρύθμιση των υποχρεώσεων της παρ. 1 θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Αγροτική Τράπεζα της Ελλάδoς, διατηρουμένων εν ισχύι των διατάξεων του άρθρου 11 του ν. 2459/1997.

3. Το Ελληνικό Δημόσιο αναλαμβάνει, στα πλαίσια της εξυγίανσης των συνεταιριστικών οργανώσεων και επιχειρήσεων, να καλύψει μέρος των κατά την 31η Δεκεμβρίου 1993 ληξιπρόθεσμων οφειλών, συμπεριλαμβανομένων και των τόκων μέχρι την 31η Μαρτίου 1995, των παρακάτω συνεταιριστικών εταιριών προς την Α.Τ.Ε. Α.Ε. που προήλθαν από δάνεια για την ίδρυση και λειτουργία τους. Τα αναλαμβανόμενα να καλυφθούν από το Ελληνικό Δημόσιο ποσά οφειλών ανέρχονται συνολικά σε ένα δισεκατομμύριο εκατόν σαράντα ένα εκατομμύρια τριάντα τρεις χιλιάδες (1.141.033.000) δραχμές και κατανέμονται κατά συνεταιριστική εταιρία ως εξής:

α), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΘΕΣΠΡΩΤΙΑΣ Ε.Π.Ε. , 
 δρχ. 
 198.008.000
 

 

  

Σελίδα 1050 

 

 

β), 
 Συν/κή Κονσερβοποιία Βρωσίμων 
     
  Ελιών (Σ.Κ.Β.Ε.) ΠΡΕΒΕΖΑΣ Ε.Π.Ε., 
 δρχ. 
 115.950.000
 
γ), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΛΑΚΩΝΙΑΣ Ε.Π.Ε., 
 δρχ. 
 121.192.000
 
δ), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΕΥΒΟΙΑΣ Ε.Π.Ε., 
 δρχ. 
 594.024.000
 
ε), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΛΟΚΡΙΔΑΣ Ε.Π.Ε., 
 δρχ. 
 111.859.000
 

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/ 1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

4. Το υπόλοιπο μέρος των κατά την 31η Δεκεμβρίου 1993 οφειλών, συμπεριλαμβανομένων και των συμβατικών τόκων μέχρι την 31η Μαρτίου 1995, των συνεταιριστικών επιχειρήσεων της παρ. 3 προς την Α.Τ.Ε. Α.Ε. μπορεί να ρυθμιστεί από την Α.Τ.Ε. Α.Ε. με απόφαση των αρμόδιων οργάνων της με τους ακόλουθους όρους και προϋποθέσεις:

α) Ποσό ενός δισεκατομμυρίου εκατόν είκοσι εννέα εκατομμυρίων τριακοσίων ογδόντα μία χιλιάδων (1.129.381.000) δραχμών, που αφορά τόκους ποινής, καθώς και μέρος των συμβατικών τόκων, διαγράφεται σε βάρος της Α.Τ.Ε. Α.Ε.. Το ποσό αυτό κατανέμεται κατά φορέα ως ακολούθως:

αα), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΘΕΣΠΡΩΤΙΑΣ Ε.Π.Ε., 
 δρχ. 
 208.902.000
 
ββ), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΠΡΕΒΕΖΑΣ Ε.Π.Ε., 
 δρχ. 
 115.950.000
 
γγ), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΛΑΚΩΝΙΑΣ Ε.Π.Ε., 
 δρχ. 
 137.447.000
 
δδ), 
 Συν/κή Κονσερβοποιία 
     
  Βρωσίμων Ελιών (Σ.Κ.Β.Ε.) 
     
  ΕΥΒΟΙΑΣ Ε.Π.Ε., 
 δρχ. 
 525.175.000
 
εε), 
 Συν/κή Κονσερβοποιία 
     
  Βρωσίμων Ελιών (ΣΚΒΕ ) 
     
  ΛΟΚΡΙΔΑΣ Ε.Π.E., 
 δρχ. 
 141.907.000
 

β) Ποσό εννιακοσίων οκτώ εκατομμυρίων εννιακοσίων εξήντα χιλιάδων (908.960.000) δραχμών, που αφορά υπόλοιπο της οφειλής κεφαλαίου και μέρος των τόκων των επιχειρήσεων της παρ. 3, θα αποτελέσει νέο δάνειο της Α.Τ.Ε. Α.Ε. προς τις παρακάτω τοπικές Ενώσεις Αγροτικών Συνεταιρισμών (Ε.Α.Σ.) διαχείρισης των μονάδων, που θα εξοφληθεί σε δεκαπέντε (15) χρόνια με ίσες τοκοχρεολυτικές δόσεις και με επιτόκιο 0,5%. Το προς ρύθμιση ποσό κατανέμεται κατά Ε.Α.Σ. ως εξής:

αα), 
 Ε.Α.Σ. ΘΕΣΠΡΩΤΙΑΣ για
     
  Σ.Κ.Β.Ε. ΘΕΣΠΡΩΤΙΑΣ Ε.Π.Ε., 
 δρχ. 
 88.110.000
 
ββ), 
 Ε.Α.Σ. ΠΡΕΒΕΖΑΣ για 
     
  Σ.Κ.Β.Ε. ΠΡΕΒΕΖΑΣ Ε.Π.Ε., 
 δρχ. 
 39.950.000
 
γγ), 
 Ε.Α.Σ. ΛΑΚΩΝΙΑΣ για 
     
  Σ.Κ.Β.Ε. ΛΑΚΩΝΙΑΣ Ε.Π.Ε. , 
 δρχ. 
 44.340.000
 
δδ), 
 Ε.Α.Σ. ΕΥΒΟΙΑΣ για 
     
  Σ.Κ.Β.Ε. ΕΥΒΟΙΑΣ Ε.Π.Ε., 
 δρχ. 
 365.860.000
 
εε), 
 Ε.Α.Σ. ΑΤΑΛΑΝΤΗΣ για 
     
  Σ.Κ.Β.Ε. ΛΟΚΡΙΔΑΣ Ε.Π.Ε., 
 δρχ. 
 370.700.000
 

Σε περίπτωση καθυστέρησης καταβολής έστω και μίας ετήσιας δόσης του vέoυ δανείου για χρονικό διάστημα πέραν του εξαμήνου από τη λήξη της, η ανωτέρω ρύθμιση των οφειλών ανατρέπεται αναδρομικά, υπολογίζονται οι ισχύοντες τόκοι για όλο το ποσό των ρυθμιζόμενων οφειλών, συμπεριλαμβανομένων και των διαγραφέντων, και η Α.Τ.Ε. Α.Ε. ασκεί τα δικαιώματά της για τη διασφάλιση και ικανοποίηση των απαιτήσεών της.

γ) Προϋπόθεση εφαρμογής της προαναφερόμενης ρύθμισης της παρούσας παραγράφου είναι η ολοκλήρωση της μεταβίβασης άνευ ανταλλάγματος των εταιρικών μεριδίων των λοιπών εταίρων στην τοπική εταίρο Ε.Α.Σ. και στην περίπτωση της Σ.Κ.Β.Ε. ΛΑΚΩΝΙΑΣ Ε.Π.Ε. η απόκτηση του εργοστασίου από την Ε.Α.Σ. ΛΑΚΩΝΙΑΣ, ώστε οι Ε.Α.Σ. να αναλάβουν τη διαχείριση των μονάδων για να εξασφαλισθούν οι αναγκαίες συνθήκες για τη βιώσιμη λειτουργία τους. Οι Ε.Α.Σ. ως νέοι φορείς διαχείρισης θα αναλάβουν την υποχρέωση να προετοιμάσουν τις νέες μονάδες για ομαλή λειτουργία σε όσες περιπτώσεις δεν είναι δυνατό να λειτουργήσουν άμεσα. H ρύθμιση του υπόλοιπου της οφειλής της περίπτωσης β' της παρούσας παραγράφου ενεργείται ύστερα από μελέτη για τη βιωσιμότητα και τον εκσυγχρονισμό των μονάδων, καθώς και της ικανότητας των Ε.Α.Σ. να ανταποκριθούν στους όρους εξυπηρέτησης των δανειακών τους υποχρεώσεων.

Η διερεύνηση όλων των παραπάνω όρων γίνεται από τις αρμόδιες υπηρεσίες της Α.Τ.Ε. Α.Ε..

5. Το Ελληνικό Δημόσιο αναλαμβάνει, στα πλαίσια της εξυγίανσης των συνεταιριστικών οργανώσεων, να καλύψει σε ποσοστό 100% τις κατά την 31η Μαρτίου 1995 ληξιπρόθεσμες οφειλές (κεφάλαια και τόκους) των παρακάτω αναφερόμενων Αγροτικών Συνεταιριστικών Οργανώσεων προς την Α.Τ.Ε. Α.Ε., που προέκυψαν από εργασίες επεξεργασίας βρώσιμων ελιών:

α) ΓΣΕ.Π.Β.Ε. Γραμμενίτσας

'Αρτας "Ο ΑΡΑΧΘΟΣ" δρχ. 113.559.000

β) ΓΣΕ.Π.Β.Ε. Βλαχέρνας 'Αρτας δρχ.9.386.000

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/ 1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι, των διατάξεων του άρθρου 11 του ν. 2459/1997.

6. Πέραν των προαναφερόμενων ρυθμίσεων τυχόν επιπλέον οφειλόμενοι τόκοι διαγράφονται κατά την κρίση της Α.Τ.Ε. Α.Ε..

'Αρθρο 15

Ρύθμιση χρεών επιχειρήσεων συνεταιριστικού

και δημοτικού χαρακτήρα

1. Το Ελληνικό Δημόσιο, στα πλαίσια της εξυγίανσης των επιχειρήσεων σφαγής ζώων συνεταιριστικού και δημοτικού χαρακτήρα, καθώς και της συνεταιριστικής μονάδας ωοσκόπησης-επεξεργασίας αυγών του Συνεταιρισμού Πτηνοτρόφων Μεγάρων, αναλαμβάνει να καλύψει κατά ποσοστό 50% τις κατά την 31η Δεκεμβρίου 1995 συνολικές οφειλές αυτών, συμπεριλαμβανομένων και των τόκων, προς την Αγροτική Τράπεζα της Ελλάδας από δάνεια για την ίδρυση και τη λειτουργία τους, καθώς επίσης και τα προς τρίτους βεβαιωμένα χρέη με τελεσίδικες δικαστικές αποφάσεις και για εκκρεμείς δικαστικές υποθέσεις, υπό τον όρο ότι οι σχετικές αγωγές έχουν κατατεθεί προ της ενάρξεως της συζητήσεως του παρόντος νόμου στη Βουλή. Επίσης, το Ελληνικό Δημόσιο αναλαμβάνει να καλύψει κατά ποσοστό 100% ζημιές της ΚΤΗΝΟΤΡΟΦΙΚΗΣ που προέκυψαν κατά το στάδιο υλοποίησης του σχετικού προγράμματος κατασκευής μονάδων σφαγής ζώων. Το συνολικό ποσό που θα καταβληθεί από το Ελληνικό Δημόσιο ανέρχεται σε έξι δισεκατομμύρια τετρακόσια εβδομήντα τέσσερα εκατομμύρια (6.474.000.000) δραχμές και κατανέμεται κατά φορέα ως εξής:

α) , 
 Ε.Α.Σ. ΣΕΡΡΩΝ, 
 δρχ., 
 1.243.000.000
 
β) , 
 ΣΒΕΚΗ Α.Ε., 
 δρχ., 
 1.103.000.000
 
γ) , 
 Ε.Α.Σ. ΑΓΡΙΝΙΟΥ, 
 δρχ., 
 585.000.000
 
δ) , 
 Ε.Α.Σ. ΒΕΡΟΙΑΣ , 
 δρχ., 
 161.000.000
 
ε) , 
 Ε.Α.Σ. ΛΗΜΝΟΥ, 
 δρχ., 
 150.000.000
 
στ) , 
 Ε.Α.Σ. ΔΡΑΜΑΣ , 
 δρχ., 
 235.000.000
 
ζ) , 
 Ε.Α.Σ. ΠΑΤΡΑΣ, 
 δρχ., 
 176.000.000


 

  

Σελίδα 1051 

 

 

η) , 
 ΔΗΜΟΣ ΚΑΛΑΜΑΤΑΣ, 
 δρχ., 
 80.000.000
 
θ) , 
 ΔΗΜΟΣ ΚΙΛΚΙΣ, 
 δρχ., 
 79.000.000
 
ι) , 
 ΔΗΜΟΣ ΓΙΑΝΝΙΤΣΩΝ, 
 δρχ., 
 88.000.000
 
ια) , 
 ΔΗΜΟΣ ΒΟΛΟΥ , 
 δρχ., 
 102.000.000
 
ιβ) , 
 ΣΥΝ/ΣΜΟΣ ΠΤΗΝΟ-
     
  ΤΡΟΦΩΝ ΜΕΓΑΡΩΝ, 
 δρχ., 
 864.000.000
 
ιγ) , 
 ΣΕΠΕΚ Α.Ε. , 
 δρχ., 
 1.408.000.000
 
ιδ) , 
 ΚΤΗΝΟΤΡΟΦΙΚΗ, 
 δρχ., 
 200.000.000
 

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/ 1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

2. Το υπόλοιπο συνολικά ποσοστό πενήντα τοις εκατό (50%) των κατά την 31η Δεκεμβρίου 1995 οφειλών, συμπεριλαμβανομένων και των τόκων, των επιχειρήσεων της παρ. 1 προς την Α.Τ.Ε. Α.Ε. μπορεί να ρυθμιστεί από αυτήν με απόφαση των αρμόδιων οργάνων της, με τους ακόλουθους όρους και προϋποθέσεις:

α) Ποσό οφειλών έξι δισεκατομμυρίων εξήντα εκατομμυρίων (6.060.000.000) δραχμών, που αφορά τόκους ποινής, καθώς και μέρος των συμβατικών τόκων, διαγράφεται σε βάρος της Α.Τ.Ε. Α.Ε.. Το ποσό αυτό κατανέμεται κατά φορέα ως εξής:

αα) , 
 Ε.Α.Σ. ΣΕΡΡΩΝ, 
 δρχ., 
 642.000.000
 
ββ) , 
 ΣΒΕΚΗ Α.Ε., 
 δρχ., 
 1.060.000.000
 
γγ) , 
 Ε.Α.Σ. ΑΓΡΙΝΙΟΥ, 
 δρχ., 
 892.000.000
 
δδ) , 
 Ε.Α.Σ. ΒΕΡΟΙΑΣ , 
 δρχ., 
 174.000.000
 
εε) , 
 Ε.Α.Σ. ΛΗΜΝΟΥ, 
 δρχ., 
 10.000.000
 
στστ), 
 Ε.Α.Σ. ΔΡΑΜΑΣ , 
 δρχ., 
 379.000.000
 
ζζ) , 
 Ε.Α.Σ. ΠΑΤΡΑΣ, 
 δρχ., 
 360.000.000
 
ηη) , 
 ΔΗΜΟΣ ΚΑΛΑΜΑΤΑΣ, 
 δρχ., 
 63.000.000
 
θθ) , 
 ΔΗΜΟΣ ΚΙΛΚΙΣ, 
 δρχ., 
 170.000.000
 
ιι) , 
 ΔΗΜΟΣ ΓΙΑΝΝΙΤΣΩΝ, 
 δρχ., 
 269.000.000
 
ιαια) , 
 ΔΗΜΟΣ ΒΟΛΟΥ , 
 δρχ., 
 321.000.000
 
ιβιβ) , 
 ΣΥΝ/ΣΜΟΣ ΠΤΗΝΟ- 
     
  ΤΡΟΦΩΝ ΜΕΓΑΡΩΝ, 
 δρχ., 
 1.594.000.000
 
ιγιγ) 
 ΣΕΠΕΚ Α.Ε. 
 δρχ. 
 126.000.000
 

Πέραν των προαναφερόμενων ποσών τόκων παρέχεται η δυνατότητα στην Α.Τ.Ε. Α.Ε. να διαγράφει τα επιπλέον ποσά από μη λογιστικοποιηθέντες τόκους μέχρι την ημερομηνία υπογραφής των συμβάσεων ρύθμισης, εφόσον με τον τρόπο αυτόν εξασφαλίζεται η βιωσιμότητα των φορέων.

β) Ποσό διακοσίων εβδομήντα τεσσάρων εκατομμυρίων (274.000.000) δραχμών, που αφορά υπόλοιπο κεφαλαίου των κατωτέρω επιχειρήσεων της παρ.1, θα αποτελέσει νέο δάνειο της Α.Τ.Ε. Α.Ε. προς τους συσταθησόμενους φορείς (ανώνυμες εταιρίες) διαχείρισης των μονάδων (σφαγείων), που θα εξοφληθεί σε δεκαπέντε (15) χρόνια με ίσες τοκοχρεολυτικές δόσεις και με επιτόκιο το πενήντα τοις εκατό (50%) των εκάστοτε ισχυόντων συμβατικών επιτοκίων. Το προς ρύθμιση ποσό κατανέμεται κατά φορέα ως εξής:

αα) 
 Ε.Α.Σ. ΣΕΡΡΩΝ 
 δρχ. 
 136.000.000
 
ββ) 
 ΣΒΕΚΗ Α.Ε. 
 δρχ. 
 43.000.000
 
γγ) 
 Ε.Α.Σ. ΒΕΡΟΙΑΣ 
 δρχ. 
 81.000.000
 
δδ) 
 Ε.Α.Σ. ΛΗΜΝΟΥ 
 δρχ. 
 14.000.000
 

3. Προϋπόθεση εφαρμογής της παραγράφου 2 είναι η σύσταση νέων φορέων διαχείρισης των μονάδων (σφαγείων) με τη μορφή ανωνύμων εταιρειών, εκτός από τις περιπτώσεις όπου υφίστανται ήδη τέτοιες εταιρείες. Στους νέους φορείς διαχείρισης, καθώς και στις υφιστάμενες ήδη ανώνυμες εταιρείες διαχείρισης των μονάδων, μπορεί να συμμετέχουν περισσότεροι τοπικοί φορείς (Ο.Τ.Α., συνεταιρισμοί, ιδιώτες) με όρους και προϋποθέσεις που θα καθοριστούν σε συνεργασία με την Α.Τ.Ε. Α.Ε., ώστε να εξασφαλισθούν οι αναγ- καίες συνθήκες για τη βιώσιμη λειτουργία τους, με τη νέα μορφή και σύνθεση μετόχων. Οι νέοι αυτοί φορείς διαχείρισης θα έχουν την υποχρέωση να προετοιμάσουν τις μονάδες για ομαλή λειτουργία σε όσες περιπτώσεις δεν είναι δυνατόν να λειτουργήσουν.

Από την υποχρέωση των προηγούμενων εδαφίων της παρούσας παραγράφου εξαιρείται ο Συνεταιρισμός Πτηνοτρόφων Μεγάρων.

'Αρθρο 16

Ρύθμιση χρεών οργανισμών και ομάδων παραγωγών εγγείων βελτιώσεων, ομόρρυθμων εταιριών και συν/σμών καπνοπαραγωγών Μπέρλεϋ, οργανισμών τοπικής αυτοδιοίκησης, συν/κών οργανώσεων - επιχειρήσεων περιοχής Κρήτης από εργασίες ελαιολάδου, 'Eνωσης Αγροτικών Συν/σμών Μεσσαράς, Αλιευτικού συν/σμού Νεοχωρίου "Η ΑΝΑΓΕΝΝΗΣΗ", 'Eνωσης Κιτροπαραγωγών Κρήτης και 'Eνωσης Αγροτικών Γαλακτοκομικών και Αγελαδοτροφικών Συν/σμών Θεσσαλονίκης - Βιομηχανία Γάλακτος "ΑΓΝΟ" προς την Α.Τ.Ε. Α.Ε.

1. Το Ελληνικό Δημόσιο αναλαμβάνει την υποχρέωση να καταβάλει στην Αγροτική Τράπεζα της Ελλάδος το συνολικό ποσό (ποσοστό 100%) των προς αυτήν οφειλών, συμπεριλαμβανομένων και των τόκων, των οργανισμών εγγείων βελτιώσεων με λογιστικό 31 Δεκεμβρίου 1993, των ομόρρυθμων εταιριών, κοινοπραξιών και του Συνεταιρισμού "ΤΟ ΝΗΣΙ" καπνοπαραγωγών Μπέρλεϋ με λογιστικό 31 Δεκεμβρίου 1991, των οργανισμών τοπικής αυτοδιοίκησης με λογιστικό 30 Ιουνίου 1995, των Συνεταιριστικών οργανώσεων - επιχειρήσεων περιοχής Κρήτης με λογιστικό 31 Δεκεμβρίου 1992, της 'Eνωσης Αγροτικών Συν/σμών Μεσσαράς και της 'Eνωσης Αγροτικών Συν/σμών Ηρακλείου με λογιστικό 31 Μαρτίου 1995, της Κ.Σ.Ο.Σ. με λογιστικό 30 Ιουνίου 1996, της Κεντρικής 'Eνωσης Κορίνθου (Κ.ΕΝ.ΚΟΡ.) με λογιστικό 30 Σεπτεμβρίου 1996, του Αλιευτικού Συν/σμού Νεοχωρίου "Η ΑΝΑΓΕΝΝΗΣΗ" με λογιστικό 30 Απριλίου 1996, της 'Eνωσης Κιτροπαραγωγών Κρήτης με λογιστικό 31 Μαρτίου 1995, της 'Eνωσης Αγροτικών Γαλακτοκομικών και Αγελαδοτροφικών Συνεταιρισμών Θεσσαλονίκης - Βιομηχανία Γάλακτος "ΑΓΝΟ" με λογιστικό 31 Δεκεμβρίου 1995, των Αγροτικών Συνεταιρισμών Νομού Αργολίδας και της Ε.Α.Σ. Πιερίας με λογιστικό 31 Μαρτίου 1995 από δάνεια που χορηγήθηκαν από ίδια διαθέσιμα της Α.Τ.Ε. ή από δάνεια που έλαβε αυτή από την Ευρωπαϊκή Τράπεζα Επενδύσεων για εκτέλεση, βελτίωση, συντήρηση κ.λπ. έργων γεωργικής ή άλλης υποδομής, για αγορά καπνών Μπέρλεϋ, για βελτίωση βοσκοτόπων, κατασκευή και συντήρηση αγροτικών οδών, καθώς και για εργασίες ελαιολάδου περιόδου 1990/1991, για εκμετάλλευση του ιχθυοτροφείου Παλαιοποτάμου, για αποθεματοποίηση σταφίδας, για συγκέντρωση - επεξεργασία - διάθεση κίτρων, για εργασίες εσπεριδοειδών και για επιβάρυνση από καθυστέρηση ολοκλήρωσης επένδυσης μετεγκατάστασης της γαλακτοβιομηχανίας "ΑΓΝΟ" και καταβολής των σχετικών επιχορηγήσεων από το Ελληνικό Δημόσιο, καθώς και για εγκαταστάσεις επεξεργασίας - αποθήκευσης καπνών ποικιλίας Κατερίνης και αποφλοίωσης ξηρών καρπών.

Το συνολικό ποσό που θα καταβληθεί από το Ελληνικό Δημόσιο στην Αγροτική Τράπεζα της Ελλάδος ανέρχεται σε σαράντα πέντε δισεκατομμύρια εξακόσια εξήντα ένα εκατομμύρια πεντακόσιες δεκαεννέα χιλιάδες εκατόν ογδόντα εννέα (45.661.519.189) δραχμές και κατανέμεται κατά κατηγορία ως εξής:

α) , 
 Οργανισμοί Εγγείων 
     
  Βελτιώσεων , 
 δρχ., 
 5.900.000.000
 
β) , 
 Ομόρρυθμες Εταιρείες, 
     
  Συν/σμοί και Κοινοπραξίες 
     
  Καπνοπαραγωγών 
     
  Μπέρλεϋ , 
 δρχ., 
 16.617.600.000
 
γ) , 
 Οργανισμοί Τοπικής 
     
  Αυτοδιοίκησης , 
 δρχ., 
 6.800.000.000
 
δ) , 
 Συν/κές Οργανώσεις- 
     
  Επιχειρήσεις ελαιολάδου 
     
  Κρήτης, 
 δρχ., 
 9.032.612.000


 

  

Σελίδα 1052 

 

 

ε) , 
 'Ενωση Αγροτικών 
     
  Συν/σμών Μεσσαράς , 
 δρχ., 
 281.000.000
 
στ) , 
 'Ενωση Αγροτικών 
     
  Συν/σμών Ηρακλείου, 
 δρχ., 
 3.371.000.000
 
ζ) , 
 Κ.Σ.Ο.Σ. , 
 δρχ., 
 600.000.000
 
η) , 
 Κ.ΕΝ.ΚΟΡ. , 
 δρχ., 
 332.210.000
 
θ) , 
 'Ενωση Κιτροπαραγωγών 
     
  Κρήτης , 
 δρχ., 
 1.209.000.000
 
ι) , 
 Αγροτικοί Συν/σμοί 
     
  Νομού Αργολίδας , 
 δρχ., 
 67.097.189
 
ια) , 
 Αλιευτικός Συν/σμός Νεοχωρίου 
     
  "Η ΑΝΑΓΕΝΝΗΣΗ", 
 δρχ., 
 50.000.000
 
ιβ) , 
 'Ενωση Αγροτικών Γαλακτοκομικών 
     
  και Αγελαδοτροφικών Συν/σμών 
     
  Θεσ/νίκης- Βιομηχανία 
     
  Γάλακτος "ΑΓΝΟ" , 
 δρχ., 
 570.000.000
 
ιγ) , 
 Ε.Α.Σ. Πιερίας , 
 δρχ., 
 831.000.000
 

2. Η ρύθμιση των οφειλών της προηγούμενης παραγράφου θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997. Μετά τις ημερομηνίες για τις οποίες εφαρμόζεται η προαναφερόμενη ρύθμιση αποσβένονται κατά την κρίση της Α.Τ.Ε. Α.Ε. τυχόν ανεξόφλητες απαιτήσεις της από δεδουλευμένους τόκους που βαρύνουν τις οφειλές της κατηγορίας αυτής.

'Αρθρο 17

Ρύθμιση οφειλών συνεταιριστικών οργανώσεων και εταιριών δημοτικοσυνεταιριστικού χαρακτήρα, επιχειρήσεων εξειδικευμένης παραγωγικής κατεύθυνσης και κτηνοτρόφων

1. Στη ρύθμιση του άρθρου 5 του ν. 2237/1994 (ΦΕΚ 149 Α') υπάγονται και οι κατά την 31η Δεκεμβρίου 1993 υφιστάμενες ληξιπρόθεσμες οφειλές προς την Αγροτική Τράπεζα της Ελλάδος των πρωτοβάθμιων συνεταιριστικών οργανώσεων που δεν περιλαμβάνονται στη διάταξη της παρ.1 του άρθρου αυτού, καθώς και των εταιριών δημοτικοσυνεταιριστικού χαρακτήρα με την επωνυμία ΓΕΩΡΓΙΚΗ ΕΤΑΙΡΙΑ ΟΠΩΡΟΚΗΠΕΥΤΙΚΩΝ Σ-ll Ν. ΚΑΣΤΟΡΙΑΣ (Γ.Ε.Ο.Κ.) Α.Ε., ΔΗΜΟΤΙΚΟΣΥΝΕΤΑΙΡΙΣΤΙΚΗ ΓΕΩΡΓΙΚΗ ΕΠΙΧΕΙΡΗΣΗ ΘΕΡΜΟΚΗΠΙΩΝ ΣΙΔΗΡΟΚΑΣΤΡΟΥ Α.Ε., ΚΕΝΤΡΙΚΗ ΑΓΟΡΑ ΚΑΛΑΜΑΤΑΣ (Κ.Α.Κ.) Α.Ε., οι οποίες δεν καλύπτονται από ρευστοποιήσιμα περιουσιακά στοιχεία (ενέχυρα, φορτωτικά έγγραφα, επιταγές, συναλλαγματικές κ.λπ.) και με την προϋπόθεση ότι, κατά την κρίση της Α.Τ.Ε. Α.Ε., οι οφειλές αυτές δεν οφείλονται σε κακοδιαχείριση, αλλά σε αντικειμενικούς αρνητικούς παράγοντες (κρίση στην αγορά ορισμένων γεωργικών προϊόντων ή απώλεια αγορών λόγω εξωτερικών γεγονότων κ.λπ.).

Η εξόφληση του τελικού ποσού γίνεται σε ετήσιες δόσεις μέχρι δέκα (10) χρόνια συνολικά, χωρίς παράταση ή περίοδο χάριτος. Κατά τα λοιπά εφαρμόζονται οι διατάξεις του άρθρου 5 του ν. 2237/1994.

2. 'Οπου στην παράγραφο 3 του άρθρου 3 του ν. 2237/1994 αναφέρονται υφιστάμενα μέτρα για την παροχή οικονομικών ενισχύσεων και πιστωτικών διευκολύνσεων σε επιχειρήσεις της περιφέρειας Θράκης νοούνται εκείνα που ορίζονται στη 1648/ Γ.Γ.54/ 8.22/ 13.1.1994 κοινή απόφαση των Υπουργών Εθνικής Οικονομίας και Οικονομικών, όπως τροποποιήθηκε και συμπληρώθηκε με την 1423/664/6.4.1994 όμοια. Ειδικότερα, η ισχύς των μέτρων αυτών εφαρμόζεται στην περίπτωση του δανείου ρύθμισης των οφειλών της ΣΕΒΑΘ Α.Β.Ε. από την Α.Τ.Ε. Α.Ε., για όλη τη διάρκεια αποπληρωμής του, η οποία παράλληλα αυξάνεται κατά τρία (3) χρόνια ως προς την περίοδο χάριτος και κατά πέντε (5) χρόνια ως προς το σύνολό της.

3. Το Ελληνικό Δημόσιο αναλαμβάνει την υποχρέωση να καταβάλει στην Α.Τ.Ε. Α.Ε. ποσοστό των προς αυτήν οφειλών, συμπεριλαμβανομένων και των τόκων, επιχειρήσεων εκτροφής χελιών κλειστού κυκλώματος και γαρίδων, με λογιστικό 30 Απριλίου 1996, από δάνεια για την ίδρυση και λειτουργία των μονάδων.

Το συνολικό ποσό που θα καταβληθεί από το Ελληνικό Δημόσιο στην Α.Τ.Ε. Α.Ε. ανέρχεται σε ένα δισεκατομμύριο τριακόσια δεκαπέντε εκατομμύρια οκτακόσιες πενήντα τέσσερις χιλιάδες (1.315.854.000) δραχμές και κατανέμεται κατά επιχείρηση ως εξής:

α) 
 ΒΙΟΤΕΚ Α.Ε. 
 δρχ. 
 189.873.000
 
β) 
 ΣΠ. ΜΑΛΑΚΑΤΑΣ & ΣΙΑ Ο.Ε. 
 δρχ. 
 159.202.000
 
γ) 
 Θ. ΚΑΡΥΠΙΔΗΣ & ΣΙΑ Ε.Ε. 
 δρχ. 
 123.410.000
 
δ) 
 ΑΒΡΑΑΜ ΚΡΟΥΣΤΑΛΑΣ 
 δρχ. 
 293.034.000
 
ε) 
 Γ. ΚΑΡΑΝΙΚΟΛΑ ΚΑΙ ΥΙΟΙ Ο.Ε. 
 δρχ. 
 48.231.000
 
στ) 
 ΙΧΘΥΟΚΑΛΛΙΕΡΓΕΙΑ
     
  ΜΑΚΕΔΟΝΙΑΣ Α.Ε. 
 δρχ. 
 18.920.000
 
ζ) 
 ΤΡΙΑΙΝΑ Α.Ε. 
 δρχ. 
 158.232.000
 
η) 
 Χ. ΔΟΥΛΑΡΑΚΗΣ Α.Ε. 
 δρχ. 
 324.952.000
 

Η καταβολή του συνολικού ποσού που αναλαμβάνεται θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν.1914/1990), οι ομολογίες του οποίου θα διετεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

Επίσης, διαγράφεται σε βάρος του Ελληνικού Δημοσίου ποσοστό των παρακάτω οφειλών των προαναφερόμενων επιχειρήσεων που έχουν βεβαιωθεί και οφείλονται στις αρμόδιες Δ.Ο.Υ. λόγω κατάπτωσης υφισταμένης εγγύησης του Ελληνικού Δημοσίου, συνολικού ύψους εκατόν είκοσι έξι εκατομμυρίων ενενήντα τριών χιλιάδων (126.093.000) δραχμών, οι οποίες κατανέμονται κατά επιχείρηση ως εξής:

α) 
 ΒΙΟΤΕΚ Α.Ε. 
 δρχ. 
 27.871.000
 
β) 
 ΣΠ. ΜΑΛΑΚΑΤΑΣ & ΣΙΑ Ο.Ε. 
 δρχ. 
 29.558.000
 
γ) 
 Θ. ΚΑΡΥΠΙΔΗΣ & ΣΙΑ Ε.Ε. 
 δρχ. 
 10.728.000
 
δ) 
 ΑΒΡΑΑΜ ΚΡΟΥΣΤΑΛΑΣ 
 δρχ. 
 31.992.000
 
ε) 
 ΙΧΘΥΟΚΑΛΛΙΕΡΓΕΙΑ
     
  ΜΑΚΕΔΟΝΙΑΣ Α.Ε. 
 δρχ. 
 25.944.000
 

Ειδικότερα το ποσοστό των προαναφερόμενων ποσών που καταβάλλεται από το Ελληνικό Δημόσιο στην Α.Τ.Ε. Α.Ε. ή διαγράφεται σε βάρος του καθορίζεται σε εκατό τοις εκατό (100%) για όσες επιχειρήσεις δεν λειτουργούσαν, σε ογδόντα τοις εκατό (80%) για όσες υπολειτουργούσαν και σε πενήντα τοις εκατό (50%) για όσες λειτουργούσαν κανονικά την περίοδο 1996-1997.

4. Το Ελληνικό Δημόσιο αναλαμβάνει την υποχρέωση να καταβάλει στην Α.Τ.Ε. Α.Ε. τα κατωτέρω ποσά:

α) Το συνολικό ποσό (ποσοστό 100%) των προς αυτήν οφειλών συμπεριλαμβανομένων και των τόκων της Ε.Α.Σ. 'Αμφισσας, της Ε.Α.Σ. Βο|ου, της Ε.Α.Σ. Κοζάνης-Σερβίων, της Ε.Α.Σ. Γρεβενών, της Ε.Α.Σ. Αιγιαλείας και των Αγροτικών Συνεταιρισμών Κατάκαλης, Δήμητρας, Κέντρου και Μεγάρου Νομού Γρεβενών με λογιστικό 31 Μαρτίου 1996, της Κοινοπραξίας Ανθοκομικών Συν/σμών Ελλάδος, του Γαλακτοκομικού Συν/σμού Φιλιατών Ηγουμενίτσας, της Ε.Α.Σ. Ορεστιάδας, της Ε.Α.Σ. Σουφλίου, της Ε.Α.Σ. Διδυμοτείχου, της Ε.Α.Σ. Φερρών, της Ε.Α.Σ. Αλεξανδρούπολης και ΣΥΝΕΚΚΟ ΑΒΕΕ με λογιστικό 30 Ιουνίου 1996 από δάνεια για τυροκομικές και άλλες εργασίες και την ίδρυση ανθαγοράς στην Αμυγδαλέζα Αττικής.

Το ποσό αυτό συνολικού ύψους πέντε δισεκατομμυρίων πεντακοσίων είκοσι εννέα εκατομμυρίων οκτακοσίων τριάντα έξι χιλιάδων (5.529.836.000) δραχμών κατανέμεται κατά φορέα ως εξής:

αα) , 
 Ε.Α.Σ. 'Αμφισσας, 
 δρχ., 
 135.900.000
 
ββ) , 
 Ε.Α.Σ. Βο|ου, 
 δρχ., 
 248.000.000
 
γγ) , 
 Ε.Α.Σ. Κοζάνης-Σερβίων, 
 δρχ., 
 150.440.000
 
δδ) , 
 Ε.Α.Σ. Γρεβενών, 
 δρχ., 
 130.000.000
 
εε) , 
 Ε.Α.Σ. Αιγιαλείας, 
 δρχ., 
 298.872.000
 
στστ) ,
 Αγροτ. Συν/σμός Κατάκαλης, 
 δρχ., 
 4.903.000


 

  

Σελίδα 1053 

 

 

ζζ) , 
 Αγροτ. Συν/σμός 
     
  Δήμητρας, 
 δρχ., 
 6.058.000
 
ηη) , 
 Αγροτ. Συν/σμός 
     
  Κέντρου , 
 δρχ., 
 21.146.000
 
θθ) , 
 Αγροτ. Συν/σμός 
     
  Μεγάρου, 
 δρχ., 
 3.108.000
 
ιι) , 
 Κοιν/ξία Ανθοκ. 
     
  Συν/σμών Ελλάδος, 
 δρχ., 
 1.130.000.000
 
ιαια) , 
 Γαλακτοκομικός 
     
  Συν/σμός Φιλιατών 
     
  Ηγουμενίτσας, 
 δρχ., 
 2.101.409.000
 
ιβιβ), 
 Ε.Α.Σ. Ορεστιάδας, 
 δρχ., 
 700.000.000
 
ιγιγ), 
 Ε.Α.Σ. Σουφλίου, 
 δρχ., 
 50.000.000
 
ιδιδ), 
 Ε.Α.Σ. Διδυμοτείχου, 
 δρχ., 
 350.000.000
 
ιειε), 
 Ε.Α.Σ. Φερρών, 
 δρχ., 
 50.000.000
 
ιστιστ)
 Ε.Α.Σ. Αλεξανδρούπολης, 
 δρχ., 
 50.000.000
 
ιζιζ), 
 ΣΥΝΕΚΚΟ ΑΒΕΕ, 
 δρχ., 
 100.000.000
 

Ειδικότερα η ρύθμιση των χρεών του υπό το στοιχείο ιαια' Γαλακτοκομικού Συν/σμού Φιλιατών Ηγουμενίτσας γίνεται με την προϋπόθεση σύστασης νέου φορέα διαχείρισης της τυροκομικής μονάδας του με τη συμμετοχή της Ε.Α.Σ. Θεσπρωτίας ή και άλλων συνεταιριστικών οργανώσεων του νομού. Το οριστικό σχήμα του φορέα διαχείρισης θα καθοριστεί σε συνεργασία με την Α.Τ.Ε. Α.Ε., ώστε να εξασφαλιστούν οι αναγκαίες συνθήκες βιώσιμης λειτουργίας της μονάδας του.

β) Ποσοστό πενήντα τοις εκατό (50%) των προς αυτή οφειλών, συμπεριλαμβανομένων και των τόκων Αγροτικών Συν/κών Οργανώσεων, με λογιστικό 30 Απριλίου 1996, οι οποίες προέρχονται από δάνεια οινοποιητικών δραστηριοτήτων και είναι ληξιπρόθεσμες ή αποτελούν ανοίγματα που ρυθμίστηκαν βάσει του ν. 2237/1994.

Το ποσό αυτό συνολικού ύψους δεκαεπτά δισεκατομμυρίων ενιακοσίων εβδομήντα τεσσάρων εκατομμυρίων εξακοσίων χιλιάδων (17.974.600.000) δραχμών κατανέμεται κατά Οργάνωση ως εξής:

αα) 
 Ε.Α.Σ. Πεζών 
 δρχ. 
 5.425.100.000
 
ββ) 
 Α.Σ. Αρχάνων 
 δρχ. 
 1.878.600.000
 
γγ) 
 Αγροτ. Συν. Αμπελ/νων
     
  Χαλκίδας (Α.Σ.Α.Χ.) 
 δρχ. 
 1.000.300.000
 
δδ) 
 Αμπελουργών Επαρχίας
     
  Θηβών 
 δρχ. 
 3.739.800.000
 
εε) 
 Α.Α.Ο.Σ. Νάουσας 
 δρχ. 
 3.363.500.000
 
Στστ) 
 Αγροτ. Συν. 
     
  Περιφέρειας Αυλίδας 
 δρχ. 
 35.500.000
 
ζζ) 
 Ε.Α.Σ. Ηρακλείου 
 δρχ. 
 1.800.000.000
 
ηη) 
 Κεντρική 'Ενωση
     
  Χανίων 
 δρχ. 
 171.000.000
 
θθ) 
 Ε.Α.Σ. Λευκάδος 
 δρχ. 
 156.900.000
 
ιι) 
 Κεντρική Κλαδική
     
  Συνεταιριστική 'Ενωση
     
  Αμπελουργικών
     
  Προϊόντων ΣΥΝ.Π.Ε. 
     
  "Κ.Ε.Ο.Σ.Ο.Ε." 
 δρχ. 
 403.900.000
 

Η ρύθμιση των ποσού των περιπτώσεων α' και β' θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

Το υπόλοιπο (ποσοστό 50%) της οφειλής των προαναφερόμενων Συν/κών Φορέων μπορεί να ρυθμιστεί από την Α.Τ.Ε. Α.Ε. βάσει του ν. 2237/1994 ή άλλων διατάξεών της που ισχύουν κατά περίπτωση, με δυνατότητα διαγραφής μέρους των οφειλόμενων δεδουλευμένων τόκων, όπου αυτό κρίνεται αναγκαίο για την οικονομική εξυγίανσή τους.

5. Το Ελληνικό Δημόσιο αναλαμβάνει να καλύψει κατά ποσοστό πενήντα τοις εκατό (50%) τις κατά την 30ή Ιουνίου 1996 συνολικές οφειλές, συμπεριλαμβανομένων και των τόκων, προς την Αγροτική Τράπεζα της Ελλάδος των παραγωγών Νομού Θεσπρωτίας από δάνεια για την ίδρυση και λειτουργία θερμοκηπιακών μονάδων εντός της ζώνης των είκοσι (20) χιλιομέτρων από τα βόρεια σύνορα της χώρας.

Το συνολικό ποσό που θα καταβληθεί από το Ελληνικό Δημόσιο στην Αγροτική Τράπεζα Α.Ε. ανέρχεται σε εκατόν είκοσι ένα εκατομμύρια επτακόσιες δύο χιλιάδες (121.702.000) δραχμές και κατανέμεται κατά παραγωγό ως εξής:

α) 
 Μπάρμπας Κων/νος 
 δρχ. 
 23.820.000
 
β) 
 Μπαρμπαβασίλογλου Σπύρος 
 δρχ. 
 17.775.000
 
γ) 
 Μπαρμπαβασίλογλου Γεώργιος 
 δρχ. 
 11.718.000
 
δ) 
 Μπαρμπαβασίλογλου Σοφοκλής 
 δρχ. 
 12.366.500
 
ε) 
 Λάμπρου Βασίλειος 
 δρχ. 
 6.204.000
 
στ) 
 Αφοί Θεοδώρου Μηνά 
 δρχ. 
 23.521.500
 
ζ) 
 Θεοδώρου Κανάτσος 
 δρχ. 
 14.670.500
 
η) 
 Πασιάκου Αφροδίτη 
 δρχ. 
 11.626.500
 

Η ρύθμιση του παραπάνω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/ 1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

6. Το υπόλοιπο των συνολικών οφειλών (ποσοστό 50%) των παραγωγών της προηγούμενης παραγράφου μετά τη διαγραφή τυχόν οφειλόμενων τόκων ποινής δύναται να ρυθμιστεί από την Αγροτική Τράπεζα της Ελλάδος Α.Ε. με διάρκεια δέκα (10) χρόνια και με επιτόκιο ίσο με το επιτόκιο της τελευταίας έκδοσης εντόκων γραμματίων του Ελληνικού Δημοσίου, έτους 1996, προσαυξημένο κατά 2 εκατοστιαίες μονάδες.

7. Η εξόφληση από το Δημόσιο στην Α.Τ.Ε. Α.Ε. των ετήσιων χρεολυτικών δόσεων με τους αναλογούντες τόκους, συνολικού ποσού δεκαοκτώ δισεκατομμυρίων επτακοσίων πενήντα δύο εκατομμυρίων (18.752.000.000) δραχμών των ετών 1994, 1995 και 1996, που προήλθαν από τις ρυθμισθείσες οφειλές των κτηνοτρόφων και που ανέλαβε να καλύψει το Δημόσιο, στο πλαίσιο εφαρμογής της 1996/8.2.1994 απόφασης της Επιτροπής Τιμών και Εισοδημάτων, θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1974/ 1991), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

8. Στον τακτικό προϋπολογισμό του Υπουργείου Γεωργίας έτους 1997 εγγράφεται πίστωση, ως εθνική αποζημίωση, ποσού ύψους εκατό εκατομμυρίων (100.000.000) δραχμών, για την οικονομική ενίσχυση της Κ.Ε.Ο.Σ.Ο.Ε. προς αντιστάθμιση των απωλειών που προεκλήθησαν από τον περιορισμό της δραστηριότητάς της εξαιτίας της εφαρμογής του Κανονισμού (ΕΟΚ) 1442/1988.

'Αρθρο 17α

1. Το Ελληνικό Δημόσιο αναλαμβάνει, στα πλαίσια της εξυγίανσης των συνεταιριστικών οργανώσεων, να καλύψει σε ποσοστό εκατό τοις εκατό (100%) τις κατά την 31η Μαρτίου 1995 ληξιπρόθεσμες οφειλές (κεφάλαια και τόκους) συνολικού ύψους δύο δισεκατομμυρίων τριακοσίων ενενήντα δύο εκατομμυρίων πεντακοσίων δεκαεπτά χιλιάδων τριακοσίων εβδομήντα επτά (2.392.517.377) δραχμών των παρακάτω αναφερόμενων Αγροτικών Συνεταιριστικών Οργανώσεων προς την Α.Τ.Ε. Α.Ε., που προέκυψαν από εργασίες επεξεργασίας βρώσιμων ελιών:

α) 
 Ροβιές Αγροτικός Συν/σμός 
 δρχ. 
 227.870.377
 
β) 
 Ε.Α.Σ. Χαλκιδικής 
 δρχ. 
 375.000.000
 
γ) 
 Ε.Α.Σ. Πολυγύρου 
 δρχ. 
 304.400.000
 
δ) 
 Ε.Α.Σ. Πηλίου-Β.Σποράδων 
 δρχ. 
 599.000.000
 
ε) 
 Αγροτοβιομηχανικός Συν/σμός
     
  Αταλάντης 
 δρχ. 
 571.147.000
 
στ) 
 Ε.Α.Σ. 'Αμφισσας 
 δρχ . 
 315.100.000
 

Ειδικότερα η ρύθμιση των χρεών του Αγροτοβιομηχανικού Συν/σμού Αταλάντης γίνεται με την προϋπόθεση σύστασης νέου φορέα διαχείρισης της μονάδας του επεξεργασίας βρώσιμων ελιών. Το οριστικό σχήμα του φορέα διαχείρισης θα καθοριστεί σε συνεργασία με την Α.Τ.Ε. Α.Ε., ώστε να εξασφαλιστούν οι αναγκαίες συνθήκες βιώσιμης λειτουργίας της μονάδας του.


 

  

Σελίδα 1054 

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

Πέραν των προαναφερόμενων ρυθμίσεων τυχόν επιπλέον οφειλόμενοι τόκοι διαγράφονται κατά την κρίση της Α.Τ.Ε. Α.Ε..

2. Το Ελληνικό Δημόσιο αναλαμβάνει να καλύψει κατά ποσοστό εκατό τοις εκατό (100%) ζημιές της ΚΤΗΝΟΤΡΟΦΙΚΗΣ που προέκυψαν κατά το στάδιο υλοποίησης του σχετικού προγράμματος κατασκευής μονάδων σφαγής ζώων. Το συνολικό ποσό που θα καταβληθεί από το Ελληνικό Δημόσιο ανέρχεται σε πεντακόσια εκατομμύρια (500.000.000) δραχμές.

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

3.α) Το Ελληνικό Δημόσιο αναλαμβάνει την υποχρέωση να καταβάλει στην Αγροτική Τράπεζα της Ελλάδος το συνολικό ποσό (ποσοστό 100%) των προς αυτήν οφειλών, συμπεριλαμβανομένων και των τόκων, της Ε.Α.Σ. Ρεθύμνης, της Ε.Α.Σ. Κερκύρας και της Ε.Α.Σ. Λέσβου με λογιστικό 31 Δεκεμβρίου 1992, για εργασίες ελαιολάδου περιόδου 1990/1991.

Το συνολικό ποσό που θα καταβληθεί από το Ελληνικό Δημόσιο στην Αγροτική Τράπεζα της Ελλάδος ανέρχεται σε εννιακόσια ένα εκατομμύρια (901.000.000) δραχμές και κατανέμεται ως εξής:

αα) 
 Ε.Α.Σ. Ρεθύμνης 
 δρχ. 
 87.000.000
 
ββ) 
 Ε.Α.Σ. Κερκύρας 
 δρχ . 
 700.000.000
 
γγ) 
 Ε.Α.Σ. Λέσβου 
 δρχ . 
 114.000.000
 

β) Το Ελληνικό Δημόσιο αναλαμβάνει την υποχρέωση να καταβάλει στην Αγροτική Τράπεζα της Ελλάδος το συνολικό ποσό (ποσοστό 100%) των προς αυτήν οφειλών, συμπεριλαμβανομένων και των τόκων, συνολικού ύψους εξακοσίων τριάντα εκατομμυρίων (630.000.000) δραχμών της Ε.Α.Σ. Ιεράπετρας με λογιστικό 30 Ιουνίου 1996.

γ) Η ρύθμιση των οφειλών των περιπτώσεων α' και β' θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διαταξεων του άρθρου 11 του ν. 2459/1997. Μετά τις ημερομηνίες για τις οποίες εφαρμόζεται η προαναφερόμενη ρύθμιση αποσβένονται κατά την κρίση της Α.Τ.Ε. Α.Ε. τυχόν ανεξόφλητες απαιτήσεις της από δεδουλευμένους τόκους που βαρύνουν τις οφειλές της κατηγορίας αυτής.

4. Το Ελληνικό Δημόσιο αναλαμβάνει την υποχρέωση να καταβάλει στην Α.Τ.Ε. Α.Ε. το συνολικό ποσό (ποσοστό 100%) των προς αυτήν οφειλών, συμπεριλαμβανομένων και των τόκων, της επιχείρησης εκτροφής χελιών κλειστού κυκλώματος ΧΕΛΠΑ Α.Ε., με λογιστικό 30 Απριλίου 1996, από δάνεια για την ίδρυση και λειτουργία της μονάδας. Το συνολικό ποσό που θα καταβληθεί από το Ελληνικο Δημόσιο στην Α.Τ.Ε. Α.Ε. ανέρχεται σε πεντακόσια τέσσερα εκατομμύρια πεντακόσιες πέντε χιλιάδες (504.505.000) δραχμές.

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

5. Το Ελληνικό Δημόσιο αναλαμβάνει την υποχρέωση να καταβάλει στην Α.Τ.Ε. Α.Ε. το συνολικό ποσό (ποσοστό 100%) των προς αυτήν οφειλών συμπεριλαμβανομένων και των τόκων του Αγροτικού Μελισσοκομικού Συνεταιρισμού Θάσου, της Ε.Α.Σ. Αλεξανδρούπολης, του Πτηνοτροφικού Συνεταιρισμού 'Αρτας και του Μελισσοκομικού Συνεταιρισμού Νικήτης Χαλκιδικής με λογιστικό 30 Ιουνίου 1996, από δάνεια για τυροκομικές και άλλες εργασίες.

Το ποσό αυτό συνολικού ύψους ενός δισεκατομμυρίου εκατόν εξήντα δύο εκατομμυρίων πεντακοσίων πενήντα τριών χιλιάδων οκτακοσίων δέκα τεσσάρων (1.162.553.814) δραχμών κατανέμεται κατά φορέα ως εξής:

αα) 
 Αγροτικός Μελισσοκομικός
     
  Συνεταιρισμός Θάσου 
 δρχ. 
 221.553.814
 
ββ) 
 Ε.Α.Σ. Αλεξανδρούπολης 
 δρχ. 
 92.000.000
 
γγ) 
 Πτηνοτροφικός Συν/σμός 'Αρτας 
 δρχ. 
 751.000.000
 
δδ) 
 Μελισσοκομικός Συνεταιρισμός
     
  Νικήτης Χαλκιδικής 
 δρχ. 
 98.000.000
 

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

Ειδικότερα η ρύθμιση των χρεών του Πτηνοτροφικού Συν/σμού 'Αρτας γίνεται με την προϋπόθεση συνένωσής του με τον Αγροτικό Πτηνοτροφικό Συν/σμό Ιωαννίνων "Η ΠΙΝΔΟΣ".

6.α) Το Ελληνικό Δημόσιο αναλαμβάνει την υποχρέωση να καταβάλει στην Α.Τ.Ε. Α.Ε. ποσοστό πενήντα τοις εκατό (50%) των προς αυτήν οφειλών, συμπεριλαμβανομένων και των τόκων Αγροτικών Συν/κών Οργανώσεων, με λογιστικό 30 Απριλίου 1996, οι οποίες προέρχονται από δάνεια οινοποιητικών δραστηριοτήτων και είναι ληξιπρόθεσμες ή αποτελούν ανοίγματα που ρυθμίστηκαν βάσει του ν. 2237/1994.

Το ποσό αυτό συνολικού ύψους δύο δισεκατομμυρίων εννιακοσίων τριάντα δύο εκατομμυρίων τριακοσίων ογδόντα εννέα χιλιάδων (2.932.389.000) δραχμών κατανέμεται κατά Οργάνωση ως εξής:

αα) 
 Αγροτικός Συν/σμός
     
  Περιφέρειας Αυλίδας 
 δρχ .
 318.500.000
 
ββ) 
 ΚΑΪΡ 
 δρχ. 
 2.000.000.000
 
γγ) 
 Ε.Α.Σ. Αττικής 
 δρχ. 
 47.000.000
 
δδ) 
 Οινοποιητικός Σν/σμός
     
  Μεγάρων 
 δρχ. 
 566.889.000
 

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

β) Το υπόλοιπο (ποσοστό 50%) της οφειλής των προαναφερόμενων Συν/κών Φορέων να ρυθμιστεί από την Α.Τ.Ε. Α.Ε. βάσει του ν. 2237/1994 ή άλλων διατάξεών της που ισχύουν κατά περίπτωση, με δυνατότητα διαγραφής μέρους των οφειλόμενων δεδουλευμένων τόκων, όπου αυτό κρίνεται αναγκαίο για την οικονομική εξυγίανση τους.

7. Το Ελληνικό Δημόσιο αναλαμβάνει την υποχρέωση να καταβάλει στην Α.Τ.Ε. Α.Ε. το συνολικό ποσό (ποσοστό 100%) των προς αυτήν οφειλών συμπεριλαμβανομένων και των τόκων της Ε.Α.Σ. Ηρακλείου, της Ε.Α.Σ. Πεζών και της Ε.Α.Σ. Λασιθίου, με λογιστικό 30 Σεπτεμβρίου 1997, οι οποίες προέρχονται από δάνεια για την οινοποίηση σταφυλιών που επλήγησαν από βροχοπτώσεις από χαλαζόπτωση και από εργασίες πατατόσπορου.

Το ποσό αυτό συνολικού ύψους εννιακοσίων σαράντα ενός εκατομμυρίων εξακοσίων είκοσι εννέα χιλιάδων (941.629.000) δραχμών κατανέμεται κατά Οργάνωση ως εξής:

α) 
 Ε.Α.Σ. Ηρακλείου 
 δρχ. 
 641.228.000
 
β) 
 Ε.Α.Σ. Πεζών 
 δρχ. 
 259.735.000
 
γ) 
 Ε.Α.Σ. Λασιθίου 
 δρχ. 
 40.666.000
 

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

Για την έκδοση του ομολογιακού δανείου της παρούσας


 

  

Σελίδα 1055 

 

παραγράφου δεν έχει εφαρμογή το άρθρο 18 του παρόντος νόμου.

8. Το Ελληνικό Δημόσιο αναλαμβάνει την υποχρέωση να καταβάλλει στην Α.Τ.Ε. Α.Ε. τα κατωτέρω ποσά:

α) To συνολικό ποσό (ποσοστό μέχρι 100%) των προς αυτήν ληξιπρόθεσμων οφειλών συμπεριλαμβανομένων και των τόκων των κατωτέρω Αγροτικών Συνεταιριστικών Οργανώσεων, με λογιστικό 31 Μαρτίου 1997, από δάνεια δραστηριοτήτων εκκόκκισης και εμπορίας βαμβακιού. Το ποσό αυτό συνολικού ύψους επτά δισεκατομμυρίων πεντακοσίων τριάντα οκτώ εκατομμυρίων (7.538.000.000) δραχμών κατανέμεται κατά Οργάνωση ως εξής:

αα) , 
 Ε.Α.Σ. Καρδίτσας, 
 δρχ.
 1.900.000.000
 
ββ) , 
 Ε.Α.Σ. Φαρσάλων, 
 δρχ.
 850.000.000
 
γγ) , 
 Ε.Α.Σ. Ξάνθης, 
 δρχ.
 600.000.000
 
δδ) , 
 ΣΥΝΕΚΚΟ, 
 δρχ.
 971.000.000
 
εε) , 
 Ε.Α.Σ. Ροδόπης, 
 δρχ.
 1.165.000.000
 
στστ) , 
 Ε.Α.Σ. Σερρών, 
 δρχ.
 600.000.000
 
ζζ) , 
 Ε.Α.Σ. Αλεξανδρείας, 
 δρχ.
 245.000.000
 
ηη) , 
 Ε.Α.Σ. Λιβαδειάς, 
 δρχ.
 585.000.000
 
θθ) , 
 Ε.Α.Σ. Βέροιας, 
 δρχ.
 357.000.000
 
ιι) , 
 Ε.Α.Σ. Θεσ/νίκης, 
 δρχ.
 265.000.000
 

β) Το συνολικό ποσό του ενός δισεκατομμυρίου πενήντα οκτώ εκατομμυρίων (1.058.000.000) δραχμών (ποσοστό μέχρι 100%) των προς αυτή ληξιπρόθεσμων οφειλών συμπεριλαμβανομένων και των τόκων, με λογιστικό 31 Μαρτίου 1997, της Ε.Α.Σ. Κιλκίς, της Ε.Α.Σ. Καστοριάς, της Ε.Α.Σ. Σουφλίου, της Ε.Α.Σ. Κοζάνης, της Ε.Α.Σ. Παγγαίου και της Ε.Α.Σ. Θηβών από δάνεια δραστηριοτήτων σιτηρών και αραβοσίτου και του Αγροτικού Συνεταιρισμού Παραγωγών Ορφανίου Καβάλας από δραστηριότητες εξαγωγής σταφυλιών τα οποία κατά φορέα κατανέμονται ως εξής:

αα) 
 Ε.Α.Σ. Κιλκίς 
 δρχ.
 213.000.000
 
ββ) 
 Ε.Α.Σ. Καστοριάς 
 δρχ.
 237.000.000
 
γγ) 
 Ε.Α.Σ. Σουφλίου 
 δρχ.
 40.000.000
 
δδ) 
 Ε.Α.Σ. Κοζάνης 
 δρχ.
 271.000.000
 
εε) 
 Ε.Α.Σ. Παγγαίου 
 δρχ.
 199.000.000
 
στστ) 
 Ε.Α.Σ. Θηβών 
 δρχ.
 48.000.000
 
ζζ) 
 Αγροτικός Συνεταιρισμός
     
  Παραγωγών Ορφανίου
     
  Καβάλας 
 δρχ.
 50.000.000
 

γ) Το συνολικό ποσό (ποσοστό μέχρι (100%) του ενός δισεκατομμυρίου πεντακοσίων πενήντα τεσσάρων εκατομμυρίων (1.554.000.000) δραχμών των προς αυτή ληξιπρόθεσμων οφειλών συμπεριλαμβανομένων και των τόκων της Ε.Α.Σ. Βέροιας, της Ε.Α.Σ. Νάουσας, της Ε.Α.Σ. Αλεξάνδρειας, του Αγροτικού Συνεταιρισμού Αγγελοχωρίου, της Ε.Α.Σ. 'Εδεσσας - Σκύδρας και της Α.Σ. Ροδοχωρίου, με λογιστικό 31 Δεκεμβρίου 1996, από δάνεια για συγκέντρωση - τυποποίηση και εμπορία ροδακίνων και λοιπών φρούτων που κατά Οργάνωση κατανέμεται ως εξής:

αα) 
 Ε.Α.Σ. Βέροιας 
 δρχ.
 600.000.000
 
ββ) 
 Ε.Α.Σ. Νάουσας 
 δρχ.
 74.400.000
 
γγ) 
 Ε.Α.Σ. Αλεξάνδρειας 
 δρχ.
 108.600.000
 
δδ) 
 Α.Σ. Αγγελοχωρίου 
 δρχ.
 86.000.000
 
εε) 
 Ε.Α.Σ. 'Εδεσσας-Σκύδρας 
 δρχ.
 418.000.000
 
στστ) 
 Α.Σ. Ροδοχωρίου 
 δρχ.
 267.000.000
 

δ) Το Ελληνικό Δημόσιο αναλαμβάνει την υποχρέωση να καταβάλει στην Α.Τ.Ε. Α.Ε το συνολικό ποσό (ποσοστό μέχρι 100%) των προς αυτή ληξιπρόθεσμων οφειλών συμπεριλαμβανομένων και των τόκων των Αγροτικών Συνεταιριστικών Οργανώσεων με λογιστικό 31 Δεκεμβρίου 1996 από δάνεια τυροκομικών δραστηριοτήτων. Το ποσό αυτό συνολικού ύψους εξακοσίων δεκαέξι εκατομμυρίων (616.000.000) δραχμών κατανέμεται κατά Οργάνωση ως εξής:

αα) 
 Ε.Α.Σ. Αλμυρού 
 δρχ.
 100.000.000
 
ββ) 
 Ε.Α.Σ. Ρεθύμνου 
 δρχ.
 265.000.000
 
γγ) 
 Ε.Α.Σ. Ευβοίας 
 δρχ.
 173.000.000
 
δδ) 
 'Ενωση Γαλακτ/κών
     
  Συν/μών Αργολίδας 
 δρχ.
 78.000.000
 

ε) Η ρύθμιση του ποσού των περιπτώσεων α', β' γ' και δ' θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

Υπόλοιπο ποσό ληξιπρόθεσμων οφειλών των προαναφερόμενων συν/κών φορέων μπορεί να ρυθμιστεί από την Α.Τ.Ε. Α.Ε. με βάση τους όρους και τις προϋποθέσεις που προσδιορίζουν οι διατάξεις του ν. 2237/1994 ή άλλων διατάξεων που ισχύουν κατά περίπτωση, με δυνατότητα διαγραφής μέρους των οφειλόμενων δεδουλευμένων τόκων, όπου αυτό κρίνεται αναγκαίο για την οικονομική εξυγίανσή τους.

9. Οι διατάξεις του άρθρου 18 του παρόντος νόμου εφαρμόζονται και στις διατάξεις του παρόντος άρθρου.

'Αρθρο 17β

Το Ελληνικό Δημόσιο αναλαμβάνει να καλύψει κατά ποσοστό εκατό τοις εκατό (100%) τις κατά την 13.10.1997 συνολικές οφειλές συμπεριλαμβανομένων και των τόκων, προς την Αγροτική Τράπεζα της Ελλάδος των παραγωγών του Νομού Καρδίτσας από δάνεια για την κατασκευή και λειτουργία θερμοκηπιακών μονάδων, που καταστράφηκαν από τις χιονοπτώσεις κατά το Μάρτιο 1987, το Δεκέμβριο του 1988, το 1994 και την ανεμοθύελλα του 1995.

Το συνολικό ποσό που θα καταβληθεί από το Ελληνικό Δημόσιο στην Αγροτική Τράπεζα της Ελλάδος ανέρχεται σε εκατόν ογδόντα τρία εκατομμύρια διακόσιες εννιά χιλιάδες εξακόσιες επτά (183.209.607) δραχμές και κατανέμεται κατά παραγωγό ως εξής:

α) 
 ΑΝΘΟΦΑΡΜ Α.Ε. 
 97.272.673
 δρχ.
 
β) 
 Παπαγεωργίου Χαράλαμπος
     
  του Δημητρίου 
 27.420.014
 δρχ.
 
γ) 
 Παπαρούνας Ιωάννης
     
  του Χρήστου 
 6.786.920
 δρχ.
 
δ) 
 Αναγνωστόπουλος Χρήστος
     
  του Βα|ου 
 20.550.000
 δρχ.
 
ε) 
 Οικονόμου Γεώργιος
     
  του Αποστόλου 
 31.180.000
 δρχ.
 

Η ρύθμιση του παραπάνω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε. διατηρουμένων εν ισχύι των διατάξεων του άρθρου 11 του ν. 2459/1997.

'Αρθρο 17γ

Το Ελληνικό Δημόσιο αναλαμβάνει να καλύψει κατά ποσοστό εκατό τοις εκατό (100%) τις κατά την 30ή Ιουνίου 1996 συνολικές οφειλές, συμπεριλαμβανομένων και των τόκων, προς την Αγροτική Τράπεζα της Ελλάδος των παραγωγών Νομού Τρικάλων από δάνεια για την κατασκευή και λειτουργία θερμοκηπιακών μονάδων, που καταστράφηκαν από τις χιονοπτώσεις κατά το Δεκέμβριο 1986 και Μάρτιο 1987.

Το συνολικό ποσό που θα καταβληθεί από το Ελληνικό Δημόσιο στην Αγροτική Τράπεζα της Ελλάδος ανέρχεται σε τριακόσια σαράντα επτά εκατομμύρια ενενήντα τέσσερις χιλιάδες διακόσιες δέκα (347.094.210) δραχμές και κατανέμεται κατά παραγωγό ως εξής:

α) 
 Γεωργούλας Απόστολος 
 δρχ.
 20.777.510
 
β) 
 Ζουλιανίτη Χρυσάνθη
     
  συζ. Αποστόλου 
 δρχ.
 17.143.270
 
γ) 
 Φέκα Ευφροσύνη
     
  συζ. Νικολάου 
 δρχ.
 13.594.230
 
δ) 
 Γεωργούλας Θεόδωρος 
 δρχ.
 21.581.830
 
ε) 
 Λιάπη Κων/νιά
     
  συζ. Ελευθερίου 
 δρχ.
 11.282.420
 
στ) 
 Γκαρνάρα Ευτυχία
     
  συζ. Θωμά 
 δρχ.
 24.446.130


 

  

Σελίδα 1056 

 

ζ) 
 Ζουλιανίτη Αγλα|α
     
  συζ. Ευθυμίου 
 δρχ.
 13.420.750
 
η) 
 Κούκος Ευάγγελος 
 δρχ .
 2.622.350
 
θ) 
 Θωμοπούλου Ελένη
     
  συζ. Αποστόλου 
 δρχ.
 23.314.010
 
ι) 
 Τσιακάρας Κων/νος του
     
  Αποστόλου 
 δρχ.
 9.351.270
 
ια) 
 Κούκου Πολυξένη
     
  συζ. Βα|ου
 δρχ.
 26.886.890
 
ιβ) 
 Λιάπη Μαρία
     
  συζ. Θωμά 
 δρχ.
 16.923.290
 
ιγ) 
 Ρέπα Λαμπρινή
     
  συζ. Μιχαήλ
 δρχ.
 19.277.990
 
ιδ) 
 Ρίτσιος Ιωάννης 
 δρχ.
 89.002.430
 
ιε) 
 Ρέπας Θωμάς 
 δρχ.
 6.578.280
 
ιστ) 
 Κούκος Ναπολέων 
 δρχ.
 8.623.280
 
ιζ) 
 Πλιάτσικας Κων/νος 
 δρχ.
 2.956.500
 
ιη) 
 Βάλας Ιωάννης 
 δρχ.
 19.261.850
 

Η ρύθμιση του παραπάνω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

'Αρθρο 17 δ

Ρύθμιση οφειλών των Αγροτικών Συνεταιριστικών Οργανώσεων προς το Ταμείο Συντάξεως και Επικουρικής Ασφαλίσεως Προσωπικού Γεωργικών Συνεταιριστικών Οργανώσεων (ΤΑΥΣΟ) και το 'Ιδρυμα Κοινωνικών Ασφαλίσεων (Ι.Κ.Α.)

1. Οι υποχρεώσεις των Αγροτικών Συνεταιριστικών Οργανώσεων προς το ΤΑΥΣΟ και το Ι.Κ.Α. από καθυστερούμενες ασφαλιστικές εισφορές, μέχρι το τέλος του μήνα της δημοσίευσης του παρόντος νόμου, απαλλάσονται από τις πρόσθετες προσαυξήσεις, επιβαρύνσεις κ.λπ.. Οι οφειλές που απομένουν εξοφλούνται σε σαράντα οκτώ (48) ισόποσες άτοκες μηνιαίες δόσεις. Το ποσό της κάθε δόσης δεν μπορεί να είναι μικρότερο των πενήντα χιλιάδων (50.000) δραχμών. Σε περίπτωση κατά την οποία το ποσό της μηνιαίας δόσης ξεπερνά της δυνατότητες του Α.Σ.Ο., ύστερα από αίτηση του ενδιαφερομένου Α.Σ.Ο. και γνώμη της Αγροτικής Τράπεζας της Ελλάδος και του ΤΑΥΣΟ, με απόφαση του Υπουργού Γεωργίας οι δόσεις μπορούν να καταβάλλονται ανά δίμηνο ή τρίμηνο.

2. Η πρώτη δόση καταβάλλεται μέχρι το τέλος του μεθεπόμενου μήνα από τη δημοσίευση του παρόντος.

3. Η μη εμπρόθεσμη καταβολή δύο (2) συνεχόμενων δόσεων, καθώς και η μη καταβολή των τρεχουσών απαιτητών ασφαλιστικών εισφορών συνεπάγεται την αμετάκλητη απώλεια του ευεργετήματος της τμηματικής εξόφλησης των οφειλόμενων εισφορών και καθιστά άμεσα απαιτητό το υπόλοιπο ποσό της οφειλής με τα αναλογούντα κατά την ημέρα εξόφλησης πρόσθετα τέλη, επιβαρύνσεις, προσαυξήσεις, αυτοτελή πρόσθετα τέλη κ.λπ..

4. Οι τρέχουσες απαιτητές ασφαλιστικές εισφορές, μετά την έναρξη ισχύος του παρόντος, καταβάλλονται κανονικά μέσα στις νόμιμες προθεσμίες. Εφόσον δημιουργηθούν τρέχουσες υποχρεώσεις και εφόσον συνεχίζεται η ρύθμιση βάσει του παρόντος άρθρου, ο εργοδότης δύναται να καταβάλλει αυτές και να πιστωθούν κατά παρέκκλιση της παραγράφου 4 του άρθρου 21 του ν. 1902/1990.

5. Για τις Αγροτικές Συνεταιριστικές Οργανώσεις που υπάγονται στην παρούσα ρύθμιση, εφαρμόζονται ανάλογα οι διατάξεις της παραγράφου 11 του άρθρου 18 του ν. 2434/1996 (ΦΕΚ 188 Α') και χορηγούνται βεβαιώσεις για λήψη χρημάτων από το Δημόσιο, Ν.Π.Δ.Δ., δανειοδότηση - χρηματοδότηση από τράπεζες ή οποιοδήποτε πιστωτικό ίδρυμα και θεώρηση βιβλίων και στοιχείων.

6. Η διάταξη της παραγράφου 5 του άρθρου 20 του ν. 1469/1984 (ΦΕΚ 111 Α') εφαρμόζεται και για το ΤΑΥΣΟ.

'Αρθρο 18

1. Τα ειδικά ομολογιακά δάνεια (άρθρα 31 και 32 του ν. 1914/1990), που προβλέπονται στα άρθρα 14 έως και 17 του παρόντος νόμου, εκδίδονται από το Ελληνικό Δημόσιο υπό την απαραίτητη προϋπόθεση ότι οι Συνεταιριστικές Οργανώσεις και Επιχειρήσεις, τις οποίες αφορούν, έχουν κριθεί μετά από γνώμη της ΠΑ.Σ.Ε.ΓΕ.Σ. βιώσιμες από την Α.Τ.Ε. Α.Ε. βάσει ολοκληρωμένων προγραμμάτων εξυγίανσης που υποβάλλουν για το σκοπό αυτόν στην Α.Τ.Ε. Α.Ε. εντός προθεσμίας τριών (3) μηνών από τη δημοσίευση του παρόντος νόμου. Από την υποχρέωση υποβολής στην Α.Τ.Ε. Α.Ε. προγράμματος εξυγίανσης εξαιρούνται οι προαναφερόμενοι φορείς που δεν λειτουργούν πλέον.

Ειδικότερα, για την έκδοση των ειδικών ομολογιακών δανείων η Α.Τ.Ε. Α.Ε. υποχρεούται να υποβάλει στα Υπουργεία Οικονομικών και Γεωργίας προς έγκριση τις σχετικές εκθέσεις αξιολόγησης της βιωσιμότητας των φορέων και τα προγράμματα εξυγίανσής τους.

Εντός δέκα (10) ημερών από την υποβολή των εκθέσεων και προγραμμάτων τα Υπουργεία Οικονομικών και Γεωργίας οφείλουν να εκδώσουν απόφαση.

Σε περίπτωση μη έκδοσης της εν λόγω απόφασης από τα Υπουργεία Οικονομικών και Γεωργίας εντός της προαναφερθείσας προθεσμίας, τα παραπάνω ομολογιακά δάνεια θεωρούνται εγκεκριμένα.

2. Η παρακολούθηση της εκτέλεσης των παραπάνω προγραμμάτων ανατίθεται στα Υπουργεία Οικονομικών και Γεωργίας, με τη συμμετοχή του Σώματος Ειδικών Ελεγκτών, στα οποία, καθώς και στην Α.Τ.Ε. Α.Ε. οι ενδιαφερόμενοι φορείς υποχρεούνται να υποβάλλουν στο τέλος κάθε έτους λεπτομερή έκθεση για την πορεία του προγράμματος εξυγίανσής τους. Στα πλαίσια ελέγχου εφαρμογής των προγραμμάτων εξυγίανσης, τα Υπουργεία Οικονομικών και Γεωργίας, η Α.Τ.Ε. Α.Ε., το Σώμα Ειδικών Ελεγκτών και η ΠΑ.Σ.Ε.ΓΕ.Σ. έχουν ελεύθερη και άμεση πρόσβαση στα λογιστικά βιβλία και στοιχεία των ελεγχομένων για άντληση πληροφοριών τις οποίες κρίνουν αναγκαίες για την εκτέλεση του έργου τους.

3. Από την παρακολούθηση της εκτέλεσης των προγραμμάτων που ορίζεται στην παράγραφο 2 του παρόντος εξαιρούνται οι Ο.Τ.Α. και οι Οργανισμοί Εγγείων Βελτιώσεων (Τ.Ο.Ε.Β., Γ.Ο.Ε.Β.).

Επιπρόσθετα από την παρακολούθηση της εκτέλεσης των προγραμμάτων που ορίζεται στην παράγραφο 2 του παρόντος εξαιρούνται οι φορείς που διαλύονται ή η δραστηριότητά τους αναλαμβάνεται από άλλους φορείς. Για τις περιπτώσεις αυτές το ειδικό ομολογιακό δάνειο εκδίδεται από της ισχύος του νόμου.

4. Με κοινή απόφαση των Υπουργών Οικονομικών και Γεωργίας ορίζονται οι υπηρεσίες στις οποίες ανατίθεται η εφαρμογή των διατάξεων του παρόντος άρθρου και ρυθμίζεται κάθε άλλη αναγκαία λεπτομέρεια.

5. Με την ευκαιρία της ρύθμισης διενεργείται έλεγχος νομιμότητας των δαπανών από ορκωτούς λογιστές, όπως προκύπτουν από τα λογιστικά βιβλία, μαζί με πρόταση καταλογισμού τυχόν ευθυνών στα Δ.Σ..

6. Ο χρόνος και οι όροι έκδοσης των δανείων των άρθρων 14-17 και 21 του παρόντος νόμου θα προσδιοριστούν με απόφαση του Υπουργού Οικονομικών.

7. Με κοινή απόφαση των Υπουργών Οικονομικών και Γεωργίας και ύστερα από αιτιολογημένη εισήγηση της Α.Τ.Ε. Α.Ε. και της ΠΑ.Σ.Ε.ΓΕ.Σ., επιτρέπεται μεταφορά κονδυλίων των επί μέρους ρυθμίσεων που αναλαμβάνει το Ελληνικό Δημόσιο με τα άρθρα 14 - 17 του παρόντος νόμου για τις περιλαμβανόμενες σε αυτά Συνεταιριστικές Οργανώσεις χωρίς μεταβολή του συνολικού ποσού της ρύθμισης.


 

  

Σελίδα 1057 

ΚΕΦΑΛΑΙΟ Γ'

ΑΛΛΕΣ ΔΙΑΤΑΞΕΙΣ

'Αρθρο 19

Μεταβίβαση αποθηκευτικών χώρων

που κατασκευάσθηκαν από την Κ.Υ.Δ.Ε.Π.

1. Αποθηκευτικοί χώροι (κτίρια και εγκαταστάσεις) με όλα τα προσαυξήματα, παραρτήματα και παρακολουθήματά τους, που κατασκευάσθηκαν από την τελούσα υπό την ειδική εκκαθάριση του άρθρου 46α του ν. 1892/1990 (ΦΕΚ 101 Α') Κεντρική Υπηρεσία Διαχείρισης Εγχωρίων Προϊόντων (Κ.Υ.Δ.Ε.Π.) σε ακίνητα ιδιοκτησίας γεωργικών ή αγροτικών συνεταιρισμών και ενώσεων αυτών με παραχώρηση της χρήσης τους για ορισμένο χρόνο στην Κ.Υ.Δ.Ε.Π., ανεξάρτητα από το πρόγραμμα που εφαρμόστηκε και τις πηγές χρηματοδότησής τους, μεταβιβάζονται στους ιδιοκτήτες του αντίστοιχου ακινήτου, σύμφωνα με τις διατάξεις του ν. 1705/1951 (ΦΕΚ 87 Α'), οι οποίες εφαρμόζονται ανάλογα. Η μεταβίβαση αυτή απαλλάσσεται από κάθε φόρο, τέλος, χαρτόσημο, προσαύξηση ή δικαίωμα υπέρ του Δημοσίου ή τρίτων.

2. Για τους μεταβιβαζόμενους αποθηκευτικούς χώρους που χρηματοδοτήθηκαν από πόρους του Ευρωπαϊκού Γεωργικού Ταμείου Προσανατολισμού και Εγγυήσεων (Ε.Γ.Τ.Π.Ε.), ο ιδιοκτήτης στον οποίο μεταβιβάζεται καθένας από τους χώρους αυτούς, σύμφωνα με την παρ. 1 του παρόντος, εγγυάται ότι το έργο θα εξακολουθήσει να χρησιμοποιείται και στο μέλλον αποκλειστικά και μόνο για το σκοπό που έχει χρηματοδοτηθεί από τους παραπάνω πόρους.

3. H μεταβίβαση πραγματοποιείται με αποφάσεις των Υπουργών Οικονομικών και Γεωργίας. Με τις ίδιες αποφάσεις καθορίζεται και κάθε άλλη λεπτομέρεια σχετικά με τη μεταβίβαση, που δεν ρυθμίζεται από τις διατάξεις του ν. 1705/1951.

Από τη μεταγραφή στα βιβλία του αρμόδιου υποθηκοφυλακείου της απόφασης του προηγούμενου εδαφίου καταργούνται αυτοδίκαια οι υφιστάμενες συμβολαιογραφικές δηλώσεις για την παραχώρηση στην Κ.Υ.Δ.Ε.Π. της χρήσης του ακινήτου επί του οποίου ανηγέρθησαν οι μεταβιβαζόμενοι αποθηκευτικοί χώροι και ο ιδιοκτήτης αποκτά αυτοδίκαια, χωρίς την καταβολή οποιουδήποτε φόρου ή τέλους, το πλήρες δικαίωμα στο ακίνητο.

4. Τα τυχόν εμπράγματα και ενοχικά δικαιώματα που κέκτηται η Κ.Υ.Δ.Ε.Π. επί των κτιρίων και εγκαταστάσεων των αποθηκευτικών χώρων της παρ. 1 του παρόντος άρθρου, καθώς και επί των ακινήτων που ανηγέρθησαν αυτά, δεν περιλαμβάνονται στο προς πώληση σύνολο ενεργητικού της Κ.Υ.Δ.Ε.Π., σύμφωνα με την παρ. 2 του άρθρου 46α του ν. 1892/1990.

5. Για την ειδική εκκαθάριση της Κ.Υ.Δ.Ε.Π. δεν έχουν εφαρμογή οι προθεσμίες των παραγράφων 3, 4 και 5 του άρθρου 46α του ν. 1892/1990. 

'Αρθρο 20

Διάλυση του Αυτόνομου Σταφιδικού

Οργανισμού (Α.Σ.Ο.)

1. Ο Αυτόνομος Σταφιδικός Οργανισμός (Α.Σ.Ο.) διαλύεται.

2. Με απόφαση του Υπουργού Γεωργίας, που εκδίδεται μέσα σε δύο (2) μήνες από τη δημοσίευση του παρόντος στην Εφημερίδα της Κυβερνήσεως, συγκροτείται πενταμελής επιτροπή απογραφής και ορίζεται εκκαθαριστής. Η πενταμελής επιτροπή απογραφής και ο εκκαθαριστής προβαίνουν από κοινού στην απογραφή και αποτίμηση της συνολικής περιουσίας, κινητής και ακίνητης, του Α.Σ.Ο. με τη συνδρομή του Σώματος Ορκωτών Εκτιμητών εντός αποκλειστικής προθεσμίας τριών (3) μηνών από την ανάληψη των καθηκόντων τους, η οποία μπορεί να παραταθεί με απόφαση του Υπουργού Γεωργίας. Για το σκοπό αυτόν συντάσσεται πρωτόκολλο που παραδίδεται στον Υπουργό Γεωργίας.

3. α) Με βάση το αποτέλεσμα της απογραφής και της εκκαθάρισης διαιρετό ποσοστό ογδόντα τοις εκατό (80%) από τη συνολική περιουσία του Α.Σ.Ο. περιέρχεται κατά κυριότητα στην ανώνυμη συνεταιριστική εταιρία. Το υπόλοιπο διαιρετό είκοσι τοις εκατό (20%) από τη συνολική ακίνητη περιουσία του Α.Σ.Ο. περιέρχεται κατά κυριότητα στο Υπουργείο Γεωργίας, προκειμένου να διατεθεί ισομερώς, με απόφαση του Υπουργού Γεωργίας για τη δημιουργία πολιτιστικών επιμορφωτικών και εκπαιδευτικών κέντρων του Υπουργείου Γεωργίας, της νομαρχιακής και τοπικής αυτοδιοίκησης των αντίστοιχων περιοχών. Η απόφαση του Υπουργού Γεωργίας του προηγούμενου εδαφίου αποτελεί τίτλο μεταγραπτέο.

β) Με απόφαση του Υπουργού Γεωργίας, που εκδίδεται μέσα σε ένα (1) μήνα από τη δημοσίευση του παρόντος στην Εφημερίδα της Κυβερνήσεως και για την εξυπηρέτηση του προϊόντος και την εφαρμογή των αντίστοιχων κανονισμών της Ευρωπαϊκής 'Ενωσης και των εθνικών υποχρεώσεων, διορίζεται διαχειριστικό συμβούλιο, αποτελούμενο από τον πρόεδρο της ΠΑ.Σ.Ε.ΓΕ.Σ. και τους προέδρους των δέκα (10) συνεταιριστικών οργανώσεων των αντίστοιχων περιοχών παραγωγής του προϊόντος για το χρονικό διάστημα μέχρι τη σύσταση και λειτουργία της ανώνυμης συνεταιριστικής εταιρείας. Το διαχειριστικό αυτό συμβούλιο παραδίδει στο διοικητικό συμβούλιο της ανώνυμης συνεταιριστικής εταιρείας μετά τη σύστασή της.

4. Με αποφάσεις του Υπουργού Γεωργίας ορίζονται οι διαδικασίες διαχείρισης της κινητής και ακίνητης περιουσίας του Α.Σ.Ο., που περιέρχεται με τις διατάξεις του παρόντος στο Υπουργείο Γεωργίας.

5. Η μεταβίβαση της κινητής και ακίνητης περιουσίας του Α.Σ.Ο. στην ανώνυμη συνεταιριστική εταιρεία ή στη νομαρχιακή και τοπική αυτοδιοίκηση των αντίστοιχων περιοχών απαλλάσσεται από φόρους, τέλη, τέλη χαρτοσήμου, εισφορές, κρατήσεις ή δικαιώματα υπέρ του Δημοσίου, των οργανισμών τοπικής αυτοδιοίκησης ή οποιουδήποτε άλλου φυσικού ή νομικού προσώπου, καθώς και από τα τέλη μεταγραφής.

6. Το Ταμείο Ασφάλισης Προσωπικού Α.Σ.Ο. (Τ.Α.Π. Α.Σ.Ο.), που συστήθηκε με το ν. 2868/1922 και του οποίου το καταστατικό εγκρίθηκε με την 19233/ 27.11.1940 απόφαση του Υπουργού Εργασίας (ΦΕΚ 274 Β') διαλύεται. Με απόφαση του Υπουργού Εργασίας και Κοινωνικών Ασφαλίσεων, που εκδίδεται μέσα σε δύο (2) μήνες από τη δημοσίευση του παρόντος στην Εφημερίδα της Κυβερνήσεως, συγκροτείται πενταμελής επιτροπή απογραφής και ορίζεται εκκαθαριστής. Η πενταμελής επιτροπή απογραφής και ο εκκαθαριστής προβαίνουν από κοινού στην απογραφή της συνολικής περιουσίας, κινητής και ακίνητης, του Τ.Α.Π.Α.Σ.Ο. μέσα σε αποκλειστική προθεσμία τριών (3) μηνών από την ανάληψη των καθηκόντων τους. Με βάση το αποτέλεσμα της απογραφής και εκκαθάρισης συντάσσεται πρωτόκολλο, που παραδίδεται στον Υπουργό Εργασίας και Κοινωνικών Ασφαλίσεων. Το απομείναν προϊόν της εκκαθάρισης διανέμεται κατ' αναλογία στους δικαιούχους ασφαλισμένους.

'Αρθρο 21

Διάλυση της ΣΚΟΠ

1. Η "Κοινοπραξία Ενώσεων Γεωργικών Συν/σμών Διαχείρισης Νωπών Προϊόντων" (ΣΚΟΠ) διαλύεται.

2. Η κινητή και ακίνητη περιουσία των Περιφερειακών Αγορών Κουλούρας Ημαθίας, Βόλου και Χανίων περιέρχεται στο Υπουργείο Γεωργίας, με την κάλυψη από το Ελληνικό Δημόσιο ποσοστού πενήντα τοις εκατό (50%) των απαιτήσεων της Α.Τ.Ε. Α.Ε. συνολικού ύψους τεσσάρων δισεκατομμυρίων επτακοσίων τεσσάρων εκατομμυρίων επτακοσίων είκοσι τριών χιλιάδων (4.704.723.000) δραχμών με λογιστικό 31.5.1996 από δάνεια που χορηγήθηκαν για την ίδρυση αυτών.

Τα αναλαμβανόμενα να καλυφθούν από το Ελληνικό Δημόσιο ποσά οφειλών ανέρχονται συνολικά σε δύο δισεκατομμύρια τριακόσια πενήντα δύο εκατομμύρια τριακόσιες εξήντα μία χιλιάδες πεντακόσιες (2.352.361.500) δραχμές και κατανέμονται κατά Περιφερειακή Αγορά ως εξής:

α) 
 Περιφερειακή Αγορά
     
  Κουλούρας Ημαθίας 
 δρχ.
 954.884.500
 
β) 
 Περιφερειακή Αγορά Βόλου 
 δρχ.
 587.462.500
 
γ) 
 Περιφερειακή Αγορά Χανίων 
 δρχ.
 810.014.500


 

  

Σελίδα 1058 

Η ρύθμιση του ανωτέρω ποσού θα πραγματοποιηθεί με έκδοση από το Ελληνικό Δημόσιο ειδικού ισόποσου ομολογιακού δανείου (άρθρα 31 και 32 του ν. 1914/ 1990), οι ομολογίες του οποίου θα διατεθούν στην Α.Τ.Ε. Α.Ε., διατηρουμένων εν ισχύι των διατάξεων του άρθρου 11 του ν. 2459/1997.

Το υπόλοιπο πενήντα τοις εκατό (50%) των απαιτήσεων της Α.Τ.Ε. Α.Ε. διαγράφεται σε βάρος της Α.Τ.Ε. Α.Ε..

3. Ποσό οφειλών της "Κοινοπραξίας Ενώσεων Γεωργικών Συν/σμών Διαχείρισης Νωπών Προϊόντων" (ΣΚΟΠ) προς την Α.Τ.Ε. Α.Ε. από δάνειο έναντι Φ.Π.Α. ύψους πεντακοσίων δεκαεπτά εκατομμυρίων (517.000.000) δραχμών καλύπτεται από το Ελληνικό Δημόσιο με την έκδοση ισόποσου ομολογιακού δανείου, οι ομολογίες του οποίου θα διατεθούν στην Α.Τ.Ε. Α.Ε.. Το υπόλοιπο των οφειλών από το εν λόγω δάνειο διαγράφεται σε βάρος της Α.Τ.Ε. Α.Ε..

4. Η Περιφερειακή Αγορά της Κορίνθου με οφειλές προς την Α.Τ.Ε. ύψους δύο δισεκατομμυρίων επτακοσίων ενενήντα επτά χιλιάδων (2.000.797.000) δραχμών και το οικόπεδο που αγοράστηκε για την Περιφερειακή Αγορά Ηρακλείου με οφειλές προς την Α.Τ.Ε. ύψους τετρακοσίων ογδόντα επτά εκατομμυρίων εκατό χιλιάδων (487.100.000) δραχμών τίθενται σε εκκαθάριση βάσει του ν. 2000/1991 και του άρθρου 46α του ν. 1892/1990. Προς τούτο η Α.Τ.Ε. Α.Ε. προσφεύγει στα κατά τόπο αρμόδια εφετεία. Το προϊόν της εκκαθάρισης περιέρχεται κατά πενήντα τοις εκατό (50%) στην Α.Τ.Ε. Α.Ε. για την απόσβεση του υπολοίπου των οφειλών της "Κοινοπραξίας Ενώσεων Γεωργικών Συν/σμών Διαχείρισης Νωπών Προϊόντων" (ΣΚΟΠ) προς την Α.Τ.Ε. Α.Ε., ανεξάρτητα ύψους αυτού, που παραμένει μετά την κάλυψη από το Ελληνικό Δημόσιο του ποσού της παραγράφου 3 του παρόντος άρθρου. Το υπόλοιπο πενήντα τοις εκατό (50%) του προϊόντος της εκκαθάρισης περιέρχεται στο Κεντρικό Ταμείο Γεωργίας, Κτηνοτροφίας και Δασών (Κ.Τ.Γ.Κ.Δ.).

'Αρθρο 22

Ανασυγκρότηση των Περιφερειακών Αγορών

Κουλούρας Ημαθίας, Βόλου και Χανίων

1. Η Περιφερειακή Αγορά Κουλούρας Ημαθίας ανασυγκροτείται σε παρεμφερή δραστηριότητα και με σκοπό να αποτελέσει εξαγωγικό και διαμετακομιστικό κέντρο νωπών και μεταποιημένων αγροτικών προϊόντων, καθώς και έκθεση γεωργικών προϊόντων για τη Βαλκανική, την Παρευξείνια Ζώνη και άλλες αγορές.

2. Η Περιφερειακή Αγορά Βόλου ανασυγκροτείται σε παρεμφερή δραστηριότητα και με σκοπό να αποτελέσει εμπορικό και εκθεσιακό κέντρο κυρίως γεωργικών προϊόντων στην ευρύτερη περιοχή της κεντρικής Ελλάδας, τη Βαλκανική, την Παρευξείνια Ζώνη και άλλες αγορές.

3. Η Περιφερειακή Αγορά Χανίων ανασυγκροτείται σε παρεμφερή δραστηριότητα και θα παραχωρηθεί από κοινού στον Οργανισμό Ανάπτυξης Δυτικής Κρήτης, στη νομαρχιακή αυτοδιοίκηση του νομού Χανίων και στην Ε.Α.Σ. Χανίων με σκοπό την προβολή και διακίνηση των γεωργικών προϊόντων της Κρήτης. Μέχρι την ίδρυση της υπό σύσταση ανώνυμης εταιρείας διορίζεται, με απόφαση του Υπουργού Γεωργίας, τριμελής διοικούσα επιτροπή.

4. Με αποφάσεις του Υπουργού Γεωργίας ορίζονται προσωρινά διαχειριστικά συμβούλια των υπό σύσταση εταιριών για το νέο σκοπό των Περιφερειακών Αγορών των παραγράφων 1 και 2 του παρόντος άρθρου. 

Κάθε διαχειριστικό συμβούλιο αποτελείται από τον νομάρχη ως πρόεδρο, από εκπρόσωπο των Ε.Α.Σ. του νομού, οριζόμενο από αυτές, το δήμαρχο του Ο.Τ.Α. όπου βρίσκονται εγκαταστάσεις των περιφερειακών αγορών, από έναν εκπρόσωπο του Εμπορικού και Βιοτεχνικού Επιμελητηρίου του αντίστοιχου νομού, ως μέλη.

5. Εντός δύο (2) μηνών από τη δημοσίευση του παρόντος νόμου στην Εφημερίδα της Κυβερνήσεως, με απόφαση του Υπουργού Γεωργίας ορίζεται εκκαθαριστής και τριμελής επιτροπή εκκαθάρισης για καθεμία από τις Αγορές των παραγράφων 1, 2 και 3 του παρόντος άρθρου. Εντός τριών (3) μηνών από την ανάληψη των καθηκόντων τους ο εκκαθαριστής και η επιτροπή εκκαθάρισης παραδίδουν στον Υπουργό Γεωργίας πρωτόκολλο απογραφής των περιουσιακών στοιχείων καθεμιάς από τις Αγορές των παραγράφων 1, 2 και 3 του παρόντος άρθρου. 

Με βάση το αποτέλεσμα της απογραφής και της εκκαθάρισης η συνολική περιουσία καθεμιάς από τις Αγορές των παραγράφων 1, 2 και 3 του παρόντος άρθρου περιέρχεται στο Υπουργείο Γεωργίας. Για την ακίνητη περιουσία εκδίδεται απόφαση του Υπουργού Γεωργίας, η οποία αποτελεί μεταγραπτέο τίτλο.

6. Με αποφάσεις του Υπουργού Γεωργίας παραχωρείται κατά κυριότητα η συνολική περιουσία των Αγορών των παραγράφων 1, 2 και 3 του παρόντος άρθρου στις υπό σύσταση ανώνυμες εταιρείες, μετά τη σύστασή τους, αντίστοιχα. Η μεταβίβαση αυτή απαλλάσσεται από φόρους, τέλη, τέλη χαρτοσήμου, εισφορές, κρατήσεις ή δικαιώματα υπέρ του Δημοσίου, των οργανισμών τοπικής αυτοδιοίκησης ή οποιουδήποτε άλλου φυσικού ή νομικού προσώπου, καθώς και από τα τέλη μεταγραφής.

Το σύνολο των μετοχών των υπό σύσταση ανωνύμων εταιρειών αναλαμβάνουν οι φορείς των παραγράφων 3 και 4 του παρόντος άρθρου. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, ορίζεται το ποσοστό των μετοχών στους φορείς που εκπροσωπούν το σύνολο των μετοχών.

7. Το προσωπικό της "Κοινοπραξίας Ενώσεων Γεωργικών Συν/σμών Διαχείρισης Νωπών Προϊόντων" (ΣΚΟΠ) που έχει την κατοικία του στις έδρες των υπό σύσταση ανωνύμων εταιρειών εντάσσεται στις εταιρίες αυτές. Το υπόλοιπο προσωπικό εντάσσεται στο Υπουργείο Γεωργίας. Μισθοί και ημερομίσθια που δεν έχουν ήδη καταβληθεί ή δεν καταβάλλονται στους εργαζόμενους της ΣΚΟΠ, λόγω αδυναμίας της καταβολής των μισθών, μέχρι την ένταξή τους στις υπό σύσταση εταιρίες ή στο Υπουργείο Γεωργίας καταβάλλονται στους εργαζόμενους από τις εν λόγω εταιρίες ή από το Υπουργείο Γεωργίας αντίστοιχα.

8. Οι εντασσόμενοι υπάλληλοι με αίτησή τους μπορεί να επιλέξουν την υπαγωγή τους στα ταμεία κύριας, επικουρικής ασφάλισης και πρόνοιας της νέας υπηρεσίας τους ή στους ασφαλιστικούς φορείς που ανήκαν πριν από τη μεταφορά τους.

Με απόφαση του Υπουργού Εργασίας και Κοινωνικών Ασφαλίσεων ρυθμίζονται θέματα μεταφοράς ασφαλιστικών εισφορών, προσμέτρησης του χρόνου ασφάλισης και κάθε άλλη αναγκαία λεπτομέρεια για την εφαρμογή της παρούσας παραγράφου.

'Αρθρο 23

Τροποποίηση διατάξεων του ν. 2169/1993

"Αγροτικές Συνεταιριστικές Οργανώσεις και

άλλες διατάξεις" (ΦΕΚ 149 Α')

1. Το άρθρο 26 του ν. 2169/1993 αντικαθίσταται ως εξής:

"'Αρθρο 26

Εποπτεία Αγροτικών Συνεταιριστικών

Οργανώσεων και Συνεταιριστικών Εταιριών

1. Οι Αγροτικοί Συνεταιρισμοί κάθε βαθμού, οι Κοινοπραξίες και Εταιρίες τους, τελούν υπό την εποπτεία του Κράτους.

2. Η εποπτεία έχει σκοπό:

α) Τη νόμιμη λειτουργία των Αγροτικών Συνεταιριστικών Οργανώσεων, των Κοινοπραξιών και των Συνεταιριστικών Εταιριών και ιδίως την τήρηση από τα όργανά τους του νόμου, του καταστατικού και των κανονισμών.

β) Το διαχειριστικό και λογιστικό έλεγχο των Αγροτικών Συνεταιριστικών Οργανώσεων, των Κοινοπραξιών και των Συνεταιριστικών Εταιριών και γενικά την παρακολούθηση της οικονομικής τους κατάστασης.

γ) Την υποβοήθηση του έργου των Αγροτικών Συνεταιριστικών Οργανώσεων, των Κοινοπραξιών και των Εταιριών τους για την ορθολογική οργάνωση, τη σωστή επιχειρηματική δράση, την αποδοτική λειτουργία και την πληρέστερη άσκηση των


 

  

Σελίδα 1059 

 

δραστηριοτήτων τους.

δ) Την υποβοήθηση των Εποπτικών Συμβουλίων των Αγροτικών Συνεταιριστικών Οργανώσεων, των Κοινοπραξιών και των Εταιριών τους στην άσκηση των αρμοδιοτήτων τους.

3. Η εποπτεία του Κράτους στις Αγροτικές Συνεταιριστικές Οργανώσεις όλων των βαθμίδων, Κοινοπραξίες και Εταιρίες τους, ασκείται από Σώμα Ειδικών Ελεγκτών. Με προεδρικό διάταγμα, που εκδίδεται με πρόταση του Υπουργού Γεωργίας, ύστερα από γνώμη της ΠΑ.Σ.Ε.ΓΕ.Σ., καθορίζεται η σύνθεση, διάρθρωση και λειτουργία του Σώματος, ο συνολικός αριθμός των ελεγκτών, οι διαδικασίες επιλογής, πρόσληψης, εκπαίδευσης και μετάθεσης των ελεγκτών, το περιεχόμενο και οι διαδικασίες ελέγχου, τα ειδικότερα καθήκοντα - δικαιώματα και υποχρεώσεις των ελεγκτών. Κατά την εκτέλεση της εργασίας τους οι ελεγκτές είναι ανεξάρτητοι. Οποιαδήποτε παρέμβαση στο έργο τους απαγορεύεται.

Οι δαπάνες λειτουργίας του Σώματος Ειδικών Ελεγκτών καλύπτονται:

α) Από τέλος 0,5% που επιβάλλεται στα πάσης φύσης χορηγούμενα δάνεια από τις Αγροτικές Συνεταιριστικές Οργανώσεις, Κοινοπραξίες και Εταιρίες τους στα μέλη τους.

β) Από ετήσια οικονομική ενίσχυση με την καταβολή από τα έσοδα του ΕΛ.Γ.Α., που πραγματοποιούνται σύμφωνα με τη διάταξη του εδαφίου α' της παρ. 1 του άρθρου 5 του ν. 1790/1988 (ΦΕΚ 134 Α'), όπως αυτή ισχύει κάθε φορά, ποσού ίσου με το 1%. Το ανωτέρω ποσοστό από τα έσοδα του ΕΛ.Γ.Α. δεν υπολογίζεται επί των επιχορηγήσεων από τον Κρατικό Προϋπολογισμό.

γ) Από άλλους πόρους που θα προβλεφθούν από το προεδρικό διάταγμα της παρούσας παραγράφου.

4. Ο έλεγχος του Σώματος Ειδικών Ελεγκτών διακρίνεται σε γενικό και ειδικό.

Ο γενικός έλεγχος είναι αυτεπάγγελτος και διενεργείται μία τουλάχιστον φορά κάθε δύο (2) χρόνια. Η συχνότητα πραγματοποίησης του γενικού ελέγχου θα προσδιοριστεί στο προεδρικό διάταγμα της προηγούμενης παραγράφου βάσει συγκεκριμένων κριτηρίων. Ο ειδικός έλεγχος διενεργείται μετά από αίτημα οποιουδήποτε έχει έννομο συμφέρον.

5. Οι ελεγκτές δικαιούνται, κατά την άσκηση των καθηκόντων τους, να ελέγχουν τα βιβλία, τους λογαριασμούς και κάθε άλλο στοιχείο της Συνεταιριστικής Οργάνωσης, που κρίνεται χρήσιμο για την πλήρη και επιτυχή εκτέλεση του έργου τους. Οφείλουν να εξακριβώνουν την αλήθεια και τη νομιμότητα των εγγραφών στα βιβλία και στα διάφορα στοιχεία των ελεγχομένων, ιδίως δε να ελέγχουν τον ισολογισμό και τον απολογισμό των Συνεταιριστικών Οργανώσεων και να διαπιστώνουν την ακρίβεια, την ειλικρίνεια και τη νομιμότητα των περιεχομένων.

6. Οι ελεγκτές υποβάλλουν το πόρισμα του ελέγχου τους στο Εποπτικό Συμβούλιο με κοινοποίηση στο Διοικητικό Συμβούλιο της Συνεταιριστικής Οργάνωσης ή στο Διοικητικό Συμβούλιο των Συνεταιριστικών Εταιριών για να το ανακοινώσει στην πρώτη μετά τον έλεγχο Γενική Συνέλευση των μελών της.

Στη Συνέλευση αυτή δικαιούται να παρίσταται και ο ελεγκτής που διενήργησε τον έλεγχο και αν ακόμη δεν έχει κληθεί να παραστεί.

Στην περίπτωση που τα αρμόδια όργανα της Οργάνωσης που ελέγχθηκε δεν ανακοινώσουν το πόρισμα στην πρώτη Γενική Συνέλευση, τα εποπτικά όργανα του Σώματος Ειδικών Ελεγκτών υποχρεούνται εντός μηνός από την πρώτη Γενική Συνέλευση να απευθύνονται στη Γενική Συνέλευση, που συγκαλείται από το Εποπτικό Συμβούλιο των Αγροτικών Συνεταιριστικών Οργανώσεων, με σκοπό την ανακοίνωση του πορίσματος ελέγχου.

Αν από το πόρισμα του ελέγχου προκύπτει ότι έχουν συντελεστεί πράξεις που τιμωρούνται από τις διατάξεις του Ποινικού Κώδικα ή των άλλων ειδικών ποινικών νόμων, το ελεγκτικό όργανο υποχρεούται εντός δέκα (10) ημερών να υποβάλει το πόρισμά του ή τη σχετική του έκθεση στην αρμόδια εισαγγελική αρχή.

7. Το Σώμα Ειδικών Ελεγκτών υποχρεούται να συντάσσει και να αποστέλλει στην ΠΑ.Σ.Ε.ΓΕ.Σ. και στη Διεύθυνση Αγροτικού Συνεργατισμού και Ομαδικών Δραστηριοτήτων του Υπουργείου Γεωργίας, έναν (1) τουλάχιστον μήνα πριν από τη διεξαγωγή της τακτικής Γενικής Συνέλευσης, την ετήσια έκθεση για τους ελέγχους που διενήργησαν τα ελεγκτικά όργανα κατά το διάστημα που μεσολάβησε από την προηγούμενη τακτική Γενική Συνέλευση, καθώς και τα αντίστοιχα συμπεράσματά τους, με σκοπό την ανακοίνωσή της στην τακτική Γενική Συνέλευση.

Το Σώμα Ειδικών Ελεγκτών υποχρεούται να συντάσσει και να αποστέλλει στον Υπουργό Γεωργίας και στον Πρόεδρο της Διαρκούς Επιτροπής Παραγωγής και Εμπορίου της Βουλής, έναν (1) τουλάχιστον μήνα πριν από τη διεξαγωγή της τακτικής Γενικής Συνέλευσης, την ετήσια έκθεση που αφορά τους ελέγχους που διενήργησαν τα ελεγκτικά όργανα στις δευτεροβάθμιες και τριτοβάθμιες Αγροτικές Συνεταιριστικές Οργανώσεις, Κοινοπραξίες και Εταιρίες τους κατά το διάστημα που μεσολάβησε από την προηγούμενη τακτική Γενική Συνέλευση, καθώς και τα αντίστοιχα συμπεράσματά τους.

Την ως άνω υποχρέωση έχει το Σώμα Ειδικών Ελεγκτών και προς το Νομάρχη και το Γενικό Γραμματέα της Περιφέρειας, εφόσον ο ελεγχόμενος φορέας έχει την έδρα του στον οικείο νομό ή την οικεία περιφέρεια.

8. Η εποπτεία και ο έλεγχος του Υπουργείου Ανάπτυξης στις Ανώνυμες Συνεταιριστικές Εταιρίες δεν θίγονται από τις διατάξεις του νόμoυ αυτού. Οι διατάξεις που αφορούν το διαχειριστικό, λογιστικό και οικονομικό έλεγχο των Συνεταιριστικών Ανωνύμων Εταιριών, που ελέγχονται σύμφωνα με τον παρόντα νόμο, δεν υπάγονται στον υποχρεωτικό έλεγχο των Σ.Ο.Ε., όπως αυτός καθορίζεται κάθε φορά με απόφαση του Υπουργού Ανάπτυξης."

2. Το άρθρο 33 του ν. 2169/1993 αντικαθίσταται ως εξής:

"'Αρθρο 33

Συγχώνευση - Διαδικασία

1. Δύο ή περισσότερες Αγροτικές Συνεταιριστικές Οργανώσεις του αυτού βαθμού μπορεί να συγχωνευθούν σε μία. Η συγχώνευση πραγματοποιείται είτε με την ίδρυση μίας νέας Συνεταιριστικής Οργάνωσης, στην οποία ενσωματώνονται οι συγχωνευόμενες, είτε με την ενσωμάτωση μίας ή περισσότερων Συνεταιριστικών Οργανώσεων σε άλλη, η οποία λειτουργεί. Κατ' εξαίρεση επιτρέπεται η συγχώνευση Κεντρικών Συνεταιριστικών Ενώσεων και Κοινοπραξιών Αγροτικών Συνεταιριστικών Οργανώσεων με άλλες Αγροτικές Συνεταιριστικές Οργανώσεις. H συγχώνευση πραγματοποιείται είτε με την ίδρυση μίας νέας Συνεταιριστικής Οργάνωσης, στην οποία ενσωματώνονται οι συγχωνευόμενες είτε με την ενσωμάτωση μίας ή περισσότερων Οργανώσεων σε άλλη, η οποία λειτουργεί.

'Οπου σε ένα νομό υπάρχουν περισσότερες της μιας Οργανώσεις και επιθυμούν να συγχωνευτούν, προϋπόθεση της συγχώνευσης είναι να έχουν κριθεί όλες οι υπό συγχώνευση Οργανώσεις βιώσιμες οικονομικά. Σε περίπτωση που Οργάνωση κριθεί μη βιώσιμη οι Α.Σ.Ο. - Μέλη της και για πρωτοβάθμιους συνεταιρισμούς τα φυσικά πρόσωπα - μέλη τους, μπορούν άμεσα να αποχωρήσουν και να εγγραφούν στη δύναμη της βιώσιμης Οργάνωσης. Η βιωσιμότητα κρίνεται από την Επιτροπή της παρ. 2 του παρόντος.

2. Για τη συγχώνευση απαιτείται απόφαση των Γενικών Συνελεύσεων των υπό συγχώνευση Συνεταιριστικών Οργανώσεων. Οι αποφάσεις αυτές δημοσιεύονται περιληπτικά σε μία εφημερίδα του νομού της έδρας των υπό συγχώνευση Συνεταιριστικών Οργανώσεων, μετά την οποία διενεργείται υποχρεωτικά απογραφή και αποτίμηση των περιουσιακών στοιχείων των συγχωνευόμενων Οργανώσεων. H αποτίμηση γίνεται στην τρέχουσα αξία των εκτιμώμενων στοιχείων από Επιτροπή η οποία αποτελείται από:


 

  

Σελίδα 1060 

α) έναν εκπρόσωπο της ΠΑ.Σ.Ε.ΓΕ.Σ., β) έναν εκπρόσωπο καθεμιάς από τις συγχωνευόμενες Α.Σ.Ο. και γ) έναν ελεγκτή από το Σώμα Ειδικών Ελεγκτών.

Η τυχόν υπεραξία που προκύπτει από την αποτίμηση των περιουσιακών στοιχείων απαλλάσσεται παντός φόρου και τέλους και εγγράφεται σε λογαριασμό του τακτικού αποθεματικού της νέας οργάνωσης. Στην περίπτωση της κατά την προηγούμενη παράγραφο κατ' εξαίρεση συγχώνευσης Κεντρικών Συνεταιριστικών Ενώσεων και Κοινοπραξιών Αγροτικών Συνεταιριστικών Οργανώσεων, οι Α.Σ.Ο.-Μέλη που δεν επιθυμούν τη συγχώνευση μπορεί, με απόφαση της Γενικής τους Συνέλευσης, να αποχωρήσουν με ποσοστιαία αποζημίωση επί της καθαρής θέσης της Κεντρικής 'Ενωσης ή Κοινοπραξίας που προκύπτει από την αποτίμηση. Η καταβολή της αποζημίωσης γίνεται με ετήσιες δόσεις δεκαετούς διάρκειας, ατόκως.

3. Τα Διοικητικά Συμβούλια των υπό συγχώνευση Συνεταιριστικών Οργανώσεων συγκαλούν με πρόσκλησή τους σε κοινή Γενική Συνέλευση τα μέλη αυτών. H Συνέλευση αυτή εκλέγει προσωρινό Διοικητικό και Εποπτικό Συμβούλιο της νέας Οργάνωσης και ψηφίζει το καταστατικό της Οργάνωσης που προκύπτει από τη συγχώνευση. Το καταστατικό πρέπει να προβλέπει συνεταιριστική μερίδα τουλάχιστον ίση προς τη μεγαλύτερη από τις προβλεπόμενες στα καταστατικά των συγχωνευόμενων Οργανώσεων, καθώς και ευθύνη τουλάχιστον ίση προς το μεγαλύτερο όριο της ευθύνης που προβλέπεται στα ίδια καταστατικά.

4. Το νέο καταστατικό εγκρίνεται κατά τα οριζόμενα στο άρθρο 6 του παρόντος νόμου. H συγχώνευση συντελείται από την καταχώριση στο ειδικό μητρώο του εγκεκριμένου καταστατικού με μνεία του αριθμού της εγκριτικής απόφασης του ειρηνοδικείου, σύμφωνα με τα οριζόμενα στο άρθρο 6 του παρόντος. Από την ημερομηνία αυτή όλα τα περιουσιακά στοιχεία αποτελούν περιουσία της νέας Συνεταιριστικής Οργάνωσης.

5. Μέσα σε προθεσμία δεκαπέντε (15) ημερών από την καταχώριση της εγκριτικής απόφασης στο ειδικό μητρώο του ειρηνοδικείου, το προσωρινό Διοικητικό Συμβούλιο συγκαλεί τα μέλη της νέας Συνεταιριστικής Οργάνωσης σε Γενική Συνέλευση για την εκλογή των Συμβουλίων της Συνεταιριστικής Οργάνωσης.

6. Η συγχώνευση συνεπάγεται, από την ημέρα που συντελείται, την καθολική διαδοχή της νέας Συνεταιριστικής Οργάνωσης σε όλα τα δικαιώματα και τις υποχρεώσεις των Οργανώσεων που συγχωνεύθηκαν.

7. Τα μέλη των Οργανώσεων που συγχωνεύθηκαν θεωρούνται υποχρεωτικά μέλη της νέας Οργάνωσης με όλα τα δικαιώματα και τις υποχρεώσεις που ορίζει το νέο καταστατικό, επιφυλασσομένης της διάταξης της παραγράφου 5 του άρθρου 11 του παρόντος νόμου.

8. Οι συνεταιρικές μερίδες των Οργανώσεων που συγχωνεύθηκαν θεωρούνται κεφάλαιο της νέας Οργάνωσης. Αν οι συνεταιρικές αυτές μερίδες ήταν άνισες σε αξία, η κοινή Γενική Συνέλευση καθορίζει τον τρόπο καταβολής της διαφοράς από τα μέλη που είχαν μερίδες κατώτερης αξίας.

9. Η συγχώνευση των Οργανώσεων δεν επιφέρει διακοπή των δικών στις οποίες είναι διάδικοι. Εκκρεμείς δίκες των Οργανώσεων που συγχωνεύθηκαν συνεχίζονται από τη νέα Οργάνωση.

10. Το Διοικητικό Συμβούλιο της νέας Συνεταιριστικής Οργάνωσης, μέσα σε προθεσμία (6) έξι μηνών από την ανάληψη των καθηκόντων του, εκπονεί και ψηφίζει εσωτερικό κανονισμό λειτουργίας και κανονισμό υπηρεσιακής κατάστασης προσωπικού απ' όπου θα προκύπτει ο απαιτούμενος αριθμός υπαλλήλων της νέας Οργάνωσης. Αν ο απαιτούμενος αριθμός των υπαλλήλων είναι μικρότερος από τον αριθμό των υπαλλήλων που υπηρετούν κατά τη συγχώνευση στις συγχωνευόμενες Συνεταιριστικές Οργανώσεις, τριμελής επιτροπή, ύστερα από σχετικό ερώτημα του Διοικητικού Συμβουλίου, καθορίζει, εντός μηνός από την υποβολή του ερωτήματος, τους υπαλλήλους που διατηρούνται στη νέα Συνεταιριστική Οργάνωση. Η επιτροπή αποτελείται από έναν εκπρόσωπο της ΠΑ.Σ.Ε.ΓΕ.Σ. ως Πρόεδρο, έναν εκπρόσωπο του Διοικητικού Συμβουλίου και έναν εκπρόσωπο της ΟΣΕΓΟ. Οι αποφάσεις της επιτροπής λαμβάνονται κατά πλειοψηφία. Οι πλεονάζοντες υπάλληλοι απολύονται.

Στους απολυόμενους καταβάλλεται από τη νέα Οργάνωση η νόμιμη αποζημίωση. H ανωτέρω απόλυση δεν εμποδίζεται από την τυχόν ιδιότητα των απολυόμενων υπαλλήλων ως μονίμων.

Στην περίπτωση που οι απολυόμενοι είναι άνεργοι, είχαν συνεχή υπηρεσία δύο (2) τουλάχιστον ετών και είναι υποψήφιοι για διορισμό ή πρόσληψη προσωπικού σε θέσεις των άρθρων 18, 19, 20 και 21 του ν. 2190/1994 (ΦΕΚ 28 Α'):

α) αν κατέχουν διδακτορικό δίπλωμα ή μεταπτυχιακό τίτλο σπουδών και ο βαθμός του βασικού τίτλου σπουδών συμπέσει με το βαθμό λοιπών υποψηφίων που έχουν τα ίδια ως άνω αυξημένα προσόντα, προτάσσονται των υποψηφίων αυτών και κατατάσσονται στον πίνακα προτεραιότητας στη σειρά μετά από τους κατά την παράγραφο 6 του άρθρου 1 του ν. 2247/1994 (ΦΕΚ 182 Α') ανέργους που έχουν απολυθεί από Ν.Π.Ι.Δ.,

β) προτάσσονται για διορισμό ή πρόσληψη των υποψηφίων με τους οποίους έχουν τις ίδιες προϋποθέσεις, όπως αυτές προσδιορίζονται στις παραγράφους 7, 8, 9, 10 του άρθρου 18, στην παρ. 2 του άρθρου 19 και στα δύο τελευταία εδάφια της παρ. 3 και στην παρ. 11 του άρθρου 21 του ν. 2190/1994, όπως αντικαταστάθηκε με το άρθρο 1 του ν. 2247/1994.

11. Για την ενίσχυση των συγχωνεύσεων των Α.Σ.Ο. θεσπίζονται φορολογικά και οικονομικά κίνητρα ως ακολούθως:

α) Προκειμένου περί συγχωνεύσεων Συνεταιριστικών Εταιριών η αποτίμηση των περιουσιακών στοιχείων διενεργείται από την Επιτροπή του ν. 2190/1920, όπως ισχύει, κατόπιν αιτήσεως των Εταιριών. Η υπεραξία που προκύπτει από την αναπροσαρμογή κεφαλαιοποιείται με ισόποση αύξηση του εταιρικού κεφαλαίου μετά την έκπτωση των τυχόν υφιστάμενων ζημιών. Οι κατά την κεφαλαιοποίηση της υπεραξίας εκδιδόμενες μετοχές, καθώς και η αύξηση της αξίας των παλαιών μετοχών απαλλάσσονται από το φόρο εισοδήματος ή οποιονδήποτε άλλο φόρο, τέλος ή εισφορά υπέρ του Δημοσίου ή τρίτων. Αναφορικά με το φόρο αναπροσαρμογής εφαρμόζονται οι διατάξεις του ν. 1676/1986 (ΦΕΚ 204 Α').

β) Στην έννοια της παραγωγικής επένδυσης του άρθρου 1 του ν. 1892/1990, όπως τροποποιημένος ισχύει, περιλαμβάνονται οι δαπάνες για εξειδικευμένες υπηρεσίες για την αναδιοργάνωση των Α.Σ.Ο. και Συνεταιριστικών Εταιριών (Σ.Ε.) που προκύπτουν από συγχώνευση, όπως μελέτες στρατηγικού προσανατολισμού και αναδιοργάνωσης, μελέτες και εξοπλισμός για μηχανοργάνωση, δαπάνες υποδομής και μελέτες για τον αποτελεσματικό εμπορικό επαναπροσανατολισμό της νέας Οργάνωσης, ανεξαρτήτως ύψους δαπάνης.

γ) Οι τυχόν ζημίες μίας ή περισσότερων των συγχωνευόμενων Α.Σ.Ο. και Σ.Ε. μεταφέρονται στη νέα Α.Σ.Ο. και Εταιρεία και κεφαλαιοποιούνται σε άτοκο δάνειο δεκαπενταετούς διάρκειας με τριετή περίοδο χάριτος.

δ) Επενδύσεις Α.Σ.Ο. και Σ.Ε. που προκύπτουν από συγχώνευση, εφόσον αιτούνται εντός μιας πενταετίας από την ισχύ του παρόντος άρθρου, απολαμβάνουν των κινήτρων που παρέχονται βάσει των ισχυουσών διατάξεων του ν. 1892/1990 για την περιοχή Δ, ενώ η υποχρεωτική ίδια συμμετοχή τους θα πρέπει να είναι τουλάχιστον δεκαπέντε τοις εκατό (15%) επί του ύψους της επένδυσης. Για επενδύσεις των συγχωνευόμενων Α.Σ.Ο. και Σ.Ε. περιοχής Δ και Θράκης ισχύουν τα κίνητρα που παρέχονται στην περιοχή Θράκης, με ελάχιστο όριο ίδιας συμμετοχής σε ποσοστό δέκα τοις εκατό (10%) επί του ύψους της επένδυσης.

ε) Αγροτικές Συνεταιριστικές Οργανώσεις που συγχωνεύονται με τις διατάξεις του παρόντος άρθρου απαλλάσσονται της υποχρέωσης καταβολής παντός φόρου, τέλους, χαρτοσήμου, φόρου υπέρ τρίτων."

3. Μετά την παράγραφο 3 του άρθρου 39 του ν. 2169/1993 προστίθεται παράγραφος 4 που έχει ως ακολούθως:

"4. Οι φορολογικές απαλλαγές που προβλέπονται στο άρθρο


 

  

Σελίδα 1061 

 

33, καθώς και στην παρ. 3 του άρθρου 43 του παρόντος νόμου ισχύουν και κατά την ίδρυση Συνεταιριστικών Εταιριών. Επίσης, οι παραπάνω φορολογικές απαλλαγές ισχύουν και για τις κοινές επιχειρήσεις των Αγροτικών Συνεταιριστικών Οργανώσεων με τα φυσικά και νομικά πρόσωπα της παρ. 2 του άρθρου 2 του παρόντος νόμου."

4. Το άρθρο 51 του ν. 2169/1993 αντικαθίσταται ως εξής:

"'Αρθρο 51

'Ελεγχος Αγροτικών Συνεταιριστικών Οργανώσεων

1. Μέχρι να συγκροτηθεί το Σώμα Ειδικών Ελεγκτών, ο έλεγχος των Αγροτικών Συνεταιριστικών Οργανώσεων (Α.Σ.Ο.) ασκείται ως ακολούθως:

α) Για τις Συνεταιριστικές Οργανώσεις για τις οποίες συντρέχουν οι προϋποθέσεις ελέγχου, με βάση τα προς εκτέλεση του ν. 2190/1920 εκδοθέντα ή εκδοθησόμενα προεδρικά διατάγματα ή υπουργικές αποφάσεις, από μέλη των ορκωτών ελεγκτών, σύμφωνα με τις διατάξεις του ν. 2190/1920, όπως κάθε φορά ισχύει.

β) Για τις λοιπές Συνεταιριστικές Οργανώσεις από ορκωτούς ελεγκτές ή από ελεγκτές πτυχιούχους Ανωτάτων Σχολών που έχουν άδεια άσκησης οικονομολογικού επαγγέλματος από το Οικονομικό Επιμελητήριο Ελλάδος, σύμφωνα με τις διατάξεις του άρθρου 2 του π.δ/τος 475/1991 (ΦΕΚ 176 Α').

2. Δεν μπορούν να ορισθούν ελεγκτές Συνεταιριστικής Οργάνωσης μέλη και υπάλληλοι αυτής ή υπερκείμενης Οργάνωσης.

3. Οι ελεγκτές ορίζονται από τη Γενική Συνέλευση των Α.Σ.Ο. και υποχρεούνται να υποβάλλουν το πόρισμα του ελέγχου στο Εποπτικό Συμβούλιο της Συνεταιριστικής Οργάνωσης ή στο Διοικητικό Συμβούλιο της Συνεταιριστικής Εταιρείας, τα οποία και το ανακοινώνουν στην πρώτη Γενική Συνέλευση των μελών της Οργάνωσης που ελέγχθηκε.

4. Μέχρι τη συγκρότηση του Σώματος Ειδικών Ελεγκτών οι πόροι που προβλέπονται στην παρ. 3 του άρθρου 26 του παρόντος νόμου, θα αποδίδονται στην ΠΑ.Σ.Ε.ΓΕ.Σ., προκειμένου:

α) να δημιουργηθεί αποθεματικό κεφάλαιο αντιμετώπισης των πρώτων δαπανών σύστασης του Σώματος Ειδικών Ελεγκτών και

β) να αντιμετωπίζονται οι δαπάνες ελέγχου στο μεταβατικό στάδιο των οικονομικά ασθενέστερων ελεγχόμενων Α.Σ.Ο.."

'Αρθρο 24

Σύσταση θέσεων

1. Για τις ανάγκες της Γενικής Διεύθυνσης Φυτικής Παραγωγής συνιστώνται στο Υπουργείο Γεωργίας ογδόντα (80) οργανικές θέσεις μόνιμου προσωπικού, που κατανέμονται κατά κλάδο ως εξής:

α) 
 Στον κλάδο ΠΕ1 Γεωπονικό 
 θέσεις
 35
 
  Από τις θέσεις του κλάδου αυτού
     
  δεκαεννέα (19) θέσεις ορίζονται
     
  κατεύθυνσης φυτικής παραγωγής,
     
  οκτώ (8) θέσεις ορίζονται κατεύθυν-
     
  σης φυτοπροστασίας, δύο (2) θέσεις
     
  ορίζονται κατεύθυνσης εγγείων
     
  βελτιώσεων - εδαφολογίας,
     
  τρεις (3) θέσεις ορίζονται γεωργικών
     
  βιομηχανιών και τρεις (3) θέσεις
     
  ορίζονται κατεύθυνσης γεωργικής
     
  βιολογίας και βιοτεχνολογίας 
     
β) 
 Στον κλάδο ΠΕ6 Χημικών 
 θέσεις
 6
 
γ) 
 Στον κλάδο ΠΕ10 Οικονομικό 
 θέση
 1
 
δ) 
 Στον κλάδο ΠΕ12 Πληροφορικής 
 θέση
 1
 
ε) 
 Στον κλάδο ΤΕ1 Τεχνολογίας
     
  Γεωπονίας ειδικότητας Φυτικής
     
  Παραγωγής 
 θέσεις
 12
 
στ) 
 Στον κλάδο ΤΕ3 Τεχνολογίας
     
  Τροφίμων 
 θέσεις
 10
 
ζ) 
 Στον κλάδο ΤΕ6 Διοικητικό-
     
  Λογιστικό 
 θέσεις
 5
 
η) 
 Στον κλάδο ΤΕ10
     
  Βιβλιοθηκονομίας 
 θέσεις
 3
 
θ) 
 Στον κλάδο ΔΕ2 Βοηθών
     
  Εργαστηρίων 
 θέσεις
 7
 

2. Εκτός από τις προηγούμενες θέσεις συνιστώνται επίσης είκοσι οκτώ (28) θέσεις ειδικού επιστημονικού προσωπικού με σχέση εργασίας ιδιωτικού δικαίου αορίστου χρόνου.

Από τις πιο πάνω θέσεις, δύο (2) θέσεις ορίζονται ειδικότητας στις φυσικοχημικές ιδιότητες και μεθόδους ανάλυσης γεωργικών φαρμάκων, δέκα (10) θέσεις ορίζονται ειδικότητας τοξικολόγου, έξι (6) θέσεις ορίζονται ειδικότητας στα υπολείμματα των γεωργικών φαρμάκων, τέσσερις (4) θέσεις ειδικότητας οικοτοξικολόγου, τέσσερις (4) θέσεις ειδικότητας στην εκτίμηση της τύχης και συμπεριφοράς των δραστικών ουσιών στο περιβάλλον και δύο (2) θέσεις νομικών με ειδικότητα στο Ευρωπαϊκό Κοινοτικό Δίκαιο.

Προσόν διορισμού στις θέσεις ειδικού στις φυσικοχημικές ιδιότητες και μεθόδους ανάλυσης γεωργικών φαρμάκων ορίζεται πτυχίο ή δίπλωμα χημικού τμήματος Ανωτάτου Εκπαιδευτικού Ιδρύματος της ημεδαπής ή αντίστοιχης ειδικότητας ισότιμης σχολής της αλλοδαπής και μεταπτυχιακός τίτλος σπουδών ειδικότητας στις φυσικοχημικές ιδιότητες και μεθόδους ανάλυσης γεωργικών φαρμάκων. Προσόν διορισμού στις θέσεις ειδικού στα υπολείμματα των γεωργικών φαρμάκων ορίζεται πτυχίο ή δίπλωμα γεωπονικής σχολής ή χημικού τμήματος Ανωτάτου Εκπαιδευτικού Ιδρύματος της ημεδαπής ή αντίστοιχης ειδικότητας ισότιμης σχολής της αλλοδαπής και μεταπτυχιακός τίτλος σπουδών ειδικότητας στα υπολείμματα των γεωργικών φαρμάκων. Προσόν διορισμού στις θέσεις ειδικότητας οικοτοξικολόγου ορίζεται πτυχίο ή δίπλωμα γεωπονικής ή κτηνιατρικής ή φαρμακευτικής σχολής ή βιολογικού τμήματος Ανωτάτου Εκπαιδευτικού Ιδρύματος της ημεδαπής ή αντίστοιχης ειδικότητας ισότιμης σχολής της αλλοδαπής και μεταπτυχιακός τίτλος σπουδών ειδικότητας οικοτοξικολογίας.

Προσόν διορισμού στις θέσεις ειδικότητας στην εκτίμηση της τύχης και συμπεριφοράς των δραστικών ουσιών στο περιβάλλον ορίζεται πτυχίο ή δίπλωμα γεωπονικής σχολής ή βιολογικού τμήματος Ανωτάτου Εκπαιδευτικού Ιδρύματος της ημεδαπής ή αντίστοιχης ειδικότητας ισότιμης σχολής της αλλοδαπής και μεταπτυχιακός τίτλος σπουδών ειδικότητας στην εκτίμηση της τύχης και της συμπεριφοράς των δραστικών ουσιών στο περιβάλλον.

Προσόν διορισμού στις θέσεις ειδικότητας σε θέματα Ευρωπαϊκού Κοινοτικού Δικαίου ορίζεται πτυχίο ή δίπλωμα Νομικού Τμήματος Νομικής Σχολής Ανωτάτου Εκπαιδευτικού Ιδρύματος της ημεδαπής ή αντίστοιχης ειδικότητας ισότιμης σχολής της αλλοδαπής και μεταπτυχιακός τίτλος σπουδών ειδικότητας Ευρωπαϊκού Κοινοτικού Δικαίου.

Κατά τα λοιπά για τις ειδικότητες της παρούσας παραγράφου ισχύουν τα προβλεπόμενα από τις διατάξεις της παρ. 2 του άρθρου 25 του ν. 1943/1991 (ΦΕΚ 50 Α') προσόντα.

3. Εκτός από τα προβλεπόμενα τυπικά προσόντα διορισμού ορίζεται ως πρόσθετο τυπικό προσόν διορισμού για τις θέσεις της παρ.1 η καλή γνώση μιας των γλωσσών των Κρατών-Μελών της Ευρωπαϊκής 'Ενωσης που ορίζεται με την προκήρυξη πλήρωσης των θέσεων και για τις θέσεις της παρ. 2 η άριστη γνώση της αγγλικής γλώσσας και η επαρκής γνώση μιας εκ των άλλων γλωσσών των Κρατών-Μελών της Ευρωπαϊκής 'Ενωσης.

4. Για τις ανάγκες της Γενικής Διεύθυνσης Αλιείας συνιστώνται στην Κεντρική Υπηρεσία του Υπουργείου Γεωργίας δεκαπέντε (15) θέσεις μόνιμου προσωπικού του κλάδου ΠΕ4 Ιχθυολόγων.

5. Για τις ανάγκες της Γενικής Διεύθυνσης Οικονομικής Υποστήριξης και Επιθεώρησης συνιστώνται στο Υπουργείο Γεωργίας είκοσι τέσσερις (24) θέσεις μόνιμου προσωπικού που κατανέμονται κατά κλάδο:


 

  

Σελίδα 1062 

 

 

α) 
 Στον κλάδο ΠΕ10 Οικονομικό 
 θέσεις 
 16
 
β) 
 Στον κλάδο ΤΕ6 Διοικητικό-Λογιστικό
 θέσεις 
 8
 

6. Για τις ανάγκες της Διεύθυνσης Νομοπαρασκευαστικού 'Εργου και Νομικών Υποθέσεων, συνιστώνται στο Υπουργείο Γεωργίας επτά (7) θέσεις μόνιμου προσωπικού του κλάδου ΠΕ9 Διοικητικού και πέντε (5) θέσεις νομικών με ειδικότητα στο Ευρωπαϊκό Κοινοτικό Δίκαιο με σχέση εργασίας ιδιωτικού δικαίου αορίστου χρόνου.

Προσόν διορισμού ορίζεται: α) στις θέσεις του κλάδου ΠΕ9 Διοικητικού πτυχίο Νομικού Τμήματος Νομικής Σχολής Ανωτάτου Εκπαιδευτικού Ιδρύματος της ημεδαπής ή αντίστοιχο πτυχίο ισότιμης σχολής της αλλοδαπής, β) στις θέσεις νομικών με ειδικότητα στο Ευρωπαϊκό Κοινοτικό Δίκαιο πτυχίο ή δίπλωμα νομικού Τμήματος Νομικής Σχολής Ανωτάτου Εκπαιδευτικού Ιδρύματος της ημεδαπής ή αντίστοιχης ειδικότητας ισότιμης σχολής της αλλοδαπής και μεταπτυχιακός τίτλος σπουδών ειδικότητας Ευρωπαϊκού Κοινοτικού Δικαίου. Κατά τα λοιπά για τις θέσεις αυτές ισχύουν τα προβλεπόμενα από τις διατάξεις της παρ. 2 του άρθρου 25 του ν. 1943/1991 προσόντα.

7. Για τις ανάγκες της Γενικής Διεύθυνσης Κτηνιατρικής συνιστώνται στο Υπουργείο Γεωργίας είκοσι (20) θέσεις μόνιμου προσωπικού του Κλάδου ΠΕ3 Κτηνιατρικού.

8. Για τις ανάγκες της Γενικής Διεύθυνσης Ζωικής Παραγωγής συνιστώνται στο Υπουργείο Γεωργίας δέκα (10) θέσεις μόνιμου προσωπικού που κατανέμονται κατά κλάδους και ειδικότητες ως εξής:

α) 
 Κλάδος ΠΕ1 Γεωπονικού, Ειδικότητας
     
  Ζωοτεχνίας ή Ζωικής Κατεύθυνσης 
 θέσεις
 8
 
β)
 Κλάδος ΤΕ1 Τεχνολογίας Γεωπονίας
     
  Ειδικότητας Ζωικής Παραγωγής 
 θέσεις
 2
 

9. Στο ειδικό γραφείο κοινοτικού δικαίου, που ιδρύθηκε στο Υπουργείο Γεωργίας με την παρ. 10 του άρθρου 14 του ν. 2227/1994 (ΦΕΚ 129 Α'), συνιστώνται δύο (2) θέσεις παρέδρων και δύο (2) θέσεις δικαστικών αντιπροσώπων.

10. Για τις ανάγκες του Πρότυπου Κέντρου Κτηνοτροφίας και Εκπαίδευσης "Χριστόδουλος Γαλανός", που συστήθηκε με τις διατάξεις του άρθρου 1 του π.δ/τος 95/1991 "Σύσταση Πρότυπου Κέντρου Κτηνοτροφίας και Εκπαίδευσης (ΦΕΚ 44 Α'), συνιστώνται δύο (2) θέσεις μόνιμου προσωπικού και δώδεκα (12) θέσεις προσωπικού με σχέση εργασίας ιδιωτικού δικαίου αορίστου χρόνου, που κατανέμονται κατά κλάδους και ειδικότητες ως εξής:

α) 
 Θέσεις μόνιμου προσωπικού:
     
αα) 
 Στον κλάδο ΠΕ1 Γεωπονικό 
 θέση
 1
 
ββ) 
 Στον κλάδο ΔΕ4 Διοικητικό-
     
  Λογιστικό 
 θέση
 1
 
  Σύνολο θέσεων:
 2
 
β) 
 Θέσεις προσωπικού με σχέση εργασίας 
     
  ιδιωτικού δικαίου αορίστου χρόνου:
     
αα) 
 Τεχνολόγοι Γεωπονίας 
 θέση 
 1
 
ββ) 
 Οδηγοί 
 θέση 
 1
 
γγ) 
 Καθαρίστριες 
 θέση 
 1
 
δδ) 
 Φύλακες - Νυκτοφύλακες 
 θέση 
 1
 
εε) 
 Βοηθητικό προσωπικό
     
  (σταβλίτες) 
 θέσεις 
 8
 
  Σύνολο θέσεων:
 12
 

11. Για την πλήρωση των θέσεων της περίπτωσης β' της προηγούμενης παραγράφου απαιτούνται τα από τις διατάξεις του άρθρου 44 του π.δ/τος 402/1988 (ΦΕΚ 187 Α') προβλεπόμενα τυπικά προσόντα διορισμού για τους αντίστοιχους κλάδους των μόνιμων υπαλλήλων.

12. Συνιστώνται στο Υπουργείο Γεωργίας, για την κάλυψη των άμεσων αναγκών σε προσωπικό, ενενήντα οκτώ (98) θέσεις προσωπικού με σχέση εργασίας ιδιωτικού δικαίου αορίστου χρόνου που κατανέμονται κατά ειδικότητα ως εξής:

α) 
 Κτηνίατροι ΠΕ3 
 θέσεις
 27
 
β) 
 Χημικοί ΠΕ6 
 θέσεις
 23
 
γ) 
 Διοικητικοί ΠΕ9 
 θέσεις
 7
 
δ) 
 Βοηθοί Εργαστηρίων ΔΕ2 
 θέσεις
 41
 

Οι ανωτέρω θέσεις κατανέμονται με απόφαση του Υπουργού Γεωργίας στα Περιφερειακά Κτηνιατρικά Εργαστήρια και τα λοιπά Κτηνιατρικά Ιδρύματα του Υπουργείου Γεωργίας.

13. Μεταξύ των υποψηφίων για την πλήρωση των θέσεων των περιπτώσεων α' και β' της προηγούμενης παραγράφου προτάσσονται οι κάτοχοι διδακτορικού διπλώματος ή μεταπτυχιακού τίτλου σπουδών της ημεδαπής ή ισότιμου τίτλου σπουδών της αλλοδαπής ή έχουν αποκτήσει μεταπτυχιακή εξειδίκευση ενός (1) τουλάχιστον έτους σε Α.Ε.Ι. της ημεδαπής ή ισότιμα της αλλοδαπής σε αντικείμενα υγειονομικού ελέγχου και ελέγχου νοθειών τροφίμων ζωικής προέλευσης, σε αντικείμενα καταπολέμησης λοιμωδών και παρασιτικών νοσημάτων των ζώων και καταπολέμησης επιζωοτιών ή σε αντικείμενα τεχνητής σπερματέγχυσης και φυσιοπαθολογίας αναπαραγωγής των ζώων ή είναι απόφοιτοι της Εθνικής Σχολής Δημόσιας Υγείας (πρώην Υγειονομικής Σχολής) και είναι κάτοχοι αναγνωρισμένου διπλώματος αγγλικής, γαλλικής, γερμανικής ή ιταλικής γλώσσας. Κατά τα λοιπά για την πλήρωση των θέσεων της προηγούμενης παραγράφου εφαρμόζονται οι διατάξεις του ν. 2190/1994 (ΦΕΚ 28 Α'), όπως κάθε φορά ισχύει.

14. Από τη δημοσίευση του παρόντος νόμου καταργείται η παρ. 1 του άρθρου 4 του π.δ/τος 95/1991.

'Αρθρο 25

Ασφάλιση προσωπικού της παραγράφου 26

του άρθρου 1 του ν. 2247/1994

Το προσωπικό της παραγράφου 26 του άρθρου 1 του ν. 2247/1994 (ΦΕΚ 182 Α'), του οποίου οι συμβάσεις μίσθωσης έργου μετετράπησαν σε συμβάσεις εργασίας ιδιωτικού δικαίου αορίστου χρόνου, για το χρόνο υπηρεσίας αυτού στο ειδικό πρόγραμμα παλιννόστησης ομογενών, που λογίστηκε ως πραγματική υπηρεσία στην Α.Τ.Ε. A.E., ασφαλίζεται στους ασφαλιστικούς φορείς στους οποίους υπάγεται το μόνιμο προσωπικό της Α.Τ.Ε. A.E., εφόσον για τον ίδιο χρόνο δεν έχει ασφαλιστεί σε οποιονδήποτε άλλο ασφαλιστικό φορέα. Υπόχρεοι για την καταβολή των ασφαλιστικών εισφορών του μεν εργοδότη είναι η Α.Τ.Ε. A.E., του δε ασφαλισμένου ο ίδιος ο ασφαλισμένος. 

Ο παραπάνω χρόνος υπηρεσίας αναγνωρίζεται ως συντάξιμος από τους ασφαλιστικούς φορείς του προσωπικού της Α.Τ.Ε. Α.Ε., κατ' εξαίρεση των διατάξεων του άρθρου 58 του π.δ/τος 1041/1979, όπως αντικαταστάθηκαν και ισχύουν.

'Αρθρο 26

Τροποποίηση του ν. 2342/1995 (ΦΕΚ 208 Α')

Η παρ. 4 του άρθρου 8 του ν. 2342/1995 τροποποιείται ως εξής:

"4. Oι υπάλληλοι των παραγράφων 5 και 6 του άρθρου 39 του ν. 1845/1989 (ΦΕΚ 102 Α'), που δεν εντάχθηκαν στον προσωρινό κλάδο ΔΕ19 Τεχνικών Χειριστών Μέσων Δασοπυρόσβεσης ή δεν μονιμοποιήθηκαν στον προσωρινό κλάδο ΥΕ9 Χειριστών Πυροσβεστικών Μέσων, εφόσον έχουν υπερδεκαπενταετή υπηρεσία, από την οποία πενταετή τουλάχιστον στην πρόληψη και κατάσβεση δασικών πυρκαγιών και εκπαιδευτούν επί εξάμηνο τουλάχιστον σε θέματα δασοπυρόσβεσης, εντάσσονται στον προσωρινό κλάδο ΔΕ19 Τεχνικών Χειριστών Μέσων Δασοπυρόσβεσης, ο οποίος επανασυνιστάται με τον παρόντα νόμο και σε προσωρινές θέσεις του κλάδου αυτού, που συνιστώνται αυτοδικαίως με την πράξη της ένταξης.

Με απόφαση του Υπουργού Γεωργίας καθορίζεται ο τρόπος της κατά το προηγούμενο εδάφιο εκπαίδευσης και κάθε σχετική λεπτομέρεια.

Η ένταξη γίνεται με απόφαση του Υπουργού Γεωργίας, μετά από σύμφωνη γνώμη του υπηρεσιακού συμβουλίου για τη συνδρομή των προϋποθέσεων του πρώτου εδαφίου."


 

  

Σελίδα 1063 

'Αρθρο 27

Προσωπικό του Αυτόνομου

Σταφιδικού Οργανισμού (Α.Σ.Ο.)

1. Με αίτησή του το προσωπικό του Α.Σ.Ο. και εντός αποκλειστικής προθεσμίας δέκα (10) μηνών από τη δημοσίευση του παρόντος στην Εφημερίδα της Κυβερνήσεως μεταφέρεται: α) στη συσταθησόμενη με το άρθρο 20 ανώνυμη εταιρεία, β) στο Υπουργείο Γεωργίας και γ) στη νομαρχιακή αυτοδιοίκηση των αντίστοιχων περιοχών, εφόσον υφίστανται κενές θέσεις, μετά από απόφαση του νομαρχιακού συμβουλίου και κατατάσσεται σε υφιστάμενες κενές θέσεις προσωπικού με σχέση εργασίας ιδιωτικού δικαίου αορίστου χρόνου, με βάση τα τυπικά προσόντα που προβλέπονται για τις θέσεις αυτές, τα έτη υπηρεσίας, τον τόπο κατοικίας και κοινωνικούς λόγους. Αν δεν υπάρχουν κενές θέσεις, η κατάταξη γίνεται σε προσωποπαγείς θέσεις αντίστοιχες με την ειδικότητα με την οποία ο υπάλληλος είχε προσληφθεί, οι οποίες συνιστώνται αυτοδικαίως με την απόφαση της μεταφοράς και καταργούνται όταν για οποιονδήποτε λόγο κενωθούν.

Με αίτησή του το προσωπικό του Ταμείου Ασφάλισης Προσωπικού Α.Σ.Ο. και εντός αποκλειστικής προθεσμίας δέκα (10) μηνών από τη δημοσίευση του παρόντος στην Εφημερίδα της Κυβερνήσεως μετατάσσεται σε υφιστάμενες κενές θέσεις προσωπικού του Υπουργείου Γεωργίας, με βάση τα τυπικά προσόντα που προβλέπονται για τις θέσεις αυτές, τα έτη υπηρεσίας, τον τόπο κατοικίας και κοινωνικούς λόγους. Αν δεν υπάρχουν κενές θέσεις, η μετάταξη γίνεται σε προσωποπαγείς θέσεις αντίστοιχες με την ειδικότητα με την οποία ο υπάλληλος είχε προσληφθεί, οι οποίες συνιστώνται αυτοδικαίως με την απόφαση της μεταφοράς και καταργούνται όταν για οποιονδήποτε λόγο κενωθούν.

2. Η κατά την προηγούμενη παράγραφο μεταφορά ή μετάταξη του προσωπικού γίνεται με απόφαση των Υπουργών Εσωτερικών, Δημόσιας Διοίκησης και Αποκέντρωσης και Γεωργίας μέσα σε τρεις (3) μήνες από τη δημοσίευση του παρόντος νόμου στην Εφημερίδα της Κυβερνήσεως.

3. Οι μεταφερόμενοι ή μετατασσόμενοι υπάλληλοι με αίτησή τους μπορεί να επιλέξουν την υπαγωγή τους στα ταμεία κύριας, επικουρικής ασφάλισης και προνοίας της νέας υπηρεσίας τους ή στους ασφαλιστικούς φορείς που ανήκαν πριν από τη μεταφορά τους.

Με απόφαση του Υπουργού Εργασίας και Κοινωνικών Ασφαλίσεων ρυθμίζονται θέματα μεταφοράς ασφαλιστικών εισφορών, προσμέτρησης του χρόνου ασφάλισης και κάθε άλλη αναγκαία λεπτομέρεια για την εφαρμογή της παρούσας παραγράφου.

4. Ο χρόνος υπηρεσίας του μεταφερόμενου ή μετατασσόμενου προσωπικού μέχρι την ημερομηνία εμφάνισής του στη νέα του θέση λογίζεται ως χρόνος πραγματικής υπηρεσίας στη νέα του υπηρεσία για όλες τις νόμιμες συνέπειες και για κάθε μισθολογική και βαθμολογική εξέλιξή του. Στο χρόνο αυτόν υπολογίζεται και ο χρόνος τον οποίο οι μεταφερόμενοι ή μετατασσόμενοι υπάλληλοι διήνυσαν εκτός υπηρεσίας μέχρι την εμφάνισή τους στη νέα τους θέση.

'Αρθρο 28

Ρύθμιση θεμάτων ερευνητών ΕΘ.Ι.ΑΓ.Ε.

χωρίς διδακτορικό δίπλωμα

1. Οι ερευνητές χωρίς διδακτορικό δίπλωμα των βαθμίδων Γ' και Δ', ανεξάρτητα από την ηλικία και τα χρόνια υπηρεσίας τους έχουν δικαίωμα να επιλέξουν μία εκ των δύο θέσεων που περιγράφονται στις παραγράφους 2 και 3 του παρόντος άρθρου.

2. Οι ερευνητές χωρίς διδακτορικό δίπλωμα των βαθμίδων Γ' και Δ', ανεξάρτητα από την ηλικία και τα χρόνια υπηρεσίας τους, που επιθυμούν να παραμείνουν στο ΕΘ.Ι.ΑΓ.Ε., εντάσσονται στον κλάδο των Ειδικών Επιστημόνων Εφαρμογών. Αίτηση μπορούν να υποβάλλουν μέχρι την 31η Μαρτίου 1998. Η ένταξη στις βαθμίδες του κλάδου των Ειδικών Επιστημόνων Εφαρμογών θα γίνει σύμφωνα με τον Κανονισμό Κατάστασης Προσωπικού του ΕΘ.Ι.ΑΓ.Ε., ύστερα από κρίση του Επιστημονικού Συμβουλίου και απόφαση του Δ.Σ. του ΕΘ.Ι.ΑΓ.Ε..

Οι αποδοχές των εντασσομένων δεν μπορεί να είναι κατώτερες από τις αποδοχές που λαμβάνουν στην προηγούμενη θέση.

3. Ερευνητές χωρίς διδακτορικό δίπλωμα των βαθμίδων Γ' και Δ', ανεξάρτητα από την ηλικία και τα χρόνια υπηρεσίας τους, που δεν επιθυμούν να παραμείνουν στο ΕΘ.Ι.ΑΓ.Ε., μεταφέρονται σε προσωποπαγείς θέσεις του Υπουργείου Γεωργίας ανάλογα με τα προσόντα τους. Αίτηση μπορούν να υποβάλλουν μέχρι την 31 Μαρτίου 1998.

Οι αποδοχές των μεταφερομένων στο Υπουργείο Γεωργίας δεν μπορεί να είναι κατώτερες από τις αποδοχές που λαμβάνουν στην προηγούμενη θέση.

4. Ερευνητές, ανεξαρτήτως βαθμίδας και μεταπτυχιακών τίτλων, μπορούν με αίτησή τους να ενταχθούν σε μία από τις θέσεις που ορίζουν οι διατάξεις των παραγράφων 2 και 3 του παρόντος άρθρου. Αίτηση μπορούν να υποβάλλουν μέχρι την 31η Μαρτίου 1998.

5. Ερευνητές που εκπονούν διδακτορική διατριβή, το θέμα της οποίας ανέλαβαν έως την 30ή Ιουνίου 1997 εντάσσονται στον κλάδο των Ειδικών Επιστημόνων Εφαρμογών, με αποδοχές όχι κατώτερες από τις αποδοχές που λαμβάνουν στην προηγούμενη θέση.

Ο συνολικός χρόνος για την περάτωση της διατριβής δεν μπορεί να ξεπερνά τα τρία (3) έτη συνολικά με δικαίωμα παρατάσεως ενός (1) εξαμήνου σε εξαιρετικές περιπτώσεις και κατόπιν αποφάσεως του Επιστημονικού Συμβουλίου του ΕΘ.Ι.ΑΓ.Ε. και αρχίζει από τη δημοσίευση του παρόντος νόμου στην Εφημερίδα της Κυβερνήσεως. 'Οσοι από τους ερευνητές αυτής της παραγράφου ανακηρυχθούν διδάκτορες, λαμβάνουν μέρος ως υποψήφιοι σε θέσεις ερευνητών όταν θα προκηρύσσονται. Εάν δεν επιλέγονται σε θέσεις ερευνητών που έχουν προκηρυχθεί, έχουν το δικαίωμα είτε να παραμείνουν στον κλάδο των Ειδικών Επιστημόνων Εφαρμογών είτε να μεταφερθούν σε προσωποπαγείς θέσεις του Υπουργείου Γεωργίας, ανάλογα με τα προσόντα τους, με αποδοχές όχι κατώτερες από τις αποδοχές που λαμβάνουν στην προηγούμενη θέση.

'Οσοι από τους ερευνητές αυτής της παραγράφου δεν ανακηρυχθούν διδάκτορες εντάσσονται σε μία από τις θέσεις που ορίζουν οι διατάξεις των παραγράφων 2 και 3 του παρόντος άρθρου.

6. Ο χρόνος υπηρεσίας του μεταφερόμενου προσωπικού των παραγράφων 3, 4 και 5 του παρόντος άρθρου που διανύθηκε στο ΕΘ.Ι.Α.Γ.Ε. λογίζεται ως χρόνος πραγματικής υπηρεσίας στη νέα του υπηρεσία για όλες τις νόμιμες συνέπειες και για κάθε μισθολογική και βαθμολογική του εξέλιξη.

'Αρθρο 29

Τροποποίηση διατάξεων του

ν. 2040/1992 (ΦΕΚ 70 Α')

1. Στο τέλος της παραγράφου 17 του άρθρου 32 του ν. 2040/1992 (ΦΕΚ 70 Α') προστίθεται εδάφιο που έχει ως ακολούθως:

"Η ανάκληση των ανωτέρω αποσπάσεων ενεργείται κατά περίπτωση με απόφαση του Υπουργού Γεωργίας, αφού εκτιμηθούν οι υπηρεσιακές ανάγκες του Υπουργείου Γεωργίας και του ΕΘ.Ι.ΑΓ.Ε.."

2. Μετά την παράγραφο 17 του άρθρου 32 του ν. 2040/1992 (ΦΕΚ 70 Α') προστίθεται παράγραφος 17α που έχει ως ακολούθως:

"17α. Οι διατάξεις της προηγούμενης παραγράφου δεν έχουν εφαρμογή για το προσωπικό του Υπουργείου Γεωργίας που υπηρετεί στα Περιφερειακά Εργαστήρια Γεωργικών Εφαρμογών και Αναλύσεως Λιπασμάτων (Π.Ε.Γ.Ε.Α.Λ.), τα οποία επανέρχονται στο Υπουργείο Γεωργίας. Οι οργανικές θέσεις τις οποίες κατέχει το προσωπικό του προηγούμενου εδαφίου στις Νομαρχιακές Αυτοδιοικήσεις ή τις Περιφέρειες μεταφέρονται με τον παρόντα νόμο στα Περιφερειακά Εργαστήρια Γεωργικών Εφαρμογών και Αναλύσεως Λιπασμάτων (Π.Ε.Γ.Ε.Α.Λ.)."


 

  

Σελίδα 1064 

3. Η παράγραφος 19 του άρθρου 32 του ν. 2040/1992 (ΦΕΚ 70 Α') αντικαθίσταται ως εξής:

"19. α) Τα Κέντρα Κτηνιατρικών Ιδρυμάτων Αθηνών και Θεσσαλονίκης μετά των τμημάτων και γραφείων τους, καθώς και τα υπαγόμενα σε αυτά Ινστιτούτα μετά των τμημάτων και γραφείων τους, όπως αυτά προβλέπονται στο άρθρο 3 του π.δ/τος 455/1990 (ΦΕΚ 174 Α'), επανέρχονται στο Υπουργείο Γεωργίας.

β) Η ακίνητη περιουσία των παραπάνω Κέντρων, που είχε παραχωρηθεί κατά νομή και κατοχή στο ΕΘ.Ι.ΑΓ.Ε., επανέρχεται στο Υπουργείο Γεωργίας, έχοντας υπόψη και τις ρυθμίσεις που αναφέρονται στα στοιχεία η' και θ' του παρόντος άρθρου.

γ) Η κινητή περιουσία των παραπάνω Κέντρων, που είχε παραχωρηθεί κατά κυριότητα στο ΕΘ.Ι.ΑΓ.Ε., επανέρχεται στο Υπουργείο Γεωργίας, εκτός από ένα μέρος της, το οποίο καθορίζεται με κοινή απόφαση των Υπουργών Οικονομικών και Γεωργίας, που θα εκδοθεί εντός δύο (2) μηνών από τη δημοσίευση του παρόντος στην Εφημερίδα της Κυβερνήσεως και το οποίο θα παραμείνει κατά κυριότητα στο ΕΘ.Ι.ΑΓ.Ε. για την εξυπηρέτηση λειτουργικών αναγκών των Ινστιτούτων Κτηνιατρικών Ερευνών Αθηνών και Θεσσαλονίκης, όπως αυτά προβλέπονται στο στοιχείο ε' του παρόντος άρθρου.

Με την ίδια απόφαση καθορίζονται τα όργανα παράδοσης και παραλαβής της περιουσίας που επανέρχεται στο Υπουργείο Γεωργίας, σύμφωνα με τις προηγούμενες διατάξεις του παρόντος άρθρου, ο τύπος και το περιεχόμενο του σχετικού πρωτοκόλλου, οι ειδικότεροι όροι και προϋποθέσεις επαναφοράς και κάθε άλλη αναγκαία λεπτομέρεια.

δ) Το επιστημονικό και τεχνικό προσωπικό που υπηρετεί στα Κέντρα Κτηνιατρικών Ιδρυμάτων Αθηνών και Θεσσαλονίκης και δεν έχει ενταχθεί στο ΕΘ.Ι.ΑΓ.Ε. μέχρι τη δημοσίευση του παρόντος στην Εφημερίδα της Κυβερνήσεως παραμένει στα Κέντρα αυτά. Οι οργανικές θέσεις τις οποίες κατέχει το προσωπικό του προηγούμενου εδαφίου στις Νομαρχιακές Αυτοδιοικήσεις ή τις Περιφέρειες μεταφέρονται με τον παρόντα νόμο στα εν λόγω Κέντρα.

ε) Ιδρύεται Ινστιτούτο Κτηνιατρικών Ερευνών Θεσσαλονίκης, το οποίο θα λειτουργεί στα πλαίσια του ΕΘ.Ι.ΑΓ.Ε. με τα ίδια ακριβώς αντικείμενα και αρμοδιότητες που προβλέπονται και για το Ινστιτούτο Κτηνιατρικών Ερευνών Αθηνών, το οποίο έχει συσταθεί με το π.δ. 402/1988 και έχει μεταφερθεί στο ΕΘ.Ι.ΑΓ.Ε. με την υπ' αριθ. 288611/21.8.1990 κοινή απόφαση των Υπουργών Προεδρίας και Γεωργίας.

στ) Η στελέχωση με ερευνητικό προσωπικό των Ινστιτούτων Κτηνιατρικών Ερευνών Αθηνών και Θεσσαλονίκης θα γίνει κατά προτεραιότητα από τους ερευνητές του ΕΘ.Ι.ΑΓ.Ε. που υπηρετούν μέχρι τη δημοσίευση του παρόντος στην Εφημερίδα της Κυβερνήσεως στα Κέντρα Κτηνιατρικών Ιδρυμάτων Αθηνών και Θεσσαλονίκης.

ζ) Η στέγαση, ο εξοπλισμός και η στελέχωση με το αναγκαίο ερευνητικό και τεχνικό προσωπικό, καθώς και η κάλυψη των λειτουργικών δαπανών των Ινστιτούτων Κτηνιατρικών Ερευνών Αθηνών και Θεσσαλονίκης ανήκει στην αρμοδιότητα του ΕΘ.Ι.ΑΓ.Ε., έχοντας υπόψη και τα προβλεπόμενα στα στοιχεία γ', η' και θ' του παρόντος άρθρου.

η) Για την κάλυψη των αναγκών στέγασης και λειτουργίας του Ινστιτούτου Κτηνιατρικών Ερευνών Αθηνών προβλέπεται εντός τριών (3) μηνών από τη δημοσίευση του παρόντος στην Εφημερίδα της Κυβερνήσεως: 1) η στέγασή του στο ανεξάρτητο κτίριο, στο οποίο στεγάζονται τα Τμήματα Μικροβιολογίας, Παθολογίας Μαστού και Βρουκελλώσεων του Ινστιτούτου Λοιμωδών και Παρασιτικών Νοσημάτων Αθηνών στην Αγία Παρασκευή Αττικής, 2) ο εξοπλισμός του με μέρος της κινητής περιουσίας του Κέντρου Κτηνιατρικών Ιδρυμάτων Αθηνών, σύμφωνα με τα προβλεπόμενα στο στοιχείο γ'.

θ) Το Ινστιτούτο Αναπαραγωγής και Τεχνητής Σπερματέγχυσης Θεσσαλονίκης του Κέντρου Κτηνιατρικών Ιδρυμάτων Θεσσαλονίκης παραμένει στις εγκαταστάσεις της Νέας Ιωνίας - Διαβατών Θεσσαλονίκης.

Οι ερευνητικές και μη εργασίες τεχνητής σπερματέγχυσης και καταπολέμησης νοσημάτων αναπαραγωγής θα διεξάγονται στους χώρους των κτιριακών εγκαταστάσεων του εν λόγω Ινστιτούτου.

Η ίδια ρύθμιση ισχύει και για το Ινστιτούτο Αναπαραγωγής και Τεχνητής Σπερματέγχυσης Αθηνών, το οποίο στεγάζεται στο Βοτανικό Αττικής."

'Αρθρο 30

Τροποποίηση διατάξεων του

ν. 1845/1989 (ΦΕΚ 102 Α')

1. Η παράγραφος 4 του άρθρου 2 του ν. 1845/1989, όπως αντικαταστάθηκε με την παράγραφο 1 του άρθρου 32 του ν. 2040/1992, αντικαθίσταται ως εξής:

"4. Με προεδρικά διατάγματα, που εκδίδονται με πρόταση των Υπουργών Εσωτερικών, Δημόσιας Διοίκησης και Αποκέντρωσης και Γεωργίας, ύστερα από εισήγηση του Δ.Σ. του ΕΘ.Ι.ΑΓ.Ε. ή άλλων οργανισμών που εποπτεύονται από το Υπουργείο Γεωργίας, μπορεί να συνιστώνται οργανισμοί ή εταιρείες στις οποίες μπορεί να μετέχουν το Δημόσιο, καθώς και άλλα νομικά πρόσωπα. Τα συνιστώμενα νομικά πρόσωπα λειτουργούν κατά τους κανόνες της ιδιωτικής οικονομίας, με σκοπό την εφαρμογή και αξιοποίηση των αποτελεσμάτων της αγροτικής έρευνας και τεχνολογίας."

2. Στο άρθρο 3 του ν. 1845/1989 προστίθεται δεύτερο εδάφιο που έχει ως εξής:

"Με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης και Γεωργίας, ρυθμίζονται ο τρόπος και οι λεπτομέρειες εποπτείας του ΕΘ.Ι.ΑΓ.Ε. από το Υπουργείο Γεωργίας. Με το ίδιο προεδρικό διάταγμα ορίζεται και ο αριθμός ελέγχων ανάλογα με τον όγκο των παραγομένων ή καταναλισκομένων προϊόντων."

3. Οι παράγραφοι 1, 3 και 5 του άρθρου 4 του ν. 1845/1989 αντικαθίστανται ως εξής:

"1. Το ΕΘ.Ι.ΑΓ.Ε. είναι αρμόδιο για τη διεξαγωγή της αγροτικής έρευνας, την ανάπτυξη της τεχνολογίας και τεχνογνωσίας, στα πλαίσια της αγροτικής πολιτικής του Υπουργείου Γεωργίας και σύμφωνα με τους στόχους της αγροτικής έρευνας του Υπουργείου Γεωργίας.

Ειδικότερα το ΕΘ.Ι.ΑΓ.Ε.:

α) Εφαρμόζει την πολιτική της αγροτικής έρευνας και τεχνολογίας του Υπουργείου Γεωργίας.

β) Αναλαμβάνει τη διεξαγωγή ερευνητικών προγραμμάτων του Υπουργείου Γεωργίας ή φυσικών ή νομικών προσώπων και επίσης διενεργεί για λογαριασμό τους εργαστηριακές αναλύσεις, διαγνώσεις, αξιολογήσεις ποικιλιών, φυτοφαρμάκων, μηχανημάτων και λιπασμάτων.

γ) Αξιολογεί και αποτιμά τα προγράμματα αγροτικής έρευνας που διεξάγονται από ερευνητικές μονάδες του και υποβάλλει τα σχετικά πορίσματα στο Υπουργείο Γεωργίας.

δ) Ενεργεί για την κατοχύρωση και προστασία δικαιωμάτων βιομηχανικής ιδιοκτησίας, πνευματικής ιδιοκτησίας και σημάτων στον τομέα της αγροτικής έρευνας που διεξάγεται στο ΕΘ.Ι.ΑΓ.Ε. ή σε άλλα ιδρύματα ή νομικά πρόσωπα δημoσίου ή ιδιωτικού δικαίου ή ομάδες εργασίας που εκτελούν ερευνητικά προγράμματα για λογαριασμό του ΕΘ.Ι.ΑΓ.Ε., ελέγχει την κατοχύρωσή τους και παρέχει τεχνολογικές γνώσεις σε όλα τα σχετικά θέματα.

ε) Συλλέγει και αξιοποιεί επιστημονικές και τεχνολογικές πληροφορίες σε θέματα αγροτικής έρευνας και τεχνολογίας, τις οποίες μεταφέρει για την εφαρμογή τους στις αρμόδιες υπηρεσίες του Υπουργείου Γεωργίας και τους εποπτευόμενους από αυτό οργανισμούς, τις αγροτικές συνεταιριστικές οργανώσεις, ατομικές ή συλλογικές αγροτικές εκμεταλλεύσεις και επιχειρήσεις.

στ) Συνεργάζεται με διεθνείς οργανισμούς και οργανώσεις, με εκπαιδευτικά, επιστημονικά και ερευνητικά ιδρύματα και αναπτύσσει διεπιστημονικές σχέσεις σε θέματα αγροτικής έρευνας και τεχνολογίας με ιδρύματα της ημεδαπής και της αλλοδαπής.

ζ) Προκηρύσσει και χορηγεί υποτροφίες στο προσωπικό του.

η) Διοργανώνει συνέδρια, διεθνείς συναντήσεις, σεμινάρια και διαλέξεις για την προαγωγή της αγροτικής έρευνας και τεχνολογίας, καθώς και της επιστημονικής ενημέρωσης."


 

  

Σελίδα 1065 

"3. Τα Περιφερειακά Εργαστήρια Γεωργικών Εφαρμογών και Αναλύσεως Λιπασμάτων (Π.Ε.Γ.Ε.Α.Λ.) Λυκόβρυσης-Αττικής, Ξυλοκάστρου-Κορινθίας, Σίνδου-Θεσσαλονίκης, Κοζάνης, Κομοτηνής, Λάρισας, Ιωαννίνων και Ηρακλείου-Κρήτης επανέρχονται στο Υπουργείο Γεωργίας."

"5. Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης, Γεωργίας και του κατά περίπτωση αρμόδιου υπουργού, ύστερα από πρόταση της Διεύθυνσης 'Ερευνας του Υπουργείου Γεωργίας, μπορεί να εκχωρούνται αρμοδιότητες του Υπουργείου Γεωργίας σε θέματα έρευνας σε νομικά πρόσωπα του δημόσιου τομέα."

4. Η παράγραφος 1 του άρθρου 7 του ν. 1845/1989, όπως αντικαταστάθηκε με την παράγραφο 3 α) του άρθρου 32 του ν. 2040/1992, αντικαθίσταται ως εξής:

"1. Το διοικητικό συμβούλιο αποτελείται από ένδεκα (11) μέλη:

α) τον πρόεδρο, που επιλέγεται από τον Υπουργό Γεωργίας από επιστήμονες με κύρος, γνώσεις και διοικητική εμπειρία,

β) το διευθυντή της Διεύθυνσης 'Ερευνας του Υπουργείου Γεωργίας, ως αντιπρόεδρο, με τον αναπληρωτή του,

γ) το γενικό διευθυντή του ΕΘ.Ι.Α.Γ.Ε.,

δ) δύο καθηγητές Ανωτάτων Εκπαιδευτικών Ιδρυμάτων γεωτεχνικής ειδικότητας, που να έχουν συμβάλει σημαντικά στην αγροτική έρευνα, οι οποίοι ορίζονται με τους αναπληρωτές τους με κοινή απόφαση των Υπουργών Γεωργίας και Εθνικής Παιδείας και Θρησκευμάτων,

ε) το διευθυντή της Διεύθυνσης Προγραμματισμού και Γεωργικών Διαρθρώσεων του Υπουργείου Γεωργίας με τον αναπληρωτή του,

στ) έναν επιστήμονα κύρους, που προτείνεται με τον αναπληρωτή του από το Γεωτεχνικό Επιμελητήριο Ελλάδας,

ζ) έναν εκπρόσωπο των ερευνητών του ΕΘ.Ι.Α.Γ.Ε. μαζί με τον αναπληρωτή του, που εκλέγονται με μυστική ψηφοφορία από το ερευνητικό προσωπικό του,

η) έναν εκπρόσωπο του λοιπού επιστημονικού και τεχνικού προσωπικού του ΕΘ.Ι.Α.Γ.Ε. μαζί με τον αναπληρωτή του που εκλέγονται με μυστική ψηφοφορία από το σύνολο του προσωπικού αυτού,

θ) έναν εκπρόσωπο της Πανελλήνιας Συνομοσπονδίας Ενώσεων Γεωργικών Συνεταιρισμών, που προτείνεται με τον αναπληρωτή του από το διοικητικό συμβούλιό της,

ι) έναν εκπρόσωπο των γεωργικών βιομηχανιών ή των επιχειρήσεων γεωργικής έρευνας, παραγωγής ή διακίνησης πολλαπλασιαστικού υλικού ή γεωργικών φαρμάκων, που ορίζεται με τον αναπληρωτή του από τον Υπουργό Γεωργίας.

Μέχρι να ολοκληρωθούν οι κρίσεις του ερευνητικού προσωπικού του ΕΘ.Ι.Α.Γ.Ε. τα μέλη των περιπτώσεων ζ' και η' ορίζονται με απόφαση του Υπουργού Γεωργίας.

Χρέη γραμματέα εκτελεί υπάλληλος του ΕΘ.Ι.Α.Γ.Ε.."

5. Η παράγραφος 3 του άρθρου 7 του ν. 1845/1989, όπως αντικαταστάθηκε με την παράγραφο 3 β) του άρθρου 32 του ν. 2040/1992, αντικαθίσταται ως εξής:

"3. Η διάρκεια της θητείας των μελών του Δ.Σ. είναι τριετής και μπορεί να ανανεώνεται.

Σε περίπτωση που εκλείψει ή παραιτηθεί μέλος του Δ.Σ. διορίζεται νέο μέλος για το υπόλοιπο της θητείας που εκλέγεται ή ορίζεται ανάλογα με την περίπτωση."

6. Τα εδάφια κ) και κα) της παραγράφου 1 του άρθρου 8 του ν. 1845/1989, όπως το εδάφιο κα) αντικαταστάθηκε με το εδάφιο γ) της παραγράφου 4 του άρθρου 32 του ν. 2040/1992, αντικαθίστανται ως εξής:

"κ) Διορίζει τους διευθυντές των Ινστιτούτων του ΕΘ.Ι.ΑΓ.Ε., ύστερα από γνώμη του Ε.Σ..

κα) Συγκροτεί τα επιστημονικά συμβούλια των Ινστιτούτων του ΕΘ.Ι.ΑΓ.Ε. και τις επιτροπές αξιολόγησης και διορισμού ή πρόσληψης του ερευνητικού προσωπικού των Ινστιτούτων αυτών, μετά από γνώμη του επιστημονικού συμβουλίου του ΕΘ.Ι.ΑΓ.Ε.. Για τη συγκρότηση των επιτροπών αξιολόγησης και διορισμού ή πρόσληψης του μη ερευνητικού προσωπικού των Ινστιτούτων αποφασίζει ο Υπουργός Γεωργίας, ύστερα από γνώμη του Δ.Σ. του ΕΘ.Ι.ΑΓ.Ε.."

7. Μετά την παράγραφο 1 του άρθρου 8 του ν. 1845/1989 προστίθεται παράγραφος 1α που έχει ως ακολούθως:

"1.α. Ο πρόεδρος του Δ.Σ. του ΕΘ.Ι.ΑΓ.Ε. έχει επιπλέον την εξής αρμοδιότητα:

Εκπροσωπεί το Δ.Σ. του ΕΘ.Ι.ΑΓ.Ε. ενώπιον των δικαστηρίων και δημόσιων αρχών της ημεδαπής και αλλοδαπής."

8. Η παράγραφος 1 του άρθρου 9 του ν. 1845/1989, όπως αντικαταστάθηκε με την παράγραφο 5α) του άρθρου 32 του ν. 2040/1992, αντικαθίσταται ως εξής:

"1.α) Ο Γενικός Διευθυντής του ΕΘ.Ι.ΑΓ.Ε. διορίζεται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, εφόσον συγκεντρώνει τις τυπικές και ουσιαστικές προϋποθέσεις που ορίζονται στις επόμενες παραγράφους. Ο διορισμός γίνεται για θητεία τριών (3) ετών, ύστερα από κρίση και πρόταση επιτροπής που συγκροτείται με απόφαση του Υπουργού Γεωργίας. Ανανέωση του διορισμού επιτρέπεται για ίσο χρονικό διάστημα, ύστερα από αίτηση του ενδιαφερομένου και γνώμη της ίδιας επιτροπής που συνεκτιμά την επιτυχή και αποτελεσματική εκπλήρωση των καθηκόντων του ενδιαφερομένου κατά τη διάρκεια της θητείας του. Λήξη της θητείας του Γενικού Διευθυντή πριν από την παρέλευση της τριετίας επιτρέπεται με πλήρως αιτιολογημένη απόφαση της παραπάνω επιτροπής, μετά από εισήγηση του Υπουργού Γεωργίας, για λόγους ακαταλληλότητας ή αδυναμίας εκπλήρωσης των καθηκόντων του.

β) Ο Γενικός Διευθυντής είναι κάτοχος διδακτορικού διπλώματος, με εμπειρία στην έρευνα, καθώς και με διοικητικές ικανότητες.

γ) Η αίτηση υποψηφιότητας υποβάλλεται μέσα σε αποκλειστική προθεσμία που τάσσεται από τον Υπουργό Γεωργίας, η οποία δεν μπορεί να είναι μικρότερη των δέκα (10) ημερών από τη σχετική προκήρυξή της στον τύπο. Η προκήρυξη του Υπουργού τοιχοκολλάται στο κεντρικό οίκημα του Υπουργείου Γεωργίας, καθώς και στο κεντρικό οίκημα του ΕΘ.Ι.ΑΓ.Ε. και περίληψη αυτής δημοσιεύεται σε δύο ημερήσιες εφημερίδες των Αθηνών.

δ) Η αίτηση υποψηφιότητας συνοδεύεται και από πλήρες βιογραφικό σημείωμα, καθώς και από άλλα στοιχεία που κατά την κρίση του υποψηφίου αποδεικνύεται η ικανότητα αυτού να ασκήσει αποτελεσματικά τα καθήκοντα του Γενικού Διευθυντή. Η επιτροπή καλεί τους υποψηφίους σε προφορική συνέντευξη.

ε) Η επιτροπή συνέρχεται σε συνεδρίαση για την επιλογή, ύστερα από την υποβολή σχετικού ερωτήματος του Υπουργού Γεωργίας. Για την επιλογή συνεκτιμώνται τα στοιχεία του βιογραφικού σημειώματος, καθώς και τα λοιπά στοιχεία του υποψηφίου, οι μεταπτυχιακοί τίτλοι σπουδών, η γνώση ξένων γλωσσών και κατά προτίμηση μίας των κυρίων γλωσσών των Κρατών - Μελών της Ευρωπαϊκής 'Ενωσης (Ε.Ε.), καθώς και η γνώμη της επιτροπής που διαμορφώνεται κατά την προφορική συνέντευξη για την προσωπικότητα και την ικανότητα του υποψηφίου να ασκήσει αποτελεσματικά τα καθήκοντα του Γενικού Διευθυντή."

9. Η παράγραφος 2 του άρθρου 9 του ν. 1845/1989 αντικαθίσταται ως εξής:

"2. Ο Γενικός Διευθυντής έχει τις εξής αρμοδιότητες:

α) Είναι προϊστάμενος των υπηρεσιών και του προσωπικού του ΕΘ.Ι.ΑΓ.Ε., σύμφωνα με το νόμο αυτόν, τους ισχύοντες κανονισμούς του ΕΘ.Ι.ΑΓ.Ε. και τις αποφάσεις του Δ.Σ..

Εισηγείται στο Δ.Σ. μετάθεση και απόσπαση του μη ερευνητικού προσωπικού του ΕΘ.Ι.ΑΓ.Ε..

β) Υπογράφει όλα τα έγγραφα του ΕΘ.Ι.ΑΓ.Ε.. 

γ) Υλοποιεί τις αποφάσεις του Δ.Σ.. 

δ) Φροντίζει για την κατάρτιση του προϋπολογισμού, ισολογισμού και απολογισμού του ΕΘ.Ι.ΑΓ.Ε., που τίθενται στην κρίση του Δ.Σ. του ΕΘ.Ι.ΑΓ.Ε.."

10. Επαναφέρονται σε ισχύ οι διατάξεις της περίπτωσης α' της παραγράφου 6 του άρθρου 9 του ν. 1845/1989, καταργουμένων των διατάξεων της περίπτωσης γ' της παραγράφου 5 του άρθρου 32 του ν. 2040/1992.

11. Η παράγραφος 8 του άρθρου 9 του ν. 1845/1989, όπως αντικαταστάθηκε με την παράγραφο 5 δ) του άρθρου 32 του ν. 2040/1992, αντικαθίσταται ως εξής:

"8. Σε περίπτωση που επιλέγεται Γενικός Διευθυντής από το ερευνητικό προσωπικό του ΕΘ.Ι.ΑΓ.Ε., μετά τη λήξη της


 

  

Σελίδα 1066 

 

θητείας του επανέρχεται αυτοδίκαια στη θέση που κατείχε πριν από την επιλογή του."

12. Η παράγραφος 1 του άρθρου 10 του ν. 1845/1989, όπως αντικαταστάθηκε με την παράγραφο 6 του άρθρου 32 του ν. 2040/1992, αντικαθίσταται ως εξής:

"1. Το Ε.Σ. είναι επταμελές και αποτελείται από:

α) Πέντε (5) επιστήμονες αναγνωρισμένου κύρους, με προσόντα τουλάχιστον ερευνητή βαθμίδας Α', με αξιόλογο ερευνητικό και συγγραφικό έργο στην αγροτική έρευνα και τεχνολογία, που ορίζονται από τον Υπουργό Γεωργίας από καθηγητές Ανωτάτων Εκπαιδευτικών Ιδρυμάτων ή τους ερευνητές βαθμίδας Α' του ΕΘ.Ι.ΑΓ.Ε..

β) Δύο (2) ερευνητές βαθμίδας Α', που εκλέγονται μαζί με τους αναπληρωτές τους με μυστική ψηφοφορία από το σύνολο του ερευνητικού προσωπικού του ΕΘ.Ι.ΑΓ.Ε..

Τον Πρόεδρο του Ε.Σ. μαζί με τον αναπληρωτή του ορίζει ο Υπουργός Γεωργίας από τους επιστήμονες του εδαφίου α).

Τα θέματα στο Ε.Σ. εισηγείται ο Γενικός Διευθυντής του ΕΘ.Ι.ΑΓ.Ε., ο οποίος μετέχει στις συνεδριάσεις χωρίς ψήφο."

13. Η παράγραφος 8 του άρθρου 10 του ν. 1845/1989, όπως αντικαταστάθηκε με το εδάφιο ε) της παραγράφου 6 του άρθρου 32 του ν. 2040/1992, αντικαθίσταται ως εξής:

"8. Για την υποβοήθηση του έργου του Ε.Σ. συνιστώνται με απόφαση του Δ.Σ. του ΕΘ.Ι.ΑΓ.Ε. και μετά από γνώμη του Ε.Σ. του ΕΘ.Ι.ΑΓ.Ε., επιτροπές κρίσης ερευνητικών προγραμμάτων και αποτελεσμάτων των προγραμμάτων έρευνας κατά ειδικότητα, καθώς και επιτροπές αξιολόγησης για διορισμό, πρόσληψη και προαγωγή του ερευνητικού προσωπικού. Με την ίδια απόφαση καθορίζεται το αντικείμενο κάθε επιτροπής και κάθε άλλη αναγκαία λεπτομέρεια."

14. Το εδάφιο α) της παραγράφου 1 του άρθρου 13 του ν. 1845/1989, όπως αντικαταστάθηκε με την παράγραφο 8 του άρθρου 32 του ν. 2040/1992, αντικαθίσταται ως εξής:

"1. α) Το Ε.Σ.Ι. αποτελείται από τρία (3), πέντε (5) ή επτά (7) μέλη, αναλόγως του μεγέθους του Ινστιτούτου, των δραστηριοτήτων του και του αριθμού του ερευνητικού προσωπικού που υπηρετεί σε αυτό.

Ο αριθμός των μελών του Ε.Σ.Ι. καθορίζεται κάθε φορά από το Δ.Σ.."

15. Το εδάφιο α) της παραγράφου 2 του άρθρου 13 του ν. 1845/1989 αντικαθίσταται ως εξής:

"α) Παρακολουθεί την εκτέλεση και αξιολογεί τα αποτελέσματα των ερευνητικών προγραμμάτων του Ινστιτούτου."

16. Οι παράγραφοι 7, 8 και 9 του άρθρου 17 του ν. 1845/1989 τροποποιούνται ως εξής:

"7. Για την προαγωγή στη βαθμίδα Γ' απαιτείται τριετής θητεία στη βαθμίδα Δ' και θετική κρίση κατά την παράγραφο 6 του άρθρου αυτού. Αν ο κρινόμενος δεν κριθεί προακτέος, η θητεία του παρατείνεται για δύο (2) έτη, μετά δε τη λήξη της επανακρίνεται. Αν κατά την επανάκριση δεν κριθεί προακτέος, με αίτησή του, είτε εντάσσεται στις βαθμίδες του κλάδου των Ειδικών Επιστημόνων Εφαρμογών, σύμφωνα με τον Κανονισμό Κατάστασης Προσωπικού, ύστερα από κρίση του Επιστημονικού Συμβουλίου και απόφαση του Δ.Σ. του ΕΘ.Ι.ΑΓ.Ε., με αποδοχές όχι κατώτερες από τις αποδοχές που λαμβάνει στην προηγούμενη θέση, είτε μεταφέρεται σε ανάλογη με τα προσόντα του προσωποπαγή θέση του Υπουργείου Γεωργίας, με αποδοχές όχι κατώτερες από τις αποδοχές που λαμβάνει στην προηγούμενη θέση.

8. Για την προαγωγή στη βαθμίδα Β' απαιτείται τριετής θητεία στη βαθμίδα Γ' και θετική κρίση κατά την παράγραφο 6 του άρθρου αυτού. Αν ο κρινόμενος δεν κριθεί προακτέος, η θητεία του παρατείνεται μία μόνο φορά για τρία (3) έτη. Κατά τη λήξη της θητείας επανακρίνεται. Αν και μετά τη νέα κρίση δεν κριθεί προακτέος, με αίτησή του, είτε εντάσσεται στις βαθμίδες του κλάδου των Ειδικών Επιστημόνων Εφαρμογών, σύμφωνα με τον Κανονισμό Κατάστασης Προσωπικού, ύστερα από κρίση του Επιστημονικού Συμβουλίου και απόφαση του Δ.Σ.του ΕΘ.Ι.ΑΓ.Ε., με αποδοχές όχι κατώτερες από τις αποδοχές που λαμβάνει στην προηγούμενη θέση, είτε μεταφέρεται σε ανάλογη με τα προσόντα του προσωποπαγή θέση του Υπουργείου Γεωργίας με αποδοχές όχι κατώτερες από τις αποδοχές που λαμβάνει στην προηγούμενη θέση.

9. Ο ερευνητής της βαθμίδας Β' προάγεται ύστερα από αίτησή του, εφόσον έχει τετραετή υπηρεσία στη βαθμίδα αυτή και έχει κριθεί θετικά κατά τη διαδικασία της παραγράφου 6 του άρθρου αυτού. Αν η κρίση δεν είναι θετική, η θητεία του παρατείνεται δύο φορές για τρία (3) έτη κάθε φορά. Κατά τη λήξη καθεμιάς θητείας επανακρίνεται. 

Αν και μετά την τελευταία κρίση δεν κριθεί προακτέος, με αίτησή του, είτε εντάσσεται στις βαθμίδες του κλάδου των Ειδικών Επιστημόνων Εφαρμογών, σύμφωνα με τον Κανονισμό Κατάστασης Προσωπικού, ύστερα από κρίση του Επιστημονικού Συμβουλίου και απόφαση του Δ.Σ. του Ε.Θ.Ι.Α.Γ.Ε., με αποδοχές όχι κατώτερες από τις αποδοχές που λαμβάνει στην προηγούμενη θέση, είτε μεταφέρεται σε ανάλογη με τα προσόντα του προσωποπαγή θέση του Υπουργείου Γεωργίας με αποδοχές όχι κατώτερες από τις αποδοχές που λαμβάνει στην προηγούμενη θέση."

17. Η παράγραφος 1 του άρθρου 25 του ν. 1845/1989 τροποποιείται ως εξής:

"1. Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Γεωργίας, που δημοσιεύεται στην Εφημερίδα της Κυβερνήσεως, οι περιφερειακές υπηρεσίες έρευνας (ινστιτούτα, ιδρύματα, κέντρα, σταθμοί) μπορεί να ενοποιούνται, αναδιαρθρώνονται, καταργούνται και μεταφέρονται στο ΕΘ.Ι.ΑΓ.Ε.."

18. Η παράγραφος 2 του άρθρου 25 του ν. 1845/1989, όπως αντικαταστάθηκε με την παράγραφο 11 του άρθρου 32 του ν. 2040/1992, αντικαθίσταται από τότε που ίσχυσε ως εξής:

"2. Η ακίνητη περιουσία που κατά χρήση ανήκει στις πιο πάνω Υπηρεσίες, ιδρύματα και σταθμούς περιέρχεται κατά νομή και κατοχή στο ΕΘ.Ι.ΑΓ.Ε., διαγραφομένων των μεταγραφών που έγιναν εξαιτίας της διάταξης που αντικαθίσταται με πράξη του Υπουργού Γεωργίας.

Η νομή και κατοχή της ακίνητης περιουσίας που κατά χρήση ανήκε στα Περιφερειακά Εργαστήρια Γεωργικών Εφαρμογών και Αναλύσεως Λιπασμάτων (Π.Ε.Γ.Ε.Α.Λ.) επανέρχεται στο Υπουργείο Γεωργίας. Με κοινή απόφαση των Υπουργών Οικονομικών και Γεωργίας καθορίζονται τα όργανα παράδοσης και παραλαβής της περιουσίας των Περιφερειακών Εργαστηρίων Γεωργικών Εφαρμογών και Αναλύσεως Λιπασμάτων (Π.Ε.Γ.Ε.Α.Λ.), που επανέρχεται στο Υπουργείο Γεωργίας, ο τύπος και το περιεχόμενο του σχετικού πρωτοκόλλου, οι ειδικότεροι όροι και προϋποθέσεις επαναφοράς και κάθε άλλη αναγκαία λεπτομέρεια."

19. Η παρ. 5 του άρθρου 37 του ν. 1845/1989 αντικαθίσταται ως εξής:

"5. Στη Διεύθυνση Προστασίας Δασών και Φυσικού Περιβάλλοντος της Γενικής Γραμματείας Δασών και Φυσικού Περιβάλλοντος του Υπουργείου Γεωργίας συνιστάται Συντονιστικό Κέντρο Δασοπροστασίας.

Σε αεροδρόμια και ελικοδρόμια της χώρας, που χρησιμοποιούνται ως μόνιμες ή εποχιακές βάσεις των πυροσβεστικών αεροσκαφών και ελικοπτέρων, συνιστώνται σταθμοί αεροπυρόσβεσης υπαγόμενοι ως προς μεν τη διοικητική τους εξυπηρέτηση στις αντίστοιχες Διευθύνσεις Δασών, ως προς δε τη λειτουργία τους στο Συντονιστικό Κέντρο Δασοπροστασίας.

Η έδρα, ο χρόνος και το ωράριο λειτουργίας, οι αρμοδιότητες, η διάρθρωση, ο εξοπλισμός και η στελέχωση του Συντονιστικού Κέντρου Δασοπροστασίας και των σταθμών αεροπυρόσβεσης καθορίζονται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως."

20. Ο Υπουργός Γεωργίας μπορεί με απόφασή του, που δημοσιεύεται στην Εφημερίδα της Κυβερνήσεως, να καθορίζει ειδικά προσόντα για την πρόσληψη, για το χρονικό διάστημα από την 1η Μα|ου μέχρι την 31η Οκτωβρίου, μέσα στα όρια των εγκεκριμένων πιστώσεων, του αναγκαίου εποχιακού εργατοτεχνικού προσωπικού που θα απασχοληθεί στην εξυπηρέτηση λειτουργίας ή άλλων αναγκών των επίγειων και εναέριων πυροσβεστικών μέσων, των σταθμών αεροπυρόσβεσης, των πυροφυλακείων και εγκαταστάσεων για την εκτέλεση του προγράμματος αντιπυρικής προστασίας της χώρας, λόγω


 

  

Σελίδα 1067 

 

των ιδιαιτεροτήτων της απασχόλησής του, τηρουμένων κατά τα λοιπά των διατάξεων του ν. 2190/ 1994.

'Αρθρο 31

Εφαρμογή του άρθρου 4 του ν. 4112/1929

1. Η διάταξη του άρθρου 4 του ν. 4112/1929 "Περί συστάσεως υποθήκης επί μηχανημάτων ή άλλων εγκαταστάσεων" εφαρμόζεται για όλα γενικά τα δάνεια ή άλλες πιστώσεις που παρέχονται από τις τράπεζες σε κάθε μορφής επιχειρήσεις και νομικά πρόσωπα (εταιρίες, κοινοπραξίες, συνεταιρισμοί κ.λπ.), για την ασφάλεια των οποίων οι δανείστριες τράπεζες έχουν εγγράψει υποθήκη επί ακινήτων των οφειλετών ή και επί των μηχανημάτων, εγκαταστάσεων και λοιπών παραρτημάτων αυτών.

2. Μετά την εγγραφή της υποθήκης επί των άνω ακινήτων ή και επί των μηχανημάτων, εγκαταστάσεων και λοιπών εγκαταστάσεων, η εκμίσθωση αυτών από τον οφειλέτη ή τον τρίτο κύριο ή νομέα, η παραχώρηση της χρήσης ή κατοχής τους με βάση άλλη έννομη σχέση μπορεί να καταγγελθεί οποτεδήποτε από τη δανείστρια τράπεζα.

Μετά την καταγγελία αυτή, η μίσθωση ή άλλη σχέση λύεται μετά εξάμηνο και χωρεί η κατ' άρθρο 943 Κ.Πολ.Δ. αναγκαστική εκτέλεση με βάση τη δανειστική σύμβαση που είναι τίτλος εκτελεστός.

3. Σε περίπτωση που η οφειλέτρια επιχείρηση τεθεί υπό την ειδική εκκαθάριση του άρθρου 46α του ν. 1892/1990, που προστέθηκε με το άρθρο 14 του ν. 2000/1991, χωρεί η κατ' άρθρο 943 Κ.Πολ.Δ. αναγκαστική εκτέλεση υπέρ της υπό εκκαθάριση επιχείρησης ή του πλειοδότη του ενεργητικού της επιχείρησης και εναντίον των μισθωτών αυτής, καθώς και κατά οποιουδήποτε αντλεί δικαιώματα από αυτούς ή κατέχει, νέμεται ή χρησιμοποιεί με οποιαδήποτε έννομη σχέση τα ακίνητα, μηχανήματα και λοιπές εγκαταστάσεις της επιχείρησης, με βάση την απόφαση του Εφετείου που διατάσσει την κατά το άνω άρθρο ειδική εκκαθάριση αυτής ή τη σύμβαση μεταβίβασης του ενεργητικού της επιχείρησης, που είναι τίτλοι εκτελεστοί. Κατά της εκτέλεσης αυτής δεν επιτρέπεται ανακοπή ή άλλο τακτικό ή έκτακτο ένδικο μέσο από οποιονδήποτε και δεν μπορεί να ζητηθεί η αναστολή της εκτέλεσης για οποιονδήποτε λόγο.

Η παρούσα διάταξη ισχύει και για τις επιχειρήσεις που τελούν ήδη σε ειδική εκκαθάριση.

'Αρθρο 32

Αποπληρωμή βαμβακοπαραγωγών

Θεωρείται ότι είναι νόμιμη η εγκριθείσα με την αριθμ. 10/24.1.1997 πράξη του Υπουργικού Συμβουλίου αποπληρωμή από τον Οργανισμό Βάμβακος των παραγωγών που είναι απλήρωτοι από τις εκκοκκιστικές επιχειρήσεις "COTTON ΠΑΛΑΜΑΣ Α.Β.Ε.Ο.Τ. Α.Ε.", "COTTON EXPORT" και "GOSSYPIUM", για τους λόγους που αναφέρονται στο σκεπτικό των αποφάσεων του Διοικητικού Συμβουλίου του Οργανισμού Βάμβακος αριθμ. 78/Κ7/23.10.1996, 91/Κ8/7.11.1996 και 94/Κ9/ 25.11.1996 και με τους όρους και προϋποθέσεις που αυτές προβλέπουν.

'Αρθρο 33

Μέτρα για τη βελτίωση και ανάπτυξη

της κτηνοτροφίας

1. Με αποφάσεις του Υπουργού Γεωργίας, ύστερα από εισήγηση των αρμόδιων υπηρεσιών, οι οποίες δημοσιεύονται στην Εφημερίδα της Κυβερνήσεως, λαμβάνονται για τη βελτίωση, ανάπτυξη και στήριξη της κτηνοτροφίας της χώρας:

α) Μέτρα, εφόσον δεν υπάρχουν αντίστοιχες κοινοτικές πράξεις και

β) Συμπληρωματικά μέτρα για την εφαρμογή κοινοτικών πράξεων.

2. Τα μέτρα που λαμβάνονται με τις αποφάσεις της προηγούμενης παραγράφου αφορούν:

α) Τον εκσυγχρονισμό, την ανάπτυξη και τη στήριξη του τομέα ζωικής παραγωγής. Μεταξύ των μέτρων περιλαμβάνονται ιδία οικονομικές ενισχύσεις, όροι και προϋποθέσεις για τη χορήγηση αυτών και λοιπά μέτρα για τη βελτίωση της υπάρχουσας υποδομής και εν γένει την κατάρτιση και εφαρμογή προγραμμάτων ανάπτυξης, βελτίωσης και στήριξης των κλάδων ζωικής παραγωγής.

β) Τον καθορισμό των ζωοτεχνικών όρων και προϋποθέσεων για τη διακίνηση, εισαγωγή, εξαγωγή και εμπορία των ζώων και του πάσης φύσεως αναπαραγωγικού γενετικού υλικού και τη διενέργεια των απαραίτητων ζωοτεχνικών ελέγχων.

γ) Τον εξοπλισμό και τις εγκαταστάσεις διαβίωσης των ζώων, καθώς και τις εγκαταστάσεις επεξεργασίας-διαχείρισης των αποβλήτων των ζώων.

δ) Την παραγωγή, αξιοποίηση, επεξεργασία, μεταποίηση, τυποποίηση, διακίνηση, εμπορία και την κατά κατηγορία κατάταξη των ζωικών προϊόντων.

ε) Τις εγκαταστάσεις και τον εξοπλισμό παραγωγής, επεξεργασίας, συντήρησης και εν γένει αξιοποίησης των ζωικών προϊόντων.

στ) Την παραγωγή ζωοτροφών, τη διακίνηση, εμπορία και αξιολόγηση της καταλληλότητάς τους, καθώς και αποθήκευσής τους.

ζ) Την ονομασία, οριοθέτηση και προσδιορισμό χρήσης και διαχείρισης των βοσκήσιμων εκτάσεων, τους τεχνητούς λειμώνες και τη διαχείρισή τους.

η) Τη γενετική βελτίωση των αγροτικών ζώων και πτηνών, τη διάσωση-διατήρηση και βιογενετική αξιοποίηση των σπάνιων φυλών αυτών, την αναπαραγωγή, τους όρους και τις προϋποθέσεις χρήσης ζώων αναπαραγωγής και λοιπού βιολογικού υλικού στην αναπαραγωγή, την αναγνώριση νέων φυλών, καθώς και κάθε άλλο συναφές με τα παραπάνω θέμα.

3. Με προεδρικά διατάγματα, που εκδίδονται με πρόταση του Υπουργού Γεωργίας, θεσπίζονται διοικητικές κυρώσεις για παραβάσεις των υποχρεώσεων που θεσπίζονται με τις υπουργικές αποφάσεις της παρ. 1 και καθορίζεται ο τρόπος και η διαδικασία επιβολής αυτών και κάθε άλλη αναγκαία λεπτομέρεια για την εφαρμογή του παρόντος άρθρου.

4.α) Αναστέλλεται για τρία (3) χρόνια η εκτέλεση δικαστικών αποφάσεων που διατάσσουν την απομάκρυνση ποιμενικών εγκαταστάσεων από κατοικημένες περιοχές δήμων ή κοινοτήτων, εάν οι κάτοχοί τους έχουν συμπληρώσει το 60ό έτος της ηλικίας τους ή αν μέσα σε προθεσμία τριών (3) μηνών από τη δημοσίευση του παρόντος νόμου υποβάλλουν αίτηση υπογωγής τους στο πρόγραμμα μετεγκατάστασης των εγκαταστάσεών τους αυτών, σύμφωνα με το σχετικό Κοινοτικό Κανονισμό της Ευρωπαϊκής 'Ενωσης.

β) Επίσης αναστέλλεται η εκτέλεση αποφάσεων ή η δικαστική επιδίωξη απαιτήσεων κάθε μορφής κατά των κατόχων ποιμενικών εγκαταστάσεων που διατάχθηκε η απομάκρυνσή τους και δεν συμμορφώθηκαν με τις εκδοθείσες αποφάσεις, εφόσον δεν εκδόθηκε αμετάκλητη απόφαση και για χρονικό διάστημα τριών (3) ετών, υπό την προϋπόθεση της παρ. α' του παρόντος.

'Αρθρο 34

Σύσταση Εθνικής Επιτροπής Γάλακτος

1. Συνιστάται Επιτροπή υπό την επωνυμία "Εθνική Επιτροπή Γάλακτος Ελλάδας", η οποία αποτελεί νομικό πρόσωπο ιδιωτικού δικαίου μη κερδοσκοπικού χαρακτήρα, με έδρα την Αθήνα και τελεί υπό την εποπτεία του Υπουργείου Γεωργίας.

2. Σκοπός της Επιτροπής είναι η εκπροσώπηση της χώρας στη Διεθνή Ομοσπονδία Γάλακτος (INTERNATIONAL DAIRY FEDERAΤΙΟΝ) και η ανάληψη εργασιών που έχουν σχέση με τους στόχους και τις δραστηριότητες της Ομοσπονδίας. Ειδικότερα έργο της Επιτροπής είναι:

α) Να παρέχει στις ελληνικές βιομηχανίες γάλακτος και τους σχετικούς με τη γαλακτοκομία φορείς πληροφορίες που έχουν σχέση με τη Διεθνή Ομοσπονδία Γάλακτος ή παρέχονται από αυτήν. Ειδικότερα οι πληροφορίες αυτές αφορούν τις προδιαγραφές παραγωγής, επεξεργασίας και εμπορίας του γάλακτος και των γαλακτοκομικών προϊόντων.

β) Να εξασφαλίσει τις απαιτούμενες πληροφορίες για τις διάφορες επιτροπές, ομάδες εργασίας ή άλλες βοηθητικές υπηρεσίες της Διεθνούς Ομοσπονδίας Γάλακτος.


 

  

Σελίδα 1068 

γ) Να επεξεργάζεται προτάσεις που θα υποβάλλει για εξέταση στη Διεθνή Ομοσπονδία Γάλακτος ή στο Υπουργείο Γεωργίας.

δ) Να συμμετέχει στις ετήσιες συνόδους, σεμινάρια και άλλες διεθνείς εκδηλώσεις που οργανώνονται από τη Διεθνή Ομοσπονδία Γάλακτος.

ε) Να συνεργάζεται με διεθνείς οργανώσεις που έχουν επιδιώξεις παρόμοιες με εκείνες της Διεθνούς Ομοσπονδίας Γάλακτος.

στ) Να αναπτύσσει δραστηριότητες στα πλαίσια των δυνατοτήτων της σε διάφορους τομείς και κυρίως επιστημονικούς, που σχετίζονται με τη μελέτη και διερεύνηση των τεχνικών και οικονομικών προβλημάτων της γαλακτοκομίας και τη διάδοση των αποτελεσμάτων των σχετικών εργασιών.

Η Επιτροπή δεν έχει ανάμιξη σε θέματα γαλακτοκομικής πολιτικής της χώρας που αφορούν τη δραστηριότητα οποιουδήποτε μέλους της.

3. Με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Γεωργίας, καθορίζεται η οργάνωση, διάρθρωση, στελέχωση, λειτουργία και χρηματοδότηση της Επιτροπής.

4. Πόροι της Επιτροπής είναι:

α) Εισφορές των μελών της, με εξαίρεση τα πανεπιστημιακά ιδρύματα, τις κρατικές υπηρεσίες και τους οργανισμούς και τα ιδρύματα που εποπτεύονται από το Υπουργείο Γεωργίας.

β) Επιχορηγήσεις από τον Ελληνικό Οργανισμό Γάλακτος.

γ) Δωρεές, ενισχύσεις και επιχορηγήσεις κάθε φύσης, καθώς και εισπράξεις από τις δραστηριότητες της Επιτροπής.

5. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, καθορίζεται η συγκρότηση της Επιτροπής και ορίζονται τα μέλη της.

6. Με κανονισμό προμηθειών και οικονομικής διαχείρισης, που καταρτίζεται από την Επιτροπή, εγκρίνεται με απόφαση των Υπουργών Οικονομικών και Γεωργίας και δημοσιεύεται στην Εφημερίδα της Κυβερνήσεως, καθορίζονται ο τρόπος προμηθειών και οικονομικής διαχείρισης της Επιτροπής, το λογιστικό της σύστημα, οι δαπάνες και ο έλεγχός τους.

'Αρθρο 35

Τροποποίηση διατάξεων του

ν. 2127/1993 (ΦΕΚ 48 Α')

Η παράγραφος 9 του άρθρου 94 του ν. 2127/1993 (ΦΕΚ 48 Α'), που προστέθηκε με την παρ. 3 του άρθρου 3 του ν. 2332/1995 (ΦΕΚ 181 Α'), αντικαθίσταται ως ακολούθως:

"9. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, μπορεί να παραχωρούνται κατά χρήση στον ΕΛ.Ο.Γ. τα Εργαστήρια της προηγούμενης παραγράφου, τα οποία αποτελούν ιδιοκτησία του Υπουργείου Γεωργίας.

Με όμοια απόφαση μπορεί να παραχωρούνται κατά χρήση στον ΕΛ.Ο.Γ. και όσα Εργαστήρια Ελέγχου Ποιότητας Γάλακτος και Γαλακτοκομικών Προϊόντων συσταθούν στο μέλλον από το Υπουργείο Γεωργίας. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, ο ΕΛ.Ο.Γ. μπορεί να παραχωρεί περαιτέρω τη χρήση των Εργαστηρίων της προηγούμενης παραγράφου σε ενώσεις και οργανώσεις παραγωγών που έχουν ως αντικείμενο την ή και την κτηνοτροφία, καθώς και σε υπηρεσίες και οργανισμούς με σχετικό αντικείμενο, προκειμένου να διενεργούνται οι απαραίτητες αναλύσεις, δοκιμές και εξετάσεις του νωπού γάλακτος, που παραδίδεται από τους παραγωγούς στις μονάδες επεξεργασίας γάλακτος και γαλακτοκομικών προϊόντων για τον καθορισμό της ποιότητάς τους.

Στην ίδια απόφαση θα καθορίζονται το είδος των ανωτέρω αναλύσεων, δοκιμών και εξετάσεων, ο τρόπος κατοχύρωσης των αποτελεσμάτων αυτών μέσω εφαρμογής της ορθής εργαστηριακής πρακτικής του Ο.Ο.ΣΑ. (G.L.P.) ή της εφαρμογής του προτύπου ΕΝ 45001, καθώς και οι λεπτομέρειες για τη χρηματοδότηση της δραστηριότητας αυτής από τον ΕΛ.Ο.Γ., όπως αυτό προβλέπεται στην περίπτωση γ' της παρ. 2 του άρθρου 94 του παρόντος, όπως αντικαταστάθηκε με την παράγραφο 1 του άρθρου 3 του ν. 2332/1995."

'Αρθρο 36

Τροποποίηση διατάξεων του

α.ν. 598/1968 (ΦΕΚ 256 Α')

Η περίπτωση ε' του άρθρου 5 του α.ν. 598/1968 "Περί ιδρύσεως οργανισμού τελέσεως ιπποδρομιών και άλλων τινών διατάξεων" (ΦΕΚ 256 Α') αντικαθίσταται ως ακολούθως:

"ε) ποσοστό πέντε τοις εκατό (5%) επί των καθαρών κερδών και μέχρι του ποσού των εκατό εκατομμυρίων (100.000.000) δραχμών ετησίως υπέρ του Υπουργείου Γεωργίας για την ανάπτυξη της κτηνοτροφίας γενικά και της ιπποπαραγωγής της χώρας ειδικότερα. Το ποσοστό της παρούσας περίπτωσης μπορεί να αναπροσαρμόζεται με απόφαση των Υπουργών Οικονομικών, Γεωργίας και Πολιτισμού, που δημοσιεύεται στην Εφημερίδα της Κυβερνήσεως."

'Αρθρο 37

Τροποποίηση διατάξεων του

ν. 1409/1983 (ΦΕΚ 199 Α')

Στο άρθρο 2 του ν. 1409/1983 προστίθεται εδάφιο δεύτερο, το κείμενο του οποίου έχει ως εξής:

"Η παρακράτηση του ποσοστού που προβλέπεται στο προηγούμενο εδάφιο δεν αφορά τα ποσά που καταβάλλονται σε βάρος του Ευρωπαϊκού Γεωργικού Ταμείου Προσανατολισμού και Εγγυήσεων (Ε.Γ.Τ.Π.Ε.), πλην αν άλλως ορίζουν οι κοινοτικές διατάξεις."

'Αρθρο 38

Ειδικός έλεγχος ορισμένων γεωργικών προϊόντων

1. Υπό την εποπτεία του Υπουργού Γεωργίας πραγματοποιούνται, πέραν των άλλων ελέγχων, ειδικοί έλεγχοι στα παρακάτω προϊόντα:

α) Συσκευασμένο θερμικά επεξεργασμένο νωπό γάλα αγελάδας, συσκευασμένη γιαούρτη ή τύποι γιαούρτης, τυροκομικά προϊόντα οποιασδήποτε μορφής και συσκευασίας.

β) Ελαιόλαδο οποιασδήποτε συσκευασίας, καθώς και συσκευασμένοι χυμοί φρούτων, συσκευασμένο μέλι. 

γ) Συσκευασμένα προϊόντα κρέατος και κρεατοσκευάσματα.

2. Με αποφάσεις του Υπουργού Γεωργίας, που δημοσιεύονται στην Εφημερίδα της Κυβερνήσεως, δύνανται να επεκταθούν οι έλεγχοι αυτοί και σε άλλα γεωργικά προϊόντα.

3. Οι παραπάνω έλεγχοι δεν υποκαθιστούν υγειονομικούς ή άλλους επίσημους ελέγχους ή ελέγχους σε προϊόντα προστατευόμενης ονομασίας.

'Αρθρο 39

Εννοιολογικοί προσδιορισμοί

Για την εφαρμογή των άρθρων 38, 40 έως και 45 οι παρακάτω ορισμοί έχουν την εξής έννοια:

- Ονομασία πώλησης: είναι η ονομασία που προβλέπεται από την εθνική και κοινοτική νομοθεσία για το συγκεκριμένο προϊόν.

- Βασικό συστατικό: θεωρείται το συστατικό που συνδέεται άμεσα με την ονομασία πώλησης, καθώς και κάθε συστατικό που περιέχεται στο καθαρό προϊόν σε ποσοστό τουλάχιστον δεκαπέντε τοις εκατό (15%) της μάζας ή του όγκου του.

- Καθαρό προϊόν: νοείται η συνολική μάζα του τελικού προϊόντος εκτός της συσκευασίας του.

- Νοθεία: θεωρείται οποιαδήποτε παρέμβαση η οποία διαφοροποιεί τις προδιαγραφές του προϊόντος όσον αφορά τα συστατικά του.

- Αλλοίωση: θεωρείται οποιαδήποτε ανεπιθύμητη μεταβολή των φυσικών, χημικών, μικροβιολογικών και οργανοληπτικών χαρακτηριστικών του προϊόντος.

- Εμφανής αλλοίωση: είναι η αλλοίωση η οποία γίνεται σαφώς αντιληπτή μακροσκοπικά (οσμή, γεύση, χροιά) και χωρίς εργαστηριακό έλεγχο.


 

  

Σελίδα 1069 

'Αρθρο 40

Υποχρέωση σήμανσης και τήρησης αρχείων

'Οποιος παράγει, μεταποιεί, συσκευάζει, ανασυσκευάζει, διακινεί και ασκεί εμπορία προϊόντων ημεδαπής ή αλλοδαπής προέλευσης οφείλει να τηρεί, πέραν των υποχρεώσεων της εθνικής και κοινοτικής νομοθεσίας, στις οποίες εμπίπτουν τα προϊόντα του άρθρου 38, και τα ακόλουθα:

1. Ημερήσια, ενσφράγιστα από αρμόδια αρχή της Περιφερειακής Διοίκησης, αρχεία (στοιχεία) εισερχόμενων πρώτων υλών ή των συστατικών ή των προσθέτων που απαιτούνται για την παραγωγή των προϊόντων του άρθρου 38, καθώς και αρχεία των παραχθέντων ή συσκευασθέντων εξερχόμενων προϊόντων με τη σύγχρονη αναγραφή του αριθμού ή της σειράς αριθμών της παρτίδας των ανωτέρω. Ο τρόπος αναγραφής των εξερχομένων οφείλει να εξασφαλίζει την ιχνηλασιμότητα της κάθε παρτίδας από τα συστατικά που αυτή παρήχθη. Σε περιπτώσεις καταστροφής παρτίδας εισερχόμενων πρώτων υλών ή συσκευασθέντων προϊόντων συντάσσεται πρωτόκολλο καταστροφής ενώπιον εκπροσώπου της Νομαρχίας. Τα στοιχεία αυτά εγγράφονται στα αρχεία της παρτίδας.

Στις περιπτώσεις διακίνησης και εμπορίας που το προϊόν είναι σύμφωνο με την απαίτηση της επόμενης παραγράφου και δεν έχει δεχθεί περαιτέρω επεξεργασία ή ανασυσκευασία ή διαφοροποίηση, η τήρηση αρχείων δεν είναι υποχρεωτική.

2. Εφοδιασμό των προϊόντων που αναφέρονται στο προηγούμενο άρθρο με την κατάλληλη ετικέτα ή αντίστοιχο συνοδευτικό έγγραφο για τη σήμανσή τους, σύμφωνα με τις διατάξεις της οδηγίας 79/112/Ε.Ο.Κ. και των τροποποιήσεων αυτής.

Η ως άνω σήμανση πρέπει να είναι εμφανώς ευανάγνωστη, ανεξίτηλη στην ελληνική γλώσσα, χωρίς συντμήσεις, εμφανώς τοποθετημένη, να μην καλύπτεται από επικολλήσεις και ιδιαίτερα με στοιχεία που αναφέρονται στην τιμή του προϊόντος και να συμπεριλαμβάνει:

α) Ονομασία πώλησης του τροφίμου.

β) Ποσοστιαία αναγραφή των συστατικών, σύμφωνα με τις απαιτήσεις της εθνικής και κοινοτικής νομοθεσίας, και στις περιπτώσεις που αυτή δεν υφίσταται την ποσοστιαία αναγραφή των βασικών συστατικών που περιέχονται στο προϊόν.

γ) Το κράτος προέλευσης των προϊόντων, καθώς και των συστατικών του στοιχείου β'.

δ) Ακριβής μάζα ή όγκος του προϊόντος.

ε) 'Ενδειξη παρτίδας σύμφωνα με την οδηγία 89/396/ Ε.Ο.Κ. και των τροποποιήσεών της.

στ) Ημερομηνία λήξης ή ελάχιστης διατηρησιμότητας.

ζ) Ονοματεπώνυμο και διεύθυνση του παρασκευαστή ή συσκευαστή ή, στην περίπτωση αλλοδαπού προϊόντος, του διακινητή του στην Ελλάδα.

Το ποσοστό απόκλισης των συστατικών και βασικών συστατικών απαγορεύεται να υπερβαίνει το δύο τοις εκατό (2%).

Προϊόν το οποίο εμφαίνεται στο άρθρο 38 δεν μπορεί να διακινηθεί στην ελληνική αγορά αν δεν πληροί τις υποχρεώσεις σήμανσης.

Ευθύνη για την ονομασία πώλησης έχουν και οι ασκούντες την εμπορία, καθώς και οι υπεύθυνοι των χώρων ομαδικής εστίασης των προϊόντων που αναγράφονται στο άρθρο 38, εφόσον το προϊόν δεν περιλαμβάνεται σε κλεισμένη συσκευασία.

Απαγορεύεται η ανάμειξη ομοειδών βασικών συστατικών διαφορετικής χώρας παραγωγής προκειμένου για την παραγωγή προϊόντων του άρθρου 38.

'Αρθρο 41

Εθνικά Κλιμάκια Ελέγχου

1. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, συνιστώνται Εθνικά Κλιμάκια Ελέγχου, που ενεργούν σε όλη την επικράτεια ή σε οριζόμενες περιοχές της χώρας. Τα κλιμάκια είναι επταμελή και συγκροτούνται από:

α) Δύο (2) μόνιμους υπαλλήλους του Υπουργείου Γεωργίας με βαθμό Α' ή Β', που υπηρετούν στην Κεντρική Υπηρεσία του Υπουργείου Γεωργίας ή σε υπηρεσίες του ίδιου Υπουργείου της παραγράφου 6 του άρθρου 1 του ν. 2503/1997 (ΦΕΚ 107 Α'). Τα μέλη αυτά με τους αναπληρωτές τους ορίζονται από κλάδους κατηγορίας Πανεπιστημιακής Εκπαίδευσης (ΠΕ), με την προϋπόθεση ότι είναι εμπειρογνώμονες στα προϊόντα του άρθρου 38 του παρόντος νόμου. Ο αρχαιότερος στο βαθμό υπάλληλος ορίζεται ως επικεφαλής του κλιμακίου.

β) Δύο (2) εκπροσώπους των οργανώσεων των παραγωγών ή συσκευαστών και έναν (1) εκπρόσωπο των οργανώσεων των καταναλωτών, με τους αναπληρωτές τους, με την προϋπόθεση ότι αποδεδειγμένα είναι εμπειρογνώμονες στα προϊόντα του άρθρου 38 του παρόντος νόμου. Οι εκπρόσωποι της παρούσας περίπτωσης προτείνονται από τους αντίστοιχους φορείς. Σε περίπτωση που οι φορείς δεν προτείνουν εκπρόσωπό τους μέσα σε προθεσμία δέκα (10) ημερών από τη λήψη της σχετικής έγγραφης πρόσκλησης του Υπουργού Γεωργίας, τα κλιμάκια συγκροτούνται και χωρίς τη συμμετοχή των εκπροσώπων τους. Στην περίπτωση του προηγούμενου εδαφίου και σε περίπτωση που δεν υπάρχουν ή δεν επαρκούν οι εκπρόσωποι των οργανώσεων, ως μέλη των κλιμακίων ορίζονται υπάλληλοι της περίπτωσης α' της παρούσας παραγράφου ή υπάλληλοι των εποπτευόμενων από το Υπουργείο Γεωργίας νομικών προσώπων που εξαιρούνται των περιορισμών του ν. 2503/1997 και των σε εκτέλεση αυτού εκδιδόμενων προεδρικών διαταγμάτων, με την προϋπόθεση ότι είναι εμπειρογνώμονες ή υπάλληλοι ειδικευμένων εργαστηρίων σχετικών με τα προϊόντα του άρθρου 38 του παρόντος νόμου.

γ) 'Εναν (1) υπάλληλο δημόσιας οικονομικής υπηρεσίας με τον αναπληρωτή του, οριζόμενο από τον Υπουργό Οικονομικών.

δ) 'Εναν (1) εκπρόσωπο αστυνομικής αρχής με τον αναπληρωτή του, οριζόμενο από τον Υπουργό Δημόσιας Τάξης.

2. Με την απόφαση σύστασης και συγκρότησης της παραγράφου 1 του παρόντος άρθρου καθορίζονται και οι αρμοδιότητες κάθε κλιμακίου, η χωρική έκταση ασκήσεως των αρμοδιοτήτων του, καθώς και η έδρα αυτού. Στις περιπτώσεις που δεν ορίζεται χωρική έκταση, τα κλιμάκια είναι πανελλαδικής εμβέλειας.

3. 'Εργο των κλιμακίων είναι η διενέργεια των ελέγχων του άρθρου 42 στα προϊόντα του άρθρου 38 του παρόντος νόμου.

4. Σε περίπτωση κωλύματος ή απουσίας των εκπροσώπων των οργανώσεων της περίπτωσης β' της παραγράφου 1 του παρόντος άρθρου και των αναπληρωτών αυτών, τα κλιμάκια διενεργούν τους ελέγχους με τα λοιπά μέλη.

5. Για τη διενέργεια των ελέγχων είναι υποχρεωτική η παρουσία και των δύο (2) μελών της περίπτωσης α' της παραγράφου 1 του παρόντος άρθρου. Η συμμετοχή στο κλιμάκιο αναπληρωματικού μέλους επιτρέπεται μόνο σε περίπτωση ελλείψεως, αποδεδειγμένου κωλύματος ή απουσίας του τακτικού μέλους. Η αδικαιολόγητη άρνηση μέλους του κλιμακίου, πλην των εκπροσώπων των οργανώσεων, να συμμετάσχουν στη διενέργεια διατεταγμένου ελέγχου συνιστά το πειθαρχικό αδίκημα της αδικαιολόγητης αποχής από της εκτελέσεως των καθηκόντων του και της άρνησης της εκτέλεσης υπηρεσίας, που προβλέπεται και τιμωρείται σύμφωνα με τις διατάξεις των άρθρων 205, 206 παράγραφος 1 εδάφια ιη' και ιθ' και 207 του π.δ/τος 611/1977 (Υπαλληλικός Κώδιξ).

6. Τα μέλη των κλιμακίων με ισάριθμα αναπληρωματικά ορίζονται με απόφαση του Υπουργού Γεωργίας για δύο (2) χρόνια. Κατά τη διάρκεια της θητείας των μελών των κλιμακίων επιτρέπεται η αντικατάστασή τους με την ίδια διαδικασία.

7. Οι αποφάσεις των παραγράφων 1 και 6 του παρόντος άρθρου εκδίδονται εντός ενός (1) μηνός από τη δημοσίευση του παρόντος νόμου στην Εφημερίδα της Κυβερνήσεως.

8. Οι διατάξεις των παραγράφων 6 και 7 του άρθρου 2, των εδαφίων α', β' και γ' της παραγράφου 3, της τελευταίας περίπτωσης της παραγράφου 6 του άρθρου 4 και της παραγράφου 13 του άρθρου 5 του ν. 2343/1995 (ΦΕΚ 211 Α') και της παραγράφου 2 του άρθρου 25 του ν. 820/1978


 

  

Σελίδα 1070 

 

(ΦΕΚ 174 Α') εφαρμόζονται ανάλογα και για τα κλιμάκια ελέγχου του παρόντος άρθρου.

'Αρθρο 42

Πραγματοποιούμενοι έλεγχοι

1. Κύριο αντικείμενο των εδικών ελέγχων είναι:

α) Η ορθή τήρηση των ονομασιών πωλήσεως των προϊόντων.

β) Η εξέταση της ορθής σήμανσης αυτών.

γ) Η εξέταση της περιεκτικότητας των ποσοστιαίων αναγραφόμενων συστατικών.

δ) Η συμφωνία του προϊόντος, καθώς και της σήμανσής του με τις διατάξεις του παρόντος νόμου.

ε) Τα αρχεία εισερχομένων και εξερχομένων που περιγράφονται στο άρθρο 40 του παρόντος νόμου.

2. Οι έλεγχοι διενεργούνται στις εγκαταστάσεις παραγωγής, αποθήκευσης, συσκευασίας, διακίνησης και στους χώρους ομαδικής εστίασης.

3. Πέραν των επιτόπιων ελέγχων, τα κλιμάκια δύνανται να διασταυρώνουν τη συμφωνία των χαρακτηριστικών, των σημάνσεων, καθώς και των ενδείξεων παρτίδας των προϊόντων του άρθρου 38, μέσω δειγμάτων που λαμβάνονται από την αγορά, με τα αρχεία που τηρούνται από τους υποχρέους.

4. Η δειγματοληψία και οι μέθοδοι αναλύσεων των πραγματοποιούμενων ελέγχων βασίζονται στην οδηγία 85/591/Ε.Ο.Κ. και στις ισχύουσες εθνικές διατάξεις.

Σε περίπτωση έλλειψης ή πολυπλοκότητας αυτών, για την πραγματοποίηση των ειδικών ελέγχων, η Εθνική Επιτροπή Εισήγησης Κυρώσεων του άρθρου 43 εισηγείται στον Υπουργό Γεωργίας την έκδοση υπουργικής απόφασης καθορισμού των κατάλληλων δειγματοληψιών και μεθόδων αναλύσεων.

5. Αν στις περιπτώσεις των ελέγχων αρχείων και παραστατικών διαπιστώνεται ασυμφωνία με τα εξερχόμενα προϊόντα, επιβάλλεται στον παραβάτη πρόστιμο από τρία εκατομμύρια (3.000.000) μέχρι δέκα εκατομμύρια (10.000.000) δραχμές κατά τη διαδικασία της παραγράφου 2 του άρθρου 44 του παρόντος νόμου.

6. Η αναλυτική και επαρκώς τεκμηριωμένη έκθεση κάθε ελέγχου διαβιβάζεται με τα ευρήματά της στην Εθνική Επιτροπή Εισήγησης Κυρώσεων το αργότερο εντός δύο (2) ημερών από τη διενέργεια του ελέγχου και στην περίπτωση των δειγμάτων αυτά μεταφέρονται με ευθύνη του επικεφαλής του κλιμακίου σε αρμόδια εργαστήρια. Οι εκθέσεις των εργαστηρίων συντάσσονται το αργότερο σε τέσσερις (4) εργάσιμες ημέρες από τη διενέργεια του ελέγχου και παραδίδονται στον επικεφαλής του κλιμακίου ελέγχου, με σύγχρονη κοινοποίηση στον Πρόεδρο της Εθνικής Επιτροπής Εισήγησης Κυρώσεων.

7. Ο επικεφαλής του κλιμακίου συντάσσει συμπληρωματική έκθεση, η οποία συνυπογράφεται από τα υπόλοιπα μέλη και αποστέλλεται στην Εθνική Επιτροπή Εισήγησης Κυρώσεων.

8. Στην περίπτωση διαπίστωσης υγειονομικών ή άλλων παραβάσεων, το κλιμάκιο απευθύνεται με τη διαδικασία του επείγοντος στην αρμόδια αρχή για εξέταση των εγκαταστάσεων ή του ίδιου του προϊόντος.

Σε περιπτώσεις ανεύρεσης εμφανώς αλλοιωμένων ή ακατάλληλων για κατανάλωση προϊόντων, το κλιμάκιο ελέγχου προβαίνει στις διαδικασίες κατάσχεσης και καταστροφής των αλλοιωμένων προϊόντων, των συστατικών που χρησιμοποιήθηκαν γι' αυτά και που βρίσκονται στον ίδιο με αυτά τα προϊόντα χώρο, καθώς και των μηχανημάτων που χρησιμοποιήθηκαν ή χρησιμοποιούνται για την παρασκευή των νοθευμένων προϊόντων.

9. Η διαδικασία κατάσχεσης και καταστροφής που αναφέρεται στην προηγούμενη παράγραφο του παρόντος άρθρου καθορίζεται με απόφαση των Υπουργών Γεωργίας και Δημόσιας Τάξης, που δημοσιεύεται στην Εφημερίδα της Κυβερνήσεως.

'Αρθρο 43

Εθνική Επιτροπή Εισήγησης Κυρώσεων

1. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, εντός ενός (1) μηνός από τη δημοσίευση του παρόντος νόμου, συγκροτείται πενταμελής Εθνική Επιτροπή Εισήγησης Κυρώσεων. Ο Πρόεδρος της Επιτροπής επιλέγεται από επιστήμονες αναγνωρισμένου κύρους με γνώσεις και εμπειρία σε θέματα ελέγχων του παρόντος νόμου. Στην εν λόγω Επιτροπή συμμετέχουν δύο (2) μόνιμοι υπάλληλοι του Υπουργείου Γεωργίας και δύο (2) εκπρόσωποι των παραγωγικών οργανώσεων με τη προϋπόθεση ότι είναι εμπειρογνώμονες σε θέματα ελέγχων. Οι εκπρόσωποι προτείνονται από τους αντίστοιχους φορείς. Σε περίπτωση που οι φορείς δεν προτείνουν εκπρόσωπό τους μέσα σε προθεσμία δέκα (10) ημερών από τη λήψη της σχετικής έγγραφης πρόσκλησης του Υπουργού Γεωργίας, η Επιτροπή συγκροτείται και χωρίς τη συμμετοχή των εκπροσώπων τους.

2. Οι αποφάσεις της Επιτροπής λαμβάνονται με απόλυτη πλειοψηφία των παρόντων μελών. Σε περίπτωση ισοψηφίας υπερισχύει η ψήφος του Προέδρου. Για την ύπαρξη απαρτίας απαιτείται η παρουσία τουλάχιστον τριών (3) μελών της Επιτροπής.

3. Τα μέλη της Επιτροπής, με ισάριθμα αναπληρωματικά, ορίζονται με απόφαση του Υπουργού Γεωργίας, με τριετή θητεία. Κατά τη διάρκεια της θητείας επιτρέπεται η αντικατάσταση των μελών της Επιτροπής με την ίδια διαδικασία.

4. Η συμμετοχή στις συνεδριάσεις της Επιτροπής αναπληρωματικού μέλους επιτρέπεται σε περίπτωση έλλειψης, αποδεδειγμένου κωλύματος ή απουσίας του τακτικού μέλους.

5. Γραμματέας της Επιτροπής ορίζεται μόνιμος υπάλληλος του Υπουργείου Γεωργίας με βαθμό Α'.

6. Οι αποφάσεις της Επιτροπής καταχωρίζονται στα πρακτικά, στα οποία διατυπώνεται και η γνώμη των μειοψηφούντων μελών.

7. Η γραμματειακή εξυπηρέτηση της Επιτροπής ανατίθεται στη Διεύθυνση Νομοπαρασκευαστικού 'Εργου και Νομικών Υποθέσεων του Υπουργείου Γεωργίας.

8. O Yπουργός Γεωργίας δίδει εντολή στην Εθνική Επιτροπή Εισήγησης Κυρώσεων για την πραγματοποίηση συγκεκριμένων ελέγχων.

9. Ο πρόεδρος της Εθνικής Επιτροπής Εισήγησης Κυρώσεων εκδίδει έγγραφη εντολή πραγματοποίησης ελέγχων και διατάσσει τον επικεφαλής και τα μέλη του αρμόδιου κλιμακίου ελέγχου του άρθρου 41 του παρόντος νόμου για την πραγματοποίηση ελέγχων, όπως ορίζεται στο άρθρο 42 του παρόντος νόμου.

10. Η γνωστοποίηση αποφάσεων για τη διενέργεια ελέγχων πριν από την πραγματοποίησή τους σε τρίτους από τα μέλη της Εθνικής Επιτροπής Εισήγησης Κυρώσεων ή των Εθνικών Κλιμακίων αποτελεί παράβαση των διατάξεων του ποινικού νόμου περί παράβασης της υποχρέωσης εχεμύθειας.

11. Η Εθνική Επιτροπή Εισήγησης Κυρώσεων μπορεί να εξετάζει καταγγελίες μεμονωμένων καταναλωτών ή οργανώσεων καταναλωτών και βάσει αυτών ο πρόεδρος της εν λόγω Επιτροπής να διατάσσει την πραγματοποίηση των ελέγχων.

12. Εκτός από τις περιπτώσεις των παραγράφων 8 και 11 του παρόντος άρθρου, ο Πρόεδρος της Επιτροπής μπορεί να εισηγηθεί στον Υπουργό Γεωργίας τη διενέργεια ελέγχων, όταν αυτό κρίνεται σκόπιμο.

13. Στις περιπτώσεις που από τις εκθέσεις ελέγχου των παραγράφων 6 και 7 του προηγούμενου άρθρου προκύπτει η διαπίστωση παραβάσεων, παρατυπιών ή άλλων μη σύννομων ευρημάτων ή ενεργειών, η Εθνική Επιτροπή Εισήγησης Κυρώσεων αποφασίζει με απλή πλειοψηφία για την εισήγηση στον Υπουργό Γεωργίας επιβολής διοικητικών κυρώσεων στους παραβάτες, καθώς και για τη διαβίβαση της εν λόγω εκθέσεως στις αρμόδιες δικαστικές αρχές για ενδεχόμενη άσκηση ποινικής διώξεως.

14. Η Επιτροπή εισηγείται στον Υπουργό Γεωργίας τη λήψη κάθε αναγκαίου διοικητικού ή τεχνικού μέτρου για την αποτελεσματικότερη διενέργεια των ελέγχων.

'Αρθρο 44

Κυρώσεις

1. Ποινικές κυρώσεις



 

  

Σελίδα 1071 

α) 'Οποιος παρεμποδίζει ή δεν επιτρέπει την είσοδο στις εγκαταστάσεις του των Εθνικών Κλιμακίων Ελέγχου, τα οποία προσκομίζουν την εντολή, που αναφέρεται στο άρθρο 43 παρ. 8 του παρόντος νόμου, διώκεται με τη διαδικασία του αυτόφωρου και τιμωρείται με ποινή φυλάκισης τριών (3) μηνών έως δύο (2) ετών και παύση της λειτουργίας της εγκατάστασης ενός (1) μηνός έως ενός (1) έτους.

Οι ίδιες ποινές επιβάλλονται αντίστοιχα για την απόκρυψη ή τη μη παροχή των αναγκαίων στοιχείων για την πραγματοποίηση των ελέγχων.

β) 'Οποιος προβαίνει σε διαφοροποίηση, αλλοίωση ή νόθευση των συστατικών παραγωγής του προϊόντος, που αναφέρονται στην περίπτωση β' της παραγράφου 2 του άρθρου 40 του παρόντος νόμου, τιμωρείται με φυλάκιση ενός (1) έτους έως τριών (3) ετών.

γ) 'Οποιος αναγράφει στη συσκευασία και τη σήμανση (ετικέτα) των προϊόντων του συστατικά ή ιδιότητες διαφορετικές από εκείνες που περιέχονται στο συγκεκριμένο προϊόν με σκοπό την κερδοσκοπία και την εξαπάτηση των καταναλωτών, καθώς και όποιος διακινεί ή εμπορεύεται εν γνώσει του τέτοια προϊόντα με σκοπό την κερδοσκοπία και την εξαπάτηση των καταναλωτών τιμωρείται με φυλάκιση ενός (1) έτους έως τριών (3) ετών.

δ) 'Οποιος εν γνώσει του παράγει, μεταποιεί, διακινεί ή εμπορεύεται προϊόντα του άρθρου 38 του παρόντος νόμου, καθώς και όποιος εν γνώσει του χρησιμοποιεί προϊόντα του άρθρου 38 του παρόντος νόμου ως υπεύθυνος χώρων ομαδικής εστίασης, κατά παράβαση των διατάξεων του άρθρου 40 του παρόντος νόμου, τιμωρείται με φυλάκιση έξι (6) μηνών έως δύο (2) ετών.

2. Διοικητικές κυρώσεις

α) 'Οποιος προβαίνει σε διαφοροποίηση, αλλοίωση ή νόθευση των συστατικών παραγωγής του προϊόντος, που αναφέρονται στην περίτωση β' της παραγράφου 2 του άρθρου 40 του παρόντος νόμου, τιμωρείται με πρόστιμο ύψους δέκα εκατομμυρίων (10.000.000) έως τριάντα εκατομμυρίων (30.000.000) δραχμών και με σύγχρονη άρση της λειτουργίας της εγκατάστασης για ένα (1) έτος.

β) 'Οποιος αναγράφει στη συσκευασία και την ετικέτα των προϊόντων του συστατικά ή ιδιότητες διαφορετικές από εκείνες που περιέχονται στο συγκεκριμένο προϊόν με σκοπό την κερδοσκοπία και την εξαπάτηση των καταναλωτών, καθώς και όποιος διακινεί ή εμπορεύεται εν γνώσει του τέτοια προϊόντα με σκοπό την κερδοσκοπία και την εξαπάτηση των καταναλωτών τιμωρείται με πρόστιμο ύψους δέκα εκατομμυρίων (10.000.000) έως τριάντα εκατομμυρίων (30.000.000) δραχμών και με σύγχρονη άρση της λειτουργίας της εγκατάστασης για έξι (6) μήνες.

γ) 'Οποιος εν γνώσει του παράγει, μεταποιεί, διακινεί ή εμπορεύεται προϊόντα, καθώς και όποιος εν γνώσει του χρησιμοποιεί προϊόντα ως υπεύθυνος χώρων ομαδικής εστίασης, κατά παράβαση των διατάξεων του άρθρου 40 του παρόντος νόμου, τιμωρείται με πρόστιμο ύψους πέντε εκατομμυρίων (5.000.000) έως είκοσι εκατομμυρίων (20.000.000) δραχμών.

δ) 'Οποιος δεν τηρεί την κοινοτική και εθνική νομοθεσία για την παραγωγή, μεταποίηση, συσκευασία, διακίνηση, εμπορία και διάθεση των προϊόντων του τιμωρείται με πρόστιμο από πέντε εκατομμύρια (5.000.000) έως είκοσι εκατομμύρια (20.000.000) δραχμές, αναλόγως του μεγέθους της επιχείρησης και των διαπραχθεισών παραβάσεων. 'Ιδιες ποινές επιβάλλονται και για τη μη τήρηση ή την ελλιπή τήρηση ή την παραποίηση των αρχείων εισερχομένων-εξερχομένων.

3. Οι διοικητικές κυρώσεις της προηγούμενης παραγράφου επιβάλλονται σε βάρος του παραβάτη, φυσικού ή νομικού προσώπου, με απόφαση του Υπουργού Γεωργίας. H έκθεση ελέγχου που συντάσσεται μετά τη διαπίστωση της παράβασης από τα εντεταλμένα όργανα ελέγχου κοινοποιείται από την υπηρεσία της παραγράφου 5 και επιδίδεται στον ενδιαφερόμενο, συντασσομένου αποδεικτικού επιδόσεως, ο οποίος δικαιούται να εκθέσει εγγράφως τις απόψεις του στην εν λόγω υπηρεσία εντός δέκα (10) ημερών από την επίδοση της εκθέσεως σε αυτόν. Η μη εμπρόθεσμη έκθεση των απόψεων του ενδιαφερομένου δεν κωλύει την έκδοση της απόφασης επιβολής των διοικητικών κυρώσεων.

4. Η απόφαση επιβολής των διοικητικών κυρώσεων επιδίδεται από δημόσιο όργανο στην κατοικία ή στην επαγγελματική εγκατάσταση ή σε οποιονδήποτε τόπο βρεθεί εκείνος στον οποίο επεβλήθησαν οι κυρώσεις. Σε περίπτωση αρνήσεως της παραλαβής, εκείνος που ενεργεί την επίδοση συντάσσει πράξη με την οποία βεβαιώνεται η άρνηση. 'Οταν αγνοείται η διαμονή, η απόφαση τοιχοκολλάται στο οίκημα της υπηρεσίας της επόμενης παραγράφου και περί της τοιχοκολλήσεως συντάσσεται πρωτόκολλο που υπογράφεται από δύο (2) μάρτυρες.

5. Η μέριμνα για την κοινοποίηση και επίδοση της εκθέσεως ελέγχου στον ενδιαφερόμενο, τη σύνταξη και επίδοση της απόφασης επιβολής των διοικητικών κυρώσεων στον παραβάτη, τη σύνταξη κάθε άλλου σχετικού εγγράφου, καθώς και η τήρηση του σχετικού φακέλου ανήκει στην αρμόδια Γενική Διεύθυνση του Υπουργείου Γεωργίας, στην αρμοδιότητα της οποίας ανήκει το προϊόν στο οποίο αναφέρεται ο διενεργούμενος έλεγχος.

6. Κατά της απόφασης επιβολής του προστίμου ο βαρυνόμενος από αυτήν έχει δικαίωμα άσκησης προσφυγής ενώπιον του αρμόδιου τριμελούς διοικητικού πρωτοδικείου. Η άσκηση της προσφυγής δεν αναστέλλει την εκτέλεση της προσβαλλόμενης απόφασης.

7. Η απόφαση επιβολής της διοικητικής κύρωσης, όταν καταστεί αμετάκλητη, ανακοινώνεται στον ημερήσιο τύπο και τα έξοδα της ανακοίνωσης καταλογίζονται στον παραβάτη και εισπράττονται σύμφωνα με τον Κώδικα Εισπράξεως Δημοσίων Εσόδων.

Τα πρόστιμα αναπροσαρμόζονται ανά διετία με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως.

'Αρθρο 45

'Εσοδα από την επιβολή των προστίμων

Τα έσοδα από την επιβολή των προστίμων του προηγούμενου άρθρου αποτελούν έσοδα του Κεντρικού Ταμείου Γεωργίας, Κτηνοτροφίας και Δασών και διατίθενται για την άμεση εξυπηρέτηση των δαπανών που απαιτούνται για τους διενεργούμενους ελέγχους και τις αναλύσεις αυτών. Τα εν λόγω πρόστιμα εισπράττονται σύμφωνα με τις διατάξεις περί εισπράξεως δημοσίων εσόδων.

'Αρθρο 46

'Εναρξη ισχύος του άρθρου 40

του παρόντος νόμου

1. Η ισχύς του άρθρου 40 του παρόντος νόμου αρχίζει τρεις (3) μήνες μετά τη δημοσίευση αυτού του νόμου.

2. Τα προϊόντα τα οποία έχουν παρασκευασθεί έως την ημερομηνία της προηγούμενης παραγράφου εξαιρούνται των διατάξεων αυτού του νόμου. Η κυκλοφορία προϊόντων που έχουν παρασκευασθεί ή συσκευασθεί πριν από την παραπάνω αναγραφόμενη ημερομηνία δεν μπορούν να κυκλοφορούν, παρά την τυχόν αντίθετη ένδειξη για το χρόνο που μπορεί να διατηρηθούν αυτά τα προϊόντα προς χρήση πέραν του ενός (1) έτους από τη δημοσίευση του παρόντος στην Εφημερίδα της Κυβερνήσεως.

Με αποφάσεις του Υπουργού Γεωργίας προσδιορίζονται οι διαδικασίες για την εφαρμογή των άρθρων 40 έως και 45 του παρόντος νόμου.

'Αρθρο 47

Κλιμάκια ελέγχου αλιευτικών προϊόντων

1. Για τη διενέργεια των ελέγχων στα νωπά αλιευτικά προϊόντα, με απόφαση του Υπουργού Γεωργίας, σε κάθε νομό της χώρας που εμφανίζει αλιευτική δραστηριότητα συνιστάται κλιμάκιο ελέγχου που συγκροτείται από:


 

  

Σελίδα 1072 

α) Το Λιμενάρχη του οικείου νομού, ο οποίος είναι επικεφαλής του κλιμακίου.

β) 'Εναν υπάλληλο της οικείας Δημόσιας Οικονομικής Υπηρεσίας (Δ.Ο.Υ.).

γ) Τον Πρόεδρο του Συλλόγου των αλιέων παράκτιας αλιείας του οικείου νομού.

δ) Τον Πρόεδρο του Συλλόγου των αλιέων μέσης αλιείας του οικείου νομού.

ε) Τον Πρόεδρο του Συλλόγου οστρακοκαλλιεργητών του οικείου νομού.

στ) 'Εναν υπάλληλο του κλάδου ΠΕ Ιχθυολόγων της Υπηρεσίας Αλιείας της οικείας Νομαρχιακής Αυτοδιοίκησης και εν ελλείψει έναν υπάλληλο του κλάδου ΤΕ Ιχθυοκομίας Αλιείας. Σε περίπτωση που στην παραπάνω υπηρεσία δεν υπηρετούν υπάλληλοι των ως άνω κλάδων ή δεν λειτουργεί Υπηρεσία Αλιείας στην οικεία Νομαρχιακή Αυτοδιοίκηση, ως μέλος του κλιμακίου ορίζεται υπάλληλος του κλάδου ΠΕ4 Ιχθυολόγων του Υπουργείου Γεωργίας.

ζ) 'Εναν υπάλληλο του κλάδου ΠΕ Κτηνιατρικού της Υπηρεσίας Κτηνιατρικής της οικείας Νομαρχιακής Αυτοδιοίκησης, αρμόδιο για τον υγειονομικό έλεγχο των αλιευμάτων και των προϊόντων αλιείας.

η) 'Εναν υπάλληλο της Υπηρεσίας Εμπορίου της οικείας Νομαρχιακής Αυτοδιοίκησης.

θ) 'Εναν εκπρόσωπο της Εταιρείας Ανάπτυξης της Αλιείας (ΕΤ.ΑΝ.ΑΛ.).

Τα μέλη του κλιμακίου ορίζονται με ισάριθμους αναπληρωτές. Τα κλιμάκια ελέγχου αλιευτικών προϊόντων συγκροτούνται και λειτουργούν με τα λοιπά μέλη, αν στον οικείο νομό δεν υπάρχουν αντίστοιχοι φορείς των ελλειπόντων μελών. Αν στο οικείο νομό λειτουργούν δύο ή περισσότεροι σύλλογοι για καθεμία από τις περιπτώσεις γ', δ' και ε' της παρούσας παραγράφου, ως μέλος του κλιμακίου σε κάθε αντίστοιχη περίπτωση ορίζεται ο πρόεδρος του αντίστοιχου συλλόγου που έχει συνολικά το μεγαλύτερο αριθμό φυσικών μελών.

2. Τα κλιμάκια ελέγχου δύνανται να επιμερίζονται σε υποκλιμάκια, που αποτελούνται τουλάχιστον από τρία (3) μέλη, όταν αυτό κρίνεται αναγκαίο από την πλειοψηφία των μελών του κλιμακίου.

3. Αντικείμενο των ελέγχων είναι η εξακρίβωση της τήρησης ή μη των προδιαγραφών εμπορίας των νωπών αλιευτικών προϊόντων για την κατάταξή τους σε κατηγορίες νωπότητας και μεγέθους και της νόμιμης σήμανσης των προϊόντων αυτών, τα οποία προορίζονται για κατανάλωση, σύμφωνα με τις διατάξεις της εθνικής και κοινοτικής νομοθεσίας. Οι παραπάνω έλεγχοι διενεργούνται και στα νωπά αλιευτικά προϊόντα προέλευσης τρίτων χωρών.

4. Οι έλεγχοι της προηγούμενης παραγράφου δεν υποκαθιστούν τους κτηνιατρικούς υγειονομικούς ελέγχους ή τους ελέγχους προστασίας ονομασίας προέλευσης των προϊόντων αυτών, που προβλέπονται από τις κείμενες εθνικές και κοινοτικές διατάξεις.

5. Οι έλεγχοι στα νωπά αλιευτικά προϊόντα διενεργούνται στους χώρους πρώτης πώλησης, όπως ιχθυόσκαλες, ιχθυαγορές, σημεία εκφόρτωσης κ.λπ..

Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, μπορεί να καθορίζονται και άλλοι χώροι διενέργειας ελέγχου αλιευτικών προϊόντων.

6. Οι διατάξεις των παραγράφων 6 και 7 του άρθρου 2, των εδαφίων α', β' και γ' της παραγράφου 3 του άρθρου 4 του ν. 2343/1995 (ΦΕΚ 211 Α') και της παραγράφου 2 του άρθρου 25 του ν. 820/1978 (ΦΕΚ 174 Α') εφαρμόζονται ανάλογα και για τα κλιμάκια ελέγχου του παρόντος άρθρου.

7. Μετά τη διενέργεια του ελέγχου συντάσσεται από το κλιμάκιο ελέγχου επαρκής και πλήρως αιτιολογημένη έκθεση, που υποβάλλεται στην αρμόδια Κεντρική Υπηρεσία του Υπουργείου Γεωργίας και ταυτόχρονα κοινοποιείται στον Υπουργό Γεωργίας το αργότερο μέσα σε σαράντα οκτώ (48) ώρες από τη διενέργεια του ελέγχου. Η υποβολή και κοινοποίηση των εκθέσεων γίνεται με ευθύνη του επικεφαλής του κλιμακίου.

8. Για τη διενέργεια των ελέγχων από τα κλιμάκια του παρόντος άρθρου κατά τις εκτός ωραρίου εργασίας των δημοσίων υπηρεσιών ώρες στους χώρους εκφόρτωσης των αλιευτικών προϊόντων παρέχεται στα μέλη του κλιμακίου και κατά παρέκκλιση των κειμένων διατάξεων ειδική μηνιαία αποζημίωση, το ύψος της οποίας καθορίζεται με απόφαση των Υπουργών Οικονομικών και Γεωργίας, που δημοσιεύεται στην Εφημερίδα της Κυβερνήσεως. Η δαπάνη για την καταβολή της εν λόγω αποζημίωσης βαρύνει τα έσοδα του Κεντρικού Ταμείου Γεωργίας, Κτηνοτροφίας και Δασών (Κ.Τ.Γ.Κ. και Δασών) του άρθρου 49 του παρόντος νόμου.

'Αρθρο 48

Διοικητικές κυρώσεις

1. Επιβάλλεται πρόστιμο από πεντακόσιες χιλιάδες (500.000) μέχρι τρία εκατομμύρια (3.000.000) δραχμές σε βάρος όποιου αρνείται ή κωλυσιεργεί τη διενέργεια των ελέγχων του προηγούμενου άρθρου ή δεν παρέχει στην αρμόδια αρχή πληροφορίες όταν ζητούνται ή παρέχει ψευδείς πληροφορίες ή αναγράφει στις ενδείξεις της σήμανσης (ετικέτας) των αλιευτικών προϊόντων στοιχεία διαφορετικά από την πραγματική τους κατάσταση ή εν γνώσει ή από βαρειά αμέλεια εμπορεύεται ή καθ' οιονδήποτε τρόπο διακινεί ή παράγει τέτοια προϊόντα.

2. Επιβάλλεται πρόστιμο από πεντακόσιες χιλιάδες (500.000) μέχρι τέσσερα εκατομμύρια (4.000.000) δραχμές σε βάρος του υποχρέου που δεν υποβάλλει δήλωση πώλησης αλιευτικών προϊόντων και στατιστικών στοιχείων αλιευτικής παραγωγής που ζητούνται από την αρμόδια αρχή.

3. Σε βάρος του υποχρέου που δεν τηρεί και δεν υποβάλλει ημερολόγιο πλοίου και δήλωση εκφόρτωσης αλιευτικών προϊόντων επιβάλλονται οι κυρώσεις που προβλέπονται από τις διατάξεις του εδαφίου γ' της παραγράφου 1, των παραγράφων 2 και 4 του άρθρου 11 του ν.δ/τος 420/1970 (ΦΕΚ 27 Α'), όπως αντικαταστάθηκε με την παράγραφο 2 του άρθρου 9 του ν. 2040/1992 (ΦΕΚ 70 Α').

4. Τα πρόστιμα των παραγράφων 1 και 2 του παρόντος άρθρου επιβάλλονται σε βάρος του παραβάτη φυσικού ή νομικού προσώπου, με απόφαση του Υπουργού Γεωργίας. Η έκθεση ελέγχου της παραγράφου 6 του προηγούμενου άρθρου, που συντάσσεται μετά τη διαπίστωση της παράβασης από τα εντεταλμένα κλιμάκια ελέγχου, επιδίδεται στον ενδιαφερόμενο, συντασσομένου αποδεικτικού επιδόσεως, ο οποίος δικαιούται να εκθέσει εγγράφως τις απόψεις του στην αρμόδια Κεντρική Υπηρεσία του Υπουργείου Γεωργίας εντός δέκα (10) ημερών από την επίδοση της εκθέσεως σε αυτόν. Κατά την επιμέτρηση των προστίμων εκτιμάται η σοβαρότητα της παράβασης και η διάρκειά της, το μέγεθος της αλιευτικής εκμετάλλευσης και η πρόθεση ή μη του παραβάτη. Σε περίπτωση υποτροπής επιβάλλεται το διπλάσιο από τα οριζόμενα από το παρόν άρθρο πρόστιμα.

5. Η απόφαση επιβολής του προστίμου επιδίδεται από δημόσιο όργανο στην κατοικία ή στην επαγγελματική εγκατάσταση ή σε οποιονδήποτε τόπο βρεθεί εκείνος στον οποίο επιβλήθηκε το πρόστιμο. Περί της επιδόσεως συντάσσεται αποδεικτικό. Σε περίπτωση αρνήσεως της παραλαβής, εκείνος που ενεργεί την επίδοση συντάσσει πράξη με την οποία βεβαιώνεται η άρνηση. 'Οταν αγνοείται η διαμονή, η απόφαση τοιχοκολλάται στο οίκημα της Υπηρεσίας Αλιείας της οικείας Νομαρχιακής Αυτοδιοίκησης και περί της τοιχοκολλήσεως συντάσσεται πρωτόκολλο που υπογράφεται από δύο μάρτυρες.

6. Κατά της απόφασης επιβολής του προστίμου ο βαρυνόμενος από αυτήν έχει δικαίωμα άσκησης προσφυγής ενώπιον του αρμόδιου διοικητικού πρωτοδικείου, το οποίο δικάζει σε μονομελή σύνθεση, μέσα σε προθεσμία είκοσι (20) ημερών, η οποία αρχίζει από την επόμενη ημέρα που επιδόθηκε η απόφαση. Η άσκηση της προσφυγής δεν αναστέλλει την εκτέλεση της προσβαλλόμενης απόφασης, μπορεί όμως με απόφαση του προέδρου του διοικητικού πρωτοδικείου, στο


 

  

Σελίδα 1073 

 

οποίο εκκρεμεί η προσφυγή, να ανασταλεί, σύμφωνα με τις διατάξεις του άρθρου 2 του ν. 820/1978 (ΦΕΚ 174 Α'), όπως αντικαταστάθηκαν με το άρθρο 27 του ν. 1406/ 1983 (ΦΕΚ 182 Α'), εν μέρει ή στο σύνολο η εκτέλεση της εν λόγω απόφασης, αν εξαιτίας έκδηλων σφαλμάτων αυτής πιθανολογείται η μερική ή ολική ευδοκίμηση της προσφυγής ή διαπιστώνεται από συγκεκριμένα στοιχεία αδυναμία καταβολής από τον αιτούντα.

Κατά των αποφάσεων των διοικητικών πρωτοδικείων επιτρέπεται η άσκηση των ένδικων μέσων, που προβλέπονται από τις διατάξεις του Κώδικα Φορολογικής Δικονομίας, για την εκδίκαση των οποίων, καθώς και των προσφυγών της προηγούμενης παραγράφου, εφαρμόζονται οι διατάξεις του ίδιου Κώδικα.

7. Τα ποσά των προστίμων των παραγράφων 1 και 2 του παρόντος άρθρου μπορεί να αναπροσαρμόζονται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως. Η πρώτη αναπροσαρμογή δεν μπορεί να πραγματοποιηθεί πριν παρέλθει διετία από τη δημοσίευση του νόμου αυτού.

8. Με απόφαση του Υπουργού Γεωργίας ρυθμίζεται κάθε αναγκαίο θέμα και λεπτομέρεια για την εφαρμογή των άρθρων 47 και 48.

'Αρθρο 49

'Εσοδα από την επιβολή των προστίμων

Τα έσοδα από την επιβολή των προστίμων των παραγράφων 1 έως και 3 του άρθρου 48, καθώς και τα πρόστιμα του άρθρου 9 του ν. 2040/1992 αποτελούν έσοδα του Κεντρικού Ταμείου Γεωργίας, Κτηνοτροφίας και Δασών (Κ.Τ.Γ.Κ. και Δασών), διατίθενται για τη διενέργεια των ελέγχων των αλιευτικών προϊόντων του άρθρου 47 του παρόντος νόμου, καθώς και για κάθε άλλο σκοπό αλιείας και εισπράττονται σύμφωνα με τις διατάξεις περί εισπράξεως δημοσίων εσόδων.

'Αρθρο 50

Ρύθμιση θεμάτων αλιείας

1. Υπό τον όρο "ιχθυαγορά" νοείται το σύνολο των πάσης φύσεως εγκαταστάσεων, κτιρίων, ψυγείων και λοιπού εξοπλισμού μετά της συναφούς προς αυτόν χερσαίας ζώνης, οι οποίες αποσκοπούν στην εξυπηρέτηση υγιούς και ορθολογικώς λειτουργούντος χονδρεμπορίου αλιευτικών προϊόντων, στη διασφάλιση του ελέγχου της υγιεινής καταστάσεως των αλιευμάτων και στην τήρηση στατιστικών στοιχείων.

2. Για την επίτευξη των σκοπών των ιχθυοσκαλών και ιχθυαγορών, όπως αυτοί προσδιορίζονται στο άρθρο 23 του ν.δ/τος 420/1970 (ΦΕΚ 27 Α') και στην προηγούμενη παράγραφο, αλλά και για λόγους δημοσίου συμφέροντος, καθώς και για την προστασία του καταναλωτικού κοινού, καθίσταται υποχρεωτική η προσκόμιση στην ιχθυόσκαλα του νομού ή στην ιχθυαγορά και η περαιτέρω διακίνηση από αυτές όλων των προελεύσεως Ευρωπαϊκής 'Ενωσης ή εισαγόμενων αλιευμάτων (νωπών, ψυγμένων, κατεψυγμένων κ.λπ.) ανεξάρτητα από το μέσο (χερσαίο, πλωτό, εναέριο) με το οποίο αυτά προσκομίζονται. Με αποφάσεις του Υπουργού Γεωργίας, που δημοσιεύονται στην Εφημερίδα της Κυβερνήσεως, καθορίζονται οι λεπτομέρειες εφαρμογής της παρούσας παραγράφου, καθώς και οι εξαιρέσεις από την υποχρεωτική προσκόμιση, είτε ενιαία είτε χωριστά για κάθε ιχθυόσκαλα ή ιχθυαγορά.

3. Ο Υπουργός Γεωργίας δύναται να προβλέψει στον προϋπολογισμό του Υπουργείου Γεωργίας τις απαιτούμενες πιστώσεις για την, με δαπάνες του Υπουργείου, κατασκευή ιχθυοσκαλών και ιχθυαγορών, καθώς και για τις απαιτούμενες γι' αυτές μελέτες.

Η έδρα των, κατά τα ανωτέρω, κατασκευαζόμενων ιχθυοσκαλών και ιχθυαγορών, καθώς και η σκοπιμότητα ίδρυσής τους καθορίζεται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως.

4. Για την ίδρυση ιχθυόσκαλας ή ιχθυαγοράς από νομικό πρόσωπο δημοσίου δικαίου ή από οργανισμό ή ιδιώτη σε οποιαδήποτε περιοχή της χώρας απαιτείται εγκριτική απόφαση σκοπιμότητας του Υπουργού Γεωργίας, που δημοσιεύεται στην Εφημερίδα της Κυβερνήσεως. Με την ίδια απόφαση καθορίζονται οι προϋποθέσεις που πρέπει να πληρούν οι εν λόγω ιχθυόσκαλες ή ιχθυαγορές, καθώς και η έδρα αυτών.

5. Οι κατά την προηγούμενη παράγραφο ιδρυόμενες ιχθυόσκαλες και ιχθυαγορές θα εξυπηρετούν τους σκοπούς του άρθρου 23 του ν.δ/τος 420/1970 (ΦΕΚ 27 Α') και της παραγράφου 1 του παρόντος άρθρου, την δε επ' αυτών εποπτεία ασκεί ο Υπουργός Γεωργίας.

6. Με κοινές αποφάσεις των Υπουργών Οικονομικών και Γεωργίας, που δημοσιεύονται στην Εφημερίδα της Κυβερνήσεως, μπορεί να καθορίζεται, κάθε φορά, ειδικό τέλος, είτε ενιαία είτε χωριστά για κάθε ιχθυόσκαλα ή ιχθυαγορά, το οποίο καταβάλλεται από τους συναλλασσόμενους και λοιπούς υποχρέους, καθώς και οι υποχρεώσεις κατηγορίας επιτηδευματιών. Η καταβολή του ειδικού τέλους από τους συναλλασσόμενους και λοιπούς υποχρέους πραγματοποιείται χάριν του δημοσίου συμφέροντος, ανεξάρτητα από τη χρησιμοποίηση ή μη των δημοσίων υπηρεσιών που προσφέρουν οι ιχθυόσκαλες ή ιχθυαγορές και για τα αλιεύματα που προσδιορίζονται στην παράγραφο 2 του παρόντος άρθρου. Το ειδικό τέλος στις εν λόγω αποφάσεις διαφοροποιείται και κλιμακούται ανάλογα με την ιδιότητα των συναλλασσομένων και λοιπών υποχρέων.

Το ειδικό τέλος ορίζεται είτε σε ποσοστό επί της αξίας όλων των αλιευμάτων, τα οποία υποχρεούνται να προσκομίζονται και διακινούνται μέσω αυτών, είτε με άλλο τρόπο. Το ειδικό τέλος, αν τα αλιεύματα προέρχονται από το εξωτερικό, εισπράττεται εφάπαξ κατά τον εκτελωνισμό τους και φέρεται σε πίστωση του λογαριασμού για τις ιχθυόσκαλες - ιχθυαγορές ή άλλου ειδικού λογαριασμού του Δημοσίου.

7. Τα της διεξαγωγής των εργασιών στις ιχθυόσκαλες και ιχθυαγορές ρυθμίζονται από κανονισμό που συντάσσεται από το φορέα διοικήσεως και διαχειρίσεως αυτών και εγκρίνεται με κοινή απόφαση των Υπουργών Ανάπτυξης και Γεωργίας.

8. Με απόφαση των Υπουργών Οικονομικών και Γεωργίας, που δημοσιεύεται στην Εφημερίδα της Κυβερνήσεως, μπορεί να εκμισθώνονται κατ' εξαίρεση των διατάξεων του άρθρου 122 του από 11/12.11.1929 π.δ/τος "περί Διοικήσεως Δημοσίων Κτημάτων" (ΦΕΚ 399 Α'), όπως τροποποιήθηκε και ισχύει, οι κάθε φύσης εγκαταστάσεις και ο εξοπλισμός των Κρατικών Ιχθυογεννητικών Σταθμών, εν όλω ή εν μέρει, μετά από αιτιολογημένη πρόταση και μελέτη σκοπιμότητας με συγκεκριμένο χρονοδιάγραμμα για εκμετάλλευση σε αλιευτικούς συνεταιρισμούς, δημοτικοσυνεταιριστικές επιχειρήσεις, οργανισμούς τοπικής αυτοδιοίκησης ή σε φυσικά ή νομικά πρόσωπα ή να παραχωρούνται σε Ανώτατα Εκπαιδευτικά Ιδρύματα ή Τεχνολογικά Εκπαιδευτικά Ιδρύματα για ερευνητικές εργασίες για λογαριασμό της αρμόδιας για τη λειτουργία τους υπηρεσίας του Υπουργείου Γεωργίας.

9. Τα κτίρια των ιχθυοσκαλών Πειραιά, Καβάλας, Πάτρας, Αλεξανδρούπολης και Χίου, τα οποία έχουν ανεγερθεί από το Δημόσιο πριν την 31.12.1974, θεωρούνται ότι ανεγέρθηκαν νόμιμα. 

10. Για την ίδρυση ιχθυόσκαλας ή ιχθυαγοράς από νομικό πρόσωπο δημοσίου δικαίου ή οργανισμό ή ιδιώτη σε οποιαδήποτε περιοχή της χώρας απαιτείται εγκριτική απόφαση σκοπιμότητας του Υπουργού Γεωργίας, που δημοσιεύεται στην Εφημερίδα της Κυβερνήσεως. Με αυτή την απόφαση καθορίζονται οι προϋποθέσεις, τις οποίες πρέπει να πληρούν οι εν λόγω ιχθυόσκαλες ή ιχθυαγορές, καθώς και η έδρα αυτών.

'Αρθρο 51

Τροποποίηση των διατάξεων του

ν. 1361/1983 (ΦΕΚ 66 Α')

1. Στην παρ. 3 του άρθρου 2 του ν. 1361/1983, μεταξύ του πρώτου και δεύτερου εδαφίου, προστίθεται νέο εδάφιο, το κείμενο του οποίου έχει ως εξής:

"Ειδικότερα για την έκδοση βεβαιώσεων που πιστοποιούν την ιδιότητα του αλιέα αρμόδιοι είναι μόνο οι Αλιευτικοί


 

  

Σελίδα 1074 

 

Αγροτικοί Σύλλογοι."

2. Στο τέλος της παρ. 3 του άρθρου 6 του ν. 1361/1983 προστίθεται νέο εδάφιο, το κείμενο του οποίου έχει ως εξής:

"Στα όρια ενός δήμου ή ενός νομού σε περίπτωση που σε ένα δήμο δεν συγκεντρώνεται ο απαραίτητος για την ίδρυση Αγροτικού Συλλόγου αριθμός μελών, είναι δυνατή η ίδρυση και λειτουργία ενός μόνο Αλιευτικού Αγροτικού Συλλόγου, τα μέλη του οποίου είναι επαγγελματίες αλιείς."

3. Τα άρθρα 9 και 10 του ν. 1361/1983 αντικαθίστανται ως εξής:

"'Αρθρο 9

Ομοσπονδίες Αγροτικών Συλλόγων

1. Οι Αγροτικοί Σύλλογοι του ίδιου νομού μπορούν να συστήσουν Ομοσπονδία Αγροτικών Συλλόγων. Ειδικότερα οι Αλιευτικοί Αγροτικοί Σύλλογοι μπορεί να συστήσουν μία (1) Ομοσπονδία Αλιευτικών Αγροτικών Συλλόγων με περιφέρεια τα όρια της Διοικητικής Περιφέρειας όπου η έδρα τους.

Για τη σύσταση Ομοσπονδίας Αγροτικών Συλλόγων απαιτείται:

α) Η σύμπραξη δώδεκα (12) τουλάχιστον Αγροτικών Συλλόγων, σε νομούς δε με πληθυσμό κατώτερο των εξήντα χιλιάδων (60.000) κατοίκων, η σύμπραξη έξι (6) τουλάχιστον Αγροτικών Συλλόγων.

Ειδικότερα για τη σύσταση Ομοσπονδίας Αλιευτικών Αγροτικών Συλλόγων είναι δυνατή η σύσταση μίας (1) μόνο Ομοσπονδίας εντός της ίδιας Διοικητικής Περιφέρειας, για την οποία απαιτείται η σύμπραξη έξι (6) τουλάχιστον Αλιευτικών Αγροτικών Συλλόγων της ίδιας Διοικητικής Περιφέρειας ή λιγότερων, εφόσον υπάρχει ειδική αιτιολογημένη γνώμη του Γενικού Γραμματέα της Περιφέρειας.

β) Η τήρηση των διατυπώσεων των άρθρων 78 επόμενα του Αστικού Κώδικα.

2. Κάθε Αγροτικός Σύλλογος έχει δικαίωμα να γίνει μέλος μίας (1) μόνο Ομοσπονδίας Αγροτικών Συλλόγων, εκείνης του νομού στον οποίο έχει την έδρα του ή προκειμένου για Αλιευτικούς Αγροτικούς Συλλόγους της Ομοσπονδίας στη Διοικητική Περιφέρεια της οποίας έχει την έδρα του.

'Αρθρο 10

Συνομοσπονδίες Αγροτικών Συλλόγων

1. Οι Ομοσπονδίες Αγροτικών Συλλόγων μπορεί να συστήσουν σε πανελλήνιο επίπεδο Συνομοσπονδίες Αγροτικών Συλλόγων. Ειδικότερα οι Ομοσπονδίες Αλιευτικών Αγροτικών Συλλόγων μπορεί να συστήσουν σε πανελλήνιο επίπεδο μία (1) μόνο Συνομοσπονδία Αλιευτικών Αγροτικών Συλλόγων.

Για τη σύσταση Συνομοσπονδίας Αγροτικών Συλλόγων απαιτείται η σύμπραξη δεκαπέντε (15) τουλάχιστον Ομοσπονδιών ή προκειμένου για τη Συνομοσπονδία Αλιευτικών Αγροτικών Συλλόγων επτά (7) τουλάχιστον Ομοσπονδιών και η τήρηση των διατυπώσεων των άρθρων 78 επόμενα του Αστικού Κώδικα.

2. Κάθε Ομοσπονδία έχει δικαίωμα να γίνει μέλος μίας (1) μόνο Συνομοσπονδίας."

'Αρθρο 52

Συμμετοχή εμπειρογνωμόνων σε Διοικητικά

Συμβούλια νομικών προσώπων εποπτευομένων

από το Υπουργείο Γεωργίας

1. Στα Διοικητικά Συμβούλια των εποπτευόμενων από το Υπουργείο Γεωργίας νομικών προσώπων δημοσίου ή ιδιωτικού δικαίου, πλην Αγροτικής Τράπεζας της Ελλάδος και Κεντρικών Αγορών, μπορεί να συμμετέχουν και δύο (2) εμπειρογνώμονες, αντίστοιχης ειδικότητας με το αντικείμενο και το έργο του νομικού προσώπου, οι οποίοι ορίζονται από τον Υπουργό Γεωργίας και μπορεί να τοποθετούνται σε θέση Αντιπροέδρου του Διοικητικού Συμβουλίου.

2. Συνιστάται θέση Αντιπροέδρου στα Διοικητικά Συμβούλια του Κεντρικού Ταμείου Γεωργίας, Κτηνοτροφίας και Δασών (Κ.Τ.Γ.Κ. και Δασών), του Οργανισμού Ελέγχου Ενισχύσεων Ελαιολάδου (Ο.Ε.Ε.Ε.) και του Ελληνικού Οργανισμού Γάλακτος (ΕΛ.Ο.Γ.). Αντιπρόεδρος ορίζεται με απόφαση του Υπουργού Γεωργίας ένα από τα τακτικά μέλη των Διοικητικών Συμβουλίων των ανωτέρω νομικών προσώπων. Ο Αντιπρόεδρος του Διοικητικού Συμβουλίου αναπληρώνει τον Πρόεδρο σε όλα τα καθήκοντα όταν ελλείπει, απουσιάζει ή κωλύεται.

'Αρθρο 53

Τροποποίηση - συμπλήρωση διατάξεων

του ν. 1790/1988 (ΦΕΚ 134 Α')

1. Το πρώτο εδάφιο της παρ. 3 του άρθρου 5α του ν. 1790/1988, όπως το άρθρο 5α προστέθηκε με την παρ. 2 του άρθρου 31 του ν. 2040/1992, αντικαθίσταται ως εξής:

"3. Η ειδική ασφαλιστική εισφορά ορίζεται σε ποσοστό τρία τοις εκατό (3%) για τα προϊόντα φυτικής προέλευσης και σε ποσοστό μισό τοις εκατό (0,5%) για τα προϊόντα ζωικής, αλιευτικής και υδατοκαλλιεργητικής προέλευσης."

2. Το τρίτο και τέταρτο εδάφιο της παρ. 14 του άρθρου 5α του ν. 1790/1988, όπως το άρθρο 5α προστέθηκε με την παρ. 2 του άρθρου 31 του ν. 2040/1992, αντικαθίσταται ως εξής:

"Από τα ανωτέρω ποσά της ειδικής ασφαλιστικής εισφοράς, που εισπράττονται από τις δημόσιες οικονομικές υπηρεσίες υπέρ του ΕΛ.Γ.Α., παρακρατείται υπέρ του Δημοσίου ποσοστό δύο τοις εκατό (2%) ως ποσοστό είσπραξης. Επίσης, από τα ποσά αυτά, που εισπράττονται από τις δημόσιες οικονομικές υπηρεσίες με βάση τις δηλώσεις απόδοσης από τους υποχρέους της ως άνω εισφοράς και τους λοιπούς τίτλους είσπραξης, παρακρατείται υπέρ του Δημοσίου ποσοστό τρία τοις εκατό (3%) ως ποσοστό βεβαίωσης."

3. Η παρ. 6 του άρθρου 7 του ν. 1790/1988 (ΦΕΚ 134 Α'), όπως αντικαταστάθηκε με την περίπτωση γ' της παρ. 3 του άρθρου 31 του ν. 2040/1992 (ΦΕΚ 70 Α'), αντικαθίσταται ως εξής:

"6. Για τη συμμετοχή στις συνεδριάσεις του Δ.Σ. ο πρόεδρος, ο αντιπρόεδρος, τα μέλη, ο νομικός σύμβουλος και ο γραμματέας του Δ.Σ. λαμβάνουν αποζημίωση, που καθορίζεται με απόφαση των Υπουργών Οικονομικών και Γεωργίας, μετά από πρόταση του Δ.Σ."

4. Η παρ. 6 του άρθρου 10 του ν. 1790/1988 αντικαθίσταται ως εξής:

"6. Αν δεν υπάρχει Υποδιοικητής ή κωλύεται ή απουσιάζει, τις αρμοδιότητές του ασκεί ως νόμιμος αναπληρωτής του ο Γενικός Διευθυντής του ΕΛ.Γ.Α."

5. Η παρ. 4 του άρθρου 13 του v.1790/1988 αντικαθίσταται ως εξής:

"4. Με τους κανονισμούς του άρθρου 3 παρ. 3 καθορίζονται οι εργασίες που εκτελούνται για λογαριασμό του ΕΛ.Γ.Α. από τους ανταποκριτές του στους δήμους και τις κοινότητες της χώρας. Ως ανταποκριτές του ΕΛ.Γ.Α. δύνανται να ορίζονται, με απόφαση του Διοικητή του ΕΛ.Γ.Α., κατά προτίμηση μετά από πρόταση των οικείων δημάρχων ή προέδρων, δημοτικοί ή κοινοτικοί υπάλληλοι. Στις κοινότητες που δεν υπηρετούν κοινοτικοί υπάλληλοι, ως ανταποκριτής του ΕΛ.Γ.Α. ορίζεται, με απόφαση του Διοικητή του ΕΛ.Γ.Α., μέλος του κοινοτικού συμβουλίου, που προτείνεται από αυτά ή άλλο πρόσωπο που προτείνεται από τις Ενώσεις Αγροτικών Συνεταιρισμών. Με απόφαση του Δ.Σ. του ΕΛ.Γ.Α., που εγκρίνεται από τον Υπουργό Γεωργίας, καθορίζονται οι χρηματικές αποζημιώσεις που καταβάλλονται από τον ΕΛ.Γ.Α. στους ανταποκριτές του."

'Αρθρο 54

Είσπραξη αποζημιώσεων από τον ΕΛ.Γ.Α.

1. Οι παραγωγοί υποχρεούνται να εμφανίζουν παραστατικά προς είσπραξη αποζημιώσεων από τον ΕΛ.Γ.Α..

2. Με κοινή απόφαση των Υπουργών Οικονομικών και Γεωργίας θα ρυθμιστεί η διαδικασία και κάθε άλλη αναγκαία λεπτομέρεια για την εφαρμογή της παραγράφου 1 του παρόντος άρθρου.


 

  

Σελίδα 1075 

'Αρθρο 55

Τροποποίηση του ν. 2325/1995 (ΦΕΚ 153 Α')

Στο άρθρο 11 του ν. 2325/1995 προστίθεται παράγραφος 5, που έχει ως εξής:

"5. Το προσωπικό όλων των κατηγοριών (ΠΕ, ΤΕ, ΔΕ, ΥΕ), που υπηρετούσε με οποιαδήποτε σχέση εργασίας (μόνιμο ή με σύμβαση ιδιωτικού δικαίου) και με οποιαδήποτε υπηρεσιακή πράξη, κατά τη δημοσίευση του ν. 2218/1994 (ΦΕΚ 90 Α'), στα πρώην Κέντρα Ελέγχου και Πιστοποίησης Πολλαπλασιαστικού Υλικού (Κ.Ε.Π.Π.Υ.), τα οποία με το άρθρο 7 του παρόντος νόμου μετονομάστηκαν σε Κέντρα Ελέγχου και Πιστοποίησης Πολλαπλασιαστικού Υλικού και Ελέγχου Λιπασμάτων (Κ.Ε.Π.Π.Υ.Ε.Λ.), στα Αμπελουργικά Φυτώρια, στους Δενδροκομικούς Σταθμούς και στα Κρατικά Κτήματα, όπως επίσης και στις πρώην Διευθύνσεις Γεωργίας, όπου δεν λειτουργούσαν Κ.Ε.Π.Π.Υ., και εξυπηρετούσε τις προβλεπόμενες από την κείμενη νομοθεσία δραστηριότητες στον τομέα του πολλαπλασιαστικού υλικού και των λιπασμάτων εξακολουθεί να υπηρετεί στις εν λόγω Υπηρεσίες, ανακαλουμένων αυτοδίκαια των διαπιστωτικών πράξεων των Νομαρχών."

'Αρθρο 56

Εφαρμογή του άρθρου 1 του

ν. 303/1976 (ΦΕΚ 94 Α')

Η διάταξη του άρθρου 1 του ν. 303/1976 εφαρμόζεται και για τους τακτικούς υπαλλήλους του Ινστιτούτου Γεωπονικών Επιστημών (Ν.Π.Δ.Δ.) αρμοδιότητας Υπουργείου Γεωργίας, τους εφεξής αποχωρούντες ή απολυομένους της υπηρεσίας και δικαιούμενους σύνταξης.

'Αρθρο 57

Ενίσχυση της "ΒΑΜΒΑΚΟΥΡΓΙΚΗΣ" Α.Ε.

από τον Οργανισμό Βάμβακος

Ο Οργανισμός Βάμβακος αναλαμβάνει να ενισχύσει από τα αποθεματικά του την τριτοβάθμια συνεταιριστική οργάνωση "ΒΑΜΒΑΚΟΥΡΓΙΚΗ" Α.Ε. για την πληρωμή των εργαζομένων της με το ποσό των πενήντα εκατομμυρίων (50.000.000) δραχμών.

'Αρθρο 58

Είσπραξη αμοιβής παρατηρητών υδρολογικών-

μετεωρολογικών σταθμών

1. Το από την οικεία οικονομική εφορία θεωρημένο δελτίο παροχής υπηρεσιών, που προβλέπεται από την παράγραφο 2 του άρθρου 15 του ν. 1735/1987 (ΦΕΚ 195 Α'), δεν απαιτείται για την είσπραξη της αμοιβής από τους παρατηρητές των υδρολογικών-μετεωρολογικών σταθμών που απασχολούνται στις Υπηρεσίες Εγγείων Βελτιώσεων των Νομαρχιακών Αυτοδιοικήσεων με σύμβαση μίσθωσης έργου για τη συγκέντρωση και επεξεργασία υδρολογικών στοιχείων από τους υδρολογικούς-μετεωρολογικούς σταθμούς της χώρας.

2. Η ισχύς της προηγούμενης παραγράφου αρχίζει από 1ης Ιανουαρίου 1997.

'Αρθρο 59

Τροποποίηση του ν.δ/τος 420/1970 (ΦΕΚ 27 Α')

Το άρθρο 32 του ν.δ/τος 420/1970 αντικαθίσταται ως εξής:

"'Αρθρο 32

Αλιεία από πλοία ξένης εθνικότητας

1. Στην αιγιαλίτιδα ζώνη του Ελληνικού Κράτους απαγορεύεται η αλιεία με πλοία ανήκοντα, τόσο από πλευράς εθνικότητας, όσο και πλοιοκτησίας, κατά πλειοψηφία σε υπηκόους τρίτων χωρών.

2. Στην αιγιαλίτιδα ζώνη του Ελληνικού Κράτους επιτρέπεται κατ' εξαίρεση, ύστερα από άδεια που χορηγείται από τον Υπουργό Γεωργίας, η αλιεία με πλοία της προηγούμενης παραγράφου, εφόσον είναι δυνατή η αλιεία στην αιγιαλίτιδα ζώνη των ως άνω χωρών με πλοία ελληνικής σημαίας και πλοιοκτησίας, κατ' εφαρμογή σχετικής διακρατικής συμφωνίας.

3. Με αποφάσεις του Υπουργού Γεωργίας καθορίζονται οι όροι και οι προϋποθέσεις της αλιευτικής δραστηριότητας στην αιγιαλίτιδα ζώνη του Ελληνικού Κράτους, καθώς και το ύψος του παραβόλου που καταβάλλεται για τη χορήγηση της άδειας της προηγούμενης παραγράφου."

'Αρθρο 60

Τροποποίηση του ν. 2040/1992 (ΦΕΚ 70 Α')

Το άρθρο 7 του ν. 2040/1992 (ΦΕΚ 70 Α') αντικαθίσταται ως εξής:

"'Αρθρο 7

Ψήφοι μελών Τοπικών Οργανισμών

Εγγείων Βελτιώσεων (Τ.Ο.Ε.Β.)

Οι ψήφοι των μελών των Τοπικών Οργανισμών Εγγείων Βελτιώσεων (Τ.Ο.Ε.Β.) στην τοπική συνέλευση καθορίζονται με βάση τη συνολικά κατεχόμενη από κάθε μέλος έκταση που βρίσκεται στην περιοχή δικαιοδοσίας κάθε Οργανισμού και εξυπηρετείται από τα εγγειοβελτιωτικά έργα με την ακόλουθη κλίμακα:

Από 5 στρέμματα μέχρι 20 στρέμματα 
 1 
 ψήφος
 

Πάνω από 20 στρέμματα

μέχρι και 50 στρέμματα 
 2 
 ψήφοι
 
Πάνω από 50 στρέμματα 
 3 
 ψήφοι
 

Ομάδα μελών που κατέχει συνολικά έκταση μέχρι 5 στρέμματα δικαιούται 1 ψήφο και ορίζει τον εκπρόσωπό της στην τοπική συνέλευση."

'Αρθρο 61

Βεβαίωση και είσπραξη εισφορών υπέρ

των Οργανισμών Εγγείων Βελτιώσεων

1. Οι υπόχρεοι για την καταβολή των από την παράγραφο 1 του άρθρου 3 του ν.δ/τος 1277/1972 (ΦΕΚ 213 Α') προβλεπόμενων εισφορών, αρδευτικών τελών και λοιπών δικαιωμάτων υπέρ των Οργανισμών Εγγείων Βελτιώσεων, του Οργανισμού Κωπα|δος, του Αρδευτικού Οργανισμού Στυμφαλίας - Ασωπού Κορινθίας και των Τοπικών Επιτροπών Αρδεύσεων, υποχρεούνται να υποβάλουν στον οικείο Οργανισμό, στην περιοχή δικαιοδοσίας του οποίου βρίσκονται οι αγροτικές τους εκτάσεις που ωφελούνται από τα εγγειοβελτιωτικά έργα, δήλωση κατοικίας ή άλλης εγκατάστασης που έχει μετρητή παροχής ύδατος στο όνομά τους ή στο όνομα της συζύγου τους. Η υποβολή της δήλωσης είναι υποχρεωτική και στην περίπτωση που δεν συντρέχουν οι προηγούμενες προϋποθέσεις. Στην περίπτωση που δεν συντρέχουν οι προηγούμενες προϋποθέσεις και εφόσον η αγροτική έκταση του υποχρέου έχει εκμισθωθεί σε τρίτον, ο υπόχρεος υποχρεούται να υποβάλει κοινή δήλωση, που υπογράφεται και από το μισθωτή της έκτασης, για την κατοικία ή άλλη εγκατάσταση του τελευταίου, που έχει μετρητή παροχής ύδατος στο όνομά του ή στο όνομα της συζύγου του. Οι οικείοι φορείς υδρεύσεως υποχρεούνται να παρέχουν στους εν λόγω Οργανισμούς τα στοιχεία των κατοικιών ή άλλων εγκαταστάσεων των αναφερόμενων προσώπων που έχουν στο αρχείο τους.

2. Ο τύπος και το περιεχόμενο της δήλωσης της προηγούμενης παραγράφου και η προθεσμία υποβολής της καθορίζονται με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως. Ο οικείος Οργανισμός δημοσιεύει καθ' οιονδήποτε τρόπο πρόσκληση για την υποβολή των δηλώσεων και χορηγεί δωρεάν στους υποχρέους τα έντυπα αυτών.

Για τα επόμενα έτη είναι υποχρεωτική η υποβολή της δήλωσης από τους υποχρέους μόνο για τις κατοικίες και εγκαταστάσεις ή τις αγροτικές εκτάσεις για τις οποίες έχει επέλθει μεταβολή στα στοιχεία της αρχικής δήλωσής τους και


 

  

Σελίδα 1076 

 

εντός διμήνου από της μεταβολής.

3. Με βάση τις εισφορές της παραγράφου 1 του άρθρου 3 του ν.δ/τος 1277/1972 οι Οργανισμοί Εγγείων Βελτιώσεων και οι λοιποί συναφείς Οργανισμοί της παραγράφου 1 του παρόντος άρθρου καταρτίζουν πίνακες των υποχρέων για την καταβολή των εισφορών, που δημοσιεύονται με ανάρτηση στα γραφεία τους ή στον οικείο τόπο δημοσίευσης του δήμου ή της κοινότητας. Κατά των πινάκων εισφορών επιτρέπεται ένσταση εντός ανατρεπτικής προθεσμίας δεκαπέντε (15) ημερών από τη δημοσίευση ενώπιον του Διοικητικού Συμβουλίου του Τοπικού Οργανισμού Εγγείων Βελτιώσεων. Οι τυχόν υποβληθείσες ενστάσεις εκδικάζονται υποχρεωτικά εντός δεκαπέντε (15) ημερών από τη λήξη της προθεσμίας υποβολής τους. Μετά την εκδίκαση των ενστάσεων, οι πίνακες εισφορών καθίστανται οριστικοί και θεωρούνται από την οικεία κατά περίπτωση υπηρεσία της Νομαρχιακής Αυτοδιοίκησης.

4. Οι Οργανισμοί της παραγράφου 1, εντός μηνός από την κατά την προηγούμενη παράγραφο οριστικοποίηση των πινάκων, μπορούν να εισπράττουν, με δικά τους όργανα, τις εισφορές των οφειλετών χωρίς καμία επιβάρυνση.

5. Μετά τη λήξη της μηνιαίας προθεσμίας της προηγούμενης παραγράφου οι οικείοι Οργανισμοί, ύστερα από έλεγχο των στοιχείων των δηλώσεων της παραγράφου 1, καταρτίζουν με βάση τους οριστικούς πίνακες εισφορών της παραγράφου 3 τις ακόλουθες καταστάσεις:

α) Κατάσταση υποχρέων που έχουν μετρητή παροχής ύδατος στο όνομά τους ή στο όνομα της συζύγου τους. Στην κατάσταση αυτή αναγράφονται τα πλήρη στοιχεία του υποχρέου, ο αριθμός του μετρητή που αντιστοιχεί στην κατοικία ή εγκατάστασή του, το είδος και το σύνολο της οφειλής του και κάθε άλλο αναγκαίο στοιχείο κατά την κρίση της υπηρεσίας.

Στην ίδια κατάσταση αναγράφονται και οι υπόχρεοι της παραγράφου 1 του παρόντος άρθρου που δεν έχουν μετρητή και η αγροτική τους έκταση έχει εκμισθωθεί. Στην περίπτωση αυτή αναγράφονται στην κατάσταση και τα πλήρη στοιχεία του μισθωτή της έκτασης, καθώς και ο αριθμός του μετρητή ύδατος που αντιστοιχεί στην κατοικία ή άλλη εγκατάστασή του.

β) Κατάσταση των λοιπών υποχρέων που δεν εμπίπτουν στις περιπτώσεις του προηγούμενου εδαφίου, στην οποία αναγράφονται τα πλήρη στοιχεία του υποχρέου, το είδος και το σύνολο της οφειλής του, καθώς και κάθε άλλο αναγκαίο στοιχείο κατά την κρίση της υπηρεσίας. Στην κατάσταση αυτή αναγράφονται και οι υπόχρεοι που δεν υπέβαλαν τη δήλωση της παραγράφου 1 ή η υποβολή της δήλωσής τους είναι ανακριβής.

6. Η είσπραξη και βεβαίωση των οφειλών των υποχρέων των καταστάσεων των εδαφίων α' και β' της προηγούμενης παραγράφου γίνεται ως ακολούθως:

α) Των υποχρέων της κατάστασης του εδαφίου α':

Η κατάσταση του εν λόγω εδαφίου αποστέλλεται εφάπαξ στους οικείους φορείς υδρεύσεως εντός μηνός από τη σύνταξή της από τον οικείο Οργανισμό. Ειδικά για το έτος 1997 η κατάσταση αποστέλλεται στον οικείο φορέα ύδρευσης μέχρι την 31η Δεκεμβρίου του έτους αυτού. Η βεβαίωση των εισφορών συντελείται με την εγγραφή των υποχρέων στην ανωτέρω κατάσταση χωρίς να απαιτείται η σύνταξη χρηματικού καταλόγου από τον οικείο Οργανισμό.

Οι οφειλές των υποχρέων της αναφερόμενης κατάστασης συνεισπράττονται από το φορέα ύδρευσης με δόσεις ίσες προς τον αριθμό των λογαριασμών κατανάλωσης ύδατος, που εκδίδονται από αυτόν, κατά τη διάρκεια της χρονικής περιόδου στην οποία εκτείνεται ο κύκλος καταμέτρησης που εφαρμόζεται από αυτόν, ανεξάρτητα αν ο κύκλος αυτός συμπίπτει προς το ημερολογιακό έτος. Ειδικά για το έτος 1997 οι οφειλές εισπράττονται σε δύο ίσες δόσεις.

Τα ποσά των οφειλών που εισπράττονται από τους φορείς ύδρευσης αποδίδονται στους δικαιούχους Οργανισμούς μέσα στο πρώτο τρίμηνο από τη λήξη του μήνα στον οποίο αφορούν λογιστικά οι σχετικοί λογαριασμοί.

Για την αντιμετώπιση των δαπανών είσπραξης των κατά τα ανωτέρω οφειλών, οι οικείοι φορείς ύδρευσης παρακρατούν από τις εισπράξεις ποσοστό που καθορίζεται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Γεωργίας.

Σε περίπτωση που δεν καταβλήθηκαν οι οφειλές, οι οικείοι φορείς ύδρευσης προβαίνουν σε διακοπή της παροχής ύδατος και δεν το επαναχορηγούν μέχρι να εξοφληθούν οι οφειλές που οφείλονται. Αν δεν ζητηθεί η επαναχορήγηση της παροχής ύδατος, οι οικείοι φορείς ύδρευσης, αφού διαγράψουν τον υπόχρεο συνδρομητή, γνωστοποιούν τη διαγραφή στο δικαιούχο Οργανισμό, ώστε να μεριμνήσει για την είσπραξη του οφειλόμενου ποσού σύμφωνα με τις διατάξεις περί εισπράξεως δημοσίων εσόδων και την επιβολή των αναγκαστικών μέτρων και κυρώσεων, σύμφωνα με το άρθρο 8 του β.δ/τος από 13.9.1959 (ΦΕΚ 243 Α'), και το άρθρο 40 του ν.δ/τος 3881/1958 (ΦΕΚ 181 Α'), όπως αντικαταστάθηκε με το άρθρο 12 του ν.δ/τος 1277/1972.

Σε περίπτωση που ο λογαριασμός παροχής ύδατος εκδίδεται στο όνομα του μισθωτή της αγροτικής έκτασης του υποχρέου που ωφελείται από τα εγγειοβελτιωτικά έργα ή της συζύγου του, η οφειλή καταβάλλεται από το μισθωτή μαζί με το λογαριασμό κατανάλωσης ύδατος και αφαιρείται από το μίσθωμα που καταβάλλεται για την εκμίσθωση της αγροτικής έκτασης.

β) Των υποχρέων της κατάστασης του εδαφίου β':

Η κατάσταση του ανωτέρω εδαφίου αποστέλλεται στις οικείες Δ.Ο.Υ. για είσπραξη, εφαρμοζομένων των διατάξεων περί εισπράξεως των δημοσίων εσόδων. Η βεβαίωση των εισφορών συντελείται με την εγγραφή των υποχρέων στην ανωτέρω κατάσταση, χωρίς να απαιτείται η σύνταξη χρηματικού καταλόγου από τον οικείο Οργανισμό. Οι Δ.Ο.Υ. προβαίνουν στην είσπραξη των αποστελλόμενων οφειλών και αποδίδουν στους δικαιούχους Οργανισμούς τα εισπραττόμενα ποσά. Μετά παρέλευση τριμήνου από την ειδοποίηση των υποχρέων από τις Δ.Ο.Υ., η οποία πρέπει να κοινοποιείται και στους δικαιούχους Οργανισμούς, οι Οργανισμοί αυτοί υποχρεούνται, σύμφωνα με το άρθρο 8 του β.δ/τος από 13.9.1959 και το άρθρο 40 του ν.δ/τος 3881/1958, όπως αντικαταστάθηκε με το άρθρο 12 του ν.δ/τος 1277/1972, να προβούν στην επιβολή των αναγκαστικών μέτρων και κυρώσεων κατά των μη εκπληρούντων τις υποχρεώσεις τους.

7. Κάθε υπόχρεος που δεν υποβάλλει τη δήλωση της παραγράφου 1 του παρόντος άρθρου μέσα στην προθεσμία που προβλέπεται στην παράγραφο 2, υπόκειται σε χρηματικό πρόστιμο διπλάσιο της οφειλόμενης οφειλής, το οποίο αποτελεί έσοδο του οικείου Οργανισμού. Η διάταξη του προηγούμενου εδαφίου εφαρμόζεται και για τις περιπτώσεις υποβολής ανακριβούς δήλωσης.

Για τον υπολογισμό του προστίμου της παρούσας παραγράφου ως οφειλόμενη οφειλή λαμβάνεται υπόψη η οφειλή του υποχρέου που αναγράφεται στην κατάσταση του εδαφίου β' της παραγράφου 5.

Το πρόστιμο αυτό επιβάλλεται με απόφαση του Διοικητικού Συμβουλίου του οικείου Οργανισμού, η οποία κοινοποιείται στην οικεία Δ.Ο.Υ. για χρέωση του υποχρέου με το συνολικό ποσό της οφειλής του και του προστίμου που αναφέρεται στην απόφαση, το οποίο αποδίδεται από τη Δ.Ο.Υ. στο δικαιούχο Οργανισμό μαζί με τις λοιπές εισπράξεις.

'Αρθρο 62

Τροποποίηση διατάξεων του ν. 414/1976

1. Το άρθρο 5 του ν. 414/1976 (ΦΕΚ 212 Α') αντικαθίσταται ως ακολούθως:

"'Αρθρο 5

Βεβαίωση και είσπραξη εισφορών υπέρ

Γενικών Οργανισμών Εγγείων Βελτιώσεων

1. Οι Τοπικοί Οργανισμοί Εγγείων Βελτιώσεων (Τ.Ο.Ε.Β.) που λειτουργούν σε περιοχές δικαιοδοσίας Γενικών Οργανισμών Εγγείων Βελτιώσεων (Γ.Ο.Ε.Β.), από τις εισπράξεις των κατά την παράγραφο 1 του άρθρου 3 του ν.δ/τος 1277/1972


 

  

Σελίδα 1077 

 

οφειλών των υποχρέων υποχρεούνται να αποδίδουν στους Γ.Ο.Ε.Β. το ποσό που αναλογεί για τις από το άρθρο 47 του β.δ/τος από 13.9.1959 (ΦΕΚ 243 Α') προβλεπόμενες υποχρεώσεις τους.

2. Με απόφαση του Υπουργού Γεωργίας, που δημοσιεύεται στην Εφημερίδα της Κυβερνήσεως, καθορίζεται ο χρόνος και ο τρόπος απόδοσης στους Γ.Ο.Ε.Β. των αποδιδόμενων ποσών της προηγούμενης παραγράφου, καθώς και κάθε άλλη αναγκαία λεπτομέρεια για την εφαρμογή του παρόντος άρθρου."

2. Στο άρθρο 8 του ν. 414/1976 προστίθεται εδάφιο, που έχει ως ακολούθως:

"Οι διατάξεις που ισχύουν για την είσπραξη των οφειλών των Οργανισμών Εγγείων Βελτιώσεων (Ο.Ε.Β.) εφαρμόζονται ανάλογα και για τον Αρδευτικό Οργανισμό Στυμφαλίας - Ασωπού - Κορινθίας (Α.Ο.Σ.Α.Κ.) και για τον Οργανισμό Κωπα|δος (Ο.Κ.)."

'Αρθρο 63

Οικονομικές υποχρεώσεις Γενικών

Οργανισμών Εγγείων Βελτιώσεων

1. Σε περίπτωση μη συμμορφώσεως των ωφελουμένων από τα έργα των Γενικών Οργανισμών Εγγείων Βελτιώσεων με τις υποχρεώσεις τους, που απορρέουν από το άρθρο 47 του από 13.9.1959 β.δ/τος (ΦΕΚ 243 Α'), έχουν εφαρμογή οι διατάξεις του άρθρου 61 του παρόντος νόμου.

2. Οι διατάξεις της παραγράφου 5 του άρθρου 47 του από 13.9.1959 β.δ/τος, καθώς και κάθε άλλη γενική ή ειδική διάταξη που αντίκειται στο άρθρο 61 του παρόντος νόμου καταργούνται.

'Αρθρο 64

Τροποποίηση διατάξεων του ν.δ/τος 1277/1972

1. Οι παράγραφοι 1, 2 και 3 του άρθρου 4 του ν.δ/τος 1277/1972 καταργούνται.

2. Η κατά την παράγραφο 4 του άρθρου 4 του ν.δ/τος 1277/1972 παραγραφή αναστέλλεται για το χρονικό διάστημα από την κατά την παράγραφο 6 του άρθρου 61 αποστολή των καταστάσεων των υποχρέων στους οικείους φορείς υδρεύσεως ή στις οικείες Δ.Ο.Υ. για είσπραξη των οφειλόμενων εισφορών μέχρι την τυχόν επιστροφή των οφειλών ως ανεισπράκτων στους δικαιούχους Οργανισμούς. Ο χρόνος της αναστολής δεν μπορεί να υπερβεί την πενταετία.

3. Οι διατάξεις της προηγούμενης παραγράφου για την αναστολή της παραγραφής εφαρμόζονται και για τις οφειλές των, κατά την παράγραφο 1 του άρθρου 4 του ν.δ/τος 1277/1972, όπως αυτή ίσχυε πριν την κατάργησή της με την παρ.1 του παρόντος άρθρου, υποχρέων που τυχόν έχουν επιστραφεί ως ανείσπρακτες στην Αγροτική Τράπεζα της Ελλάδος (Α.Τ.Ε.) από τα οικεία Δημόσια Ταμεία, εφόσον δεν έχει συμπληρωθεί μέχρι τη δημοσίευση του παρόντος νόμου στην Εφημερίδα της Κυβερνήσεως ο κατά την παράγραφο 4 του άρθρου 4 του ν.δ/τος 1277/1972 χρόνος της δεκαετούς παραγραφής.

'Αρθρο 65

Μεταβιβάσεις ακινήτων - Χορήγηση δανείων

1. Σε περίπτωση μεταβίβασης για οποιαδήποτε αιτία της κυριότητας των αγροτικών ακινήτων, για τα οποία επιβάλλονται οι εισφορές, τα αρδευτικά τέλη ή το αντίτιμο χρήσεως αρδευτικού ύδατος της παραγράφου 1 του άρθρου 3 του ν.δ/τος 1277/1972 και προ της υπογραφής του συμβολαίου οι πωλητές (υπόχρεοι) υποχρεούνται να προσκομίσουν στο συμβολαιογράφο βεβαίωση του οικείου Οργανισμού Εγγείων Βελτιώσεων, στην περιοχή δικαιοδοσίας του οποίου κείται το αγροτικό ακίνητο, από την οποία να προκύπτει ότι δεν οφείλονται οι αναφερόμενες οφειλές, άλλως το συμβόλαιο μεταβίβασης είναι άκυρο.

2. Η Α.Τ.Ε. υποχρεούται να μη χορηγεί δάνεια στους υποχρέους της παραγράφου 3 του άρθρου 61 του παρόντος νόμου, αν δεν έχουν καταβάλει τις προβλεπόμενες από την ίδια παράγραφο εισφορές τους. Για την απόδειξη της συνδρομής ή μη της ανωτέρω προϋπόθεσης οι ενδιαφερόμενοι υποχρεούνται να προσκομίσουν στην Α.Τ.Ε. βεβαίωση του οικείου Οργανισμού Εγγείων Βελτιώσεων, στην περιοχή δικαιοδοσίας του οποίου βρίσκονται τα αγροτικά τους ακίνητα που ωφελούνται από τα εγγειοβελτιωτικά έργα.

'Αρθρο 66

Αδικαιολογήτως εισπραχθέντα ποσά

αποζημίωσης στα πλαίσια εφαρμογής

του Κανονισμού (ΕΟΚ) αριθμ. 1096/1988

Ποσά αποζημίωσης που αδικαιολογήτως καταβλήθηκαν σε διαγραφέντες από το καθεστώς της πρόωρης συνταξιοδότησης αγροτών στα πλαίσια εφαρμογής του Κανονισμού (Ε.Ο.Κ.) αριθμ. 1096/1988 του Συμβουλίου της 25ης Απριλίου 1988 "σχετικά με την καθιέρωση κοινοτικού καθεστώτος για την ενθάρρυνση της παύσης της γεωργικής δραστηριότητας" (ΕΕ L 110), ανεξαρτήτως αν έχουν εκδοθεί ή μη πράξεις βεβαιώσεως των αδικαιολογήτως καταβληθέντων ποσών αποζημίωσης, δεν αναζητούνται, κατά παρέκκλιση των διατάξεων της περίπτωσης γγ' του εδαφίου δ' της παραγράφου 9 του άρθρου 22 του ν. 2040/1992 (ΦΕΚ 70 Α') και της παραγράφου 2 του άρθρου 2 του ν. 2237/1994 (ΦΕΚ 149 Α') και τα τυχόν επιστραφέντα δεν αποδίδονται στους υποχρέους καταβολής τους. 

'Αρθρο 67

Εφαρμογή διατάξεων του άρθρου 21

του ν. 1790/1988 (ΦΕΚ 134 Α')

Η διάταξη της περίπτ. 2 της παρ. 5 του άρθρου 21 του ν. 1790/1988 (ΦΕΚ 134 Α') έχει εφαρμογή και για τα κτίρια, εγκαταστάσεις και αποθηκευτικούς χώρους προϊόντων και υποπροϊόντων της ίδιας ανώνυμης εταιρείας (Α.Ε.) που ανεγέρθηκαν από της ισχύος της εν λόγω διάταξης μέχρι σήμερα, στους χώρους των πέντε (5) ζαχαρουργείων της και στο Σταθμό Ελέγχου Ζαχαροτεύτλων Σίνδου Θεσσαλονίκης, χωρίς την απαιτούμενη οικοδομική άδεια.

'Αρθρο 68

Μετά την παράγραφο 5 του άρθρου 1 του ν. 2503/ 1997 (ΦΕΚ 107 Α') προστίθεται νέα παράγραφος 5α, το κείμενο της οποίας έχει ως ακολούθως:

"5α. Για τα έργα και μελέτες που χρηματοδοτούνται από εθνικούς και κοινοτικούς πόρους σύμφωνα με εγκεκριμένες ΣΑΕ και είναι ενταγμένα στο Β' Κοινοτικό Πλαίσιο Στήριξης (Κ.Π.Σ.), στο Ταμείο Συνοχής, σε κοινοτικές πρωτοβουλίες και στο Πρόγραμμα Δημοσίων Επενδύσεων με φορέα υλοποίησης το Υπουργείο Γεωργίας και για τη διοίκηση των οποίων εκφράζεται σχετική αδυναμία, λόγω έλλειψης κατάλληλου προσωπικού, από το Γενικό Γραμματέα της οικείας Περιφέρειας, ο Υπουργός Γεωργίας με απόφασή του μπορεί να ορίζει ως Διευθύνουσες Υπηρεσίες κατά την έννοια των νόμων 716/1977 και 1418/1948 υπηρεσίες που ανήκουν σε άλλη Περιφέρεια ή και της Κεντρικής Υπηρεσίας του Υπουργείου Γεωργίας."

'Αρθρο 69

Ρύθμιση υπερεκτιμηθείσας πρόβλεψης της

Αγροτικής Τράπεζας της Ελλάδος

Η επί έλαττον διαφορά των προβλέψεων για απαιτήσεις κατά πελατών, η οποία προέκυψε από τη ρύθμιση των απαιτήσεων της Αγροτικής Τράπεζας της Ελλάδος, στην οποία προέβη κατά τις χρήσεις 1992 έως και 1996, σύμφωνα με τις διατάξεις των νόμων 2008/1992 (ΦΕΚ 16 Α'), 2198/1994 (ΦΕΚ 43 Α'), 2237/1994 (ΦΕΚ 149 Α'), της αριθ. 1620/1989 πράξης του Διοικητή της Τράπεζας της Ελλάδος και της αριθ. 1996/1994 απόφασης της Επιτροπής Τιμών και Εισοδημάτων, εκπίπτει κατά ίσα μέρη από τα ακαθάριστα έσοδα της ως άνω


 

  

Σελίδα 1078 

 

Τραπέζας των χρήσεων 1997 - 2001.

'Αρθρο 70

Τροποποίηση διατάξεων του ν. 2520/1997

(ΦΕΚ 173 Α')

1. Μετά το δεύτερο εδάφιο της παραγράφου 2 του άρθρου 1 του ν. 2520/1997 προστίθεται νέο εδάφιο που έχει ως ακολούθως:

"Ειδικότερα για τη χορήγηση των φορολογικών ευεργετημάτων του παρόντος νόμου, η προϋπόθεση της ηλικίας πρέπει να συντρέχει κατά το χρόνο γένεσης της φορολογικής ενοχής."

2. Στο πρώτο εδάφιο της παραγράφου 3 του άρθρου 1 του ν. 2520/1997 μετά τη λέξη "νεοεισερχόμενοι" προστίθεται η λέξη "νέοι".

3. Το τρίτο εδάφιο της παραγράφου 3 του άρθρου 1 του ν. 2520/1997 αντικαθίσταται ως ακολούθως:

"Σε περίπτωση μη τήρησης της υποχρέωσης αυτής πριν από τη συμπλήρωση της δεκαετίας, υποχρεούνται να υποβάλλουν δήλωση μέσα σε προθεσμία τριάντα (30) ημερών από τη διακοπή της απασχόλησής τους στον αγροτικό τομέα στην οικεία Δ.Ο.Υ., στο οικείο κατάστημα της Α.Τ.Ε. και στην οικεία Διεύθυνση Αγροτικής Ανάπτυξης για τη διακοπή της απασχόλησής τους και αναζητούνται και βεβαιώνονται όλα τα ωφελήματα που τυχόν αποκόμισαν από την εφαρμογή των διατάξεων του παρόντος νόμου.

Ειδικότερα για την επιβολή του φόρου κληρονομιών, δωρεών, γονικών παροχών και μεταβίβασης ακινήτων ως αξία λαμβάνεται αυτή του χρόνου διακοπής της απασχόλησης."

4. Το προτελευταίο εδάφιο της παραγράφου 3 του άρθρου 1 του ν. 2520/1997 αντικαθίσταται ως ακολούθως:

"Σε περίπτωση μη υποβολής από τον υπόχρεο της κατά τα ανωτέρω δήλωσης, εκτός από τη βεβαίωση του φόρου και την αναζήτηση των λοιπών ωφελημάτων που αποκόμισε ο νεοεισερχόμενος νέος αγρότης, επιβάλλεται από τις αρμόδιες κατά περίπτωση υπηρεσίες και πρόστιμο ίσο με το εκατό τοις εκατό (100%) του φόρου και των λοιπών ωφελημάτων, το οποίο βεβαιώνεται και εισπράττεται κατά τις διατάξεις της οικείας νομοθεσίας."

5. Η διάταξη της παραγράφου 4 του άρθρου 2 του ν. 2520/1997 καταργείται.

6. Η παράγραφος 5 του άρθρου 2 του ν. 2520/1997 αντικαθίσταται ως ακολούθως:

"5. Σε περίπτωση ύπαρξης συγκληρονόμων μιας αγροτικής εκμετάλλευσης και εφόσον αυτοί, εντός ενός (1) έτους από την αιτία θανάτου κτήση, μεταβιβάσουν με οποιαδήποτε αιτία την πλήρη κυριότητα ή την επικαρπία της εκμετάλλευσης σε έναν από αυτούς νέο αγρότη ή αποδεχθούν με συμβολαιογραφικό έγγραφο την επί μία δεκαετία αποκλειστική διαχείριση της αγροτικής εκμετάλλευσης από έναν από αυτούς νέο αγρότη, επιστρέφεται ο φόρος κληρονομίας που επιμεριστικά αναλογεί στην αγροτική εκμετάλλευση και απαλλάσσεται από την επιβολή του οικείου φόρου η μεταβίβαση αυτή. Στο συμβολαιογραφικό έγγραφο που συντάσσεται κατά τις διατάξεις του προηγούμενου εδαφίου πρέπει να γίνεται ρητή μνεία ότι η αγροτική εκμετάλλευση δεν θα μεταβιβαστεί περαιτέρω ή δεν θα συσταθούν εμπράγματα δικαιώματα επ' αυτής πριν την παρέλευση δεκαετίας από την κτήση ή ότι ο νέος αγρότης θα διαχειριστεί την κληρονομιαία έκταση για μία τουλάχιστον δεκαετία. Οι παρούσες απαλλαγές αίρονται, αν ο νέος αγρότης δεν διαχειριστεί την κληρονομιαία έκταση για μια τουλάχιστον δεκαετία ή μεταβιβάσει περαιτέρω αυτή με οποιαδήποτε αιτία ή συστήσει εμπράγματα δικαιώματα πριν την πάροδο της δεκαετίας. Στις περιπτώσεις αυτές οι κληρονόμοι υποχρεούνται πριν την περαιτέρω μεταβίβαση της αγροτικής εκμετάλλευσης ή τη σύσταση εμπραγμάτων δικαιωμάτων επ' αυτής ή μέσα σε προθεσμία τριάντα (30) ημερών από την παύση της διαχείρισης, να υποβάλλουν τις οικείες δηλώσεις φόρου κληρονομίας και δωρεάς ή γονικής παροχής ή μεταβίβασης με την κατά το χρόνο αυτόν αξία της αγροτικής εκμετάλλευσης. Απαγορεύεται η σύνταξη συμβολαιογραφικού εγγράφου, με το οποίο μεταβιβάζεται η κυριότητα ή συνιστώνται εμπράγματα δικαιώματα επί της αγροτικής εκμετάλλευσης, που έτυχε απαλλαγής κατά τα προηγούμενα εδάφια, αν δεν προσαρτηθεί από το συμβολαιογράφο στο συμβόλαιο που συντάσσει βεβαίωση του προϊσταμένου της αρμόδιας Δ.Ο.Υ. ότι υποβλήθηκαν οι οικείες δηλώσεις και καταβλήθηκε ολόκληρο το ποσό του φόρου που αναλογεί. Οι διατάξεις των προηγούμενων εδαφίων δεν έχουν εφαρμογή επί αναγκαστικού πλειστηριασμού ή επί αναγκαστικής απαλλοτρίωσης για δημόσια ωφέλεια ολόκληρης της έκτασης ή τμήματος αυτής ή σε περίπτωση θανάτου του νέου αγρότη, εφόσον η δεκαετία συμπληρωθεί στο πρόσωπο των κληρονόμων αυτού. Αν η παύση της διαχείρισης από το νέο αγρότη πριν από την παρέλευση δεκαετίας συνίσταται σε ανέγερση κτισμάτων που δεν εξυπηρετούν την αγροτική εκμετάλλευση, για την οποία απαιτείται η έκδοση άδειας της αρμόδιας πολεοδομικής υπηρεσίας, η άδεια αυτή δεν χορηγείται, αν δεν προσκομιστεί το πιστοποιητικό της αρμόδιας Δ.Ο.Υ. ότι υποβλήθηκαν οι οικείες δηλώσεις και καταβλήθηκε ολόκληρος ο φόρος κληρονομίας και δωρεάς ή γονικής παροχής ή μεταβίβασης."

7. Η παράγραφος 6 του άρθρου 2 του ν. 2520/1997 αντικαθίσταται ως εξής:

"6. Κατά την αγορά αγροτικών εκτάσεων κατά πλήρη κυριότητα ή κατ' επικαρπία από φυσικά πρόσωπα μη αγρότες ή νομικά πρόσωπα ή κατά την ανταλλαγή αυτών μεταξύ των ως άνω προσώπων, τετραπλασιάζεται ο ισχύων κατά περίπτωση συντελεστής φόρου μεταβίβασης ακινήτων, εφόσον οι εκτάσεις αυτές πρόκειται να χρησιμοποιηθούν έμμεσα ή άμεσα από τους αγοραστές ή τους ανταλλάσσοντες ή τρίτους για αγροτική χρήση, με εξαίρεση τις περιπτώσεις που αφορούν μεταβίβαση των αγροτικών εκμεταλλεύσεων για την ένταξη στα προγράμματα πρόωρης συνταξιοδότησης αγροτών στα πλαίσια εφαρμογής Καν. (Ε.Ο.Κ.) 2079/1992 και νεοεισερχόμενων νέων αγροτών στα πλαίσια εφαρμογής του άρθρου 10 του Καν. (Ε.Ε) 950/1997, καθώς και σε νομικά πρόσωπα κατά κύρια απασχόληση αγρότες, όπως η έννοια ορίζεται με απόφαση του Υπουργού Γεωργίας, εφόσον έχουν σαν στόχο τη διαχείριση κοινής αγροτικής εκμετάλλευσης.

Εάν τα πρόσωπα του προηγούμενου εδαφίου δηλώσουν χρήση άλλη πλην της αγροτικής, η διάρκεια της οποίας πρέπει απαραίτητα να είναι δεκαετής, φορολογούνται σύμφωνα με τις ισχύουσες περί φορολογίας μεταβίβασης ακινήτων διατάξεις.

Για την επί μία συνεχή δεκαετία μη αγροτική χρήση, υποβάλλεται από τον υπόχρεο υπεύθυνη δήλωση του ν. 1599/1986 στον αρμόδιο προϊστάμενο Δ.Ο.Υ. κατά την υποβολή της οικείας δήλωσης και γίνεται ρητή μνεία στο συμβόλαιο.

Οι υπόχρεοι οφείλουν, εντός δώδεκα (12) μηνών από την αγορά ή την ανταλλαγή, να προσκομίσουν τα δικαιολογητικά στον αρμόδιο προϊστάμενο Δ.Ο.Υ. που να αποδεικνύουν τη διαφορετική χρήση.

Σε περίπτωση μη προσκόμισης των δικαιολογητικών αυτών ή αλλαγής της χρήσης σε αγροτική μέσα στη δεκαετία, επιβάλλεται φόρος με συντελεστή τετραπλάσιο του ισχύοντος κατά περίπτωση στη φορολογία μεταβίβασης ακινήτων και στην αξία του χρόνου διαπίστωσης της παράβασης ή αλλαγής της χρήσης."

8. Η παράγραφος 2 του άρθρου 4 του ν. 2520/1997 αντικαθίσταται ως ακολούθως:

"2. Τα πρώτα δύο εδάφια της παραγράφου 4 του άρθρου 40 του ν. 814/1978 (ΦΕΚ 144 Α'), όπως ισχύουν, αντικαθίστανται ως εξής:

"4. Οι διατάξεις του παρόντος άρθρου εφαρμόζονται ανάλογα και επί γεωργικών ή κτηνοτροφικών εκτάσεων που αποκτώνται αιτία δωρεάς (εν ζωή ή αιτία θανάτου) ή γονικής παροχής ή προίκας που είχε συσταθεί κατά τα άρθρα 1406, 1412 έως και 1414 του Αστικού Κώδικα. Για μεταβίβαση γεωργικών ή κτηνοτροφικών εκτάσεων αιτία δωρεάς, γονικής παροχής, προίκας και αιτία θανάτου, εφόσον οι μεταβιβάσεις


 

  

Σελίδα 1079 

 

έγιναν από τον ίδιο δικαιοπάροχο προς τον ίδιο δικαιοδόχο, κάθε μεταγενέστερη αυτών δεν υπόκειται σε φόρο, αν στις προγενέστερες μεταβιβάσεις δεν είχε συμπληρωθεί το κατά την παράγραφο 1 του άρθρου αυτού ανώτατο όριο απαλλαγής."

9. Μετά το τέλος της παραγράφου 2 του άρθρου 40 του ν. 814/1978 (ΦΕΚ 144 Α'), όπως ισχύει, προστίθενται εδάφια, που έχουν ως ακολούθως:

"Η διάταξη του προηγούμενου εδαφίου δεν έχει εφαρμογή επί αναγκαστικού πλειστηριασμού ή επί αναγκαστικής απαλλοτρίωσης για δημόσια ωφέλεια ολόκληρης της έκτασης ή τμήματος αυτής ή σε περίπτωση θανάτου του νέου αγρότη, εφόσον η δεκαπενταετία συμπληρωθεί στο πρόσωπο των κληρονόμων αυτού.

Αν η κατά το πρώτο εδάφιο αλλαγή χρήσης συνίσταται σε ανέγερση κτισμάτων που δεν εξυπηρετούν την αγροτική εκμετάλλευση, για την οποία απαιτείται έκδοση άδειας της αρμόδιας πολεοδομικής υπηρεσίας, η άδεια αυτή δεν χορηγείται αν δεν προσκομιστεί το πιστοποιητικό της αρμόδιας Δ.Ο.Υ. ότι υποβλήθηκε η οικεία δήλωση και καταβλήθηκε ολόκληρος ο φόρος."

10. Η διάταξη του άρθρου 10 του ν. 2520/1997 αντικαθίσταται ως ακολούθως:

"Εφόσον αγρότης κατά κύριο επάγγελμα, που έχει αποκτήσει το πράσινο πιστοποιητικό, αποκτά με οποιαδήποτε αιτία κατά πλήρη κυριότητα ή επικαρπία ενιαία βιώσιμη αγροτική εκμετάλλευση, της οποίας τα κριτήρια βιωσιμότητας κατά περιοχή ορίζονται κάθε φορά με κοινή απόφαση των Υπουργών Οικονομικών και Γεωργίας και την οποία, μέσα σε έξι (6) μήνες από την απόκτησή της, εντάσσει σε λειτουργούσα αποτελεσματικά ομάδα παραγωγών ή αγροτικό συνεταιρισμό και εφόσον διασφαλίζεται η επί δεκαετία συνεχής λειτουργία της, διαγράφεται ή επιστρέφεται κατά περίπτωση ο οικείος φόρος. Για την επί δεκαετία συνεχή λειτουργία της αγροτικής εκμετάλλευσης υποβάλλεται από τον αγρότη στον αρμόδιο προϊστάμενο της Δ.Ο.Υ. υπεύθυνη δήλωση του ν. 1599/1986 και συντάσσεται συμπληρωματική συμβολαιογραφική πράξη, που μεταγράφεται νόμιμα, στην οποία αναγράφεται η χορήγηση της απαλλαγής από τον οικείο φόρο και ότι η αγροτική εκμετάλλευση δεν θα μεταβιβαστεί περαιτέρω ή δεν θα συσταθούν εμπράγματα δικαιώματα επ' αυτής πριν την παρέλευση της δεκαετίας. Ο αγρότης, στην περίπτωση αυτή, τυχαίνει και αυξημένων φορολογικών απαλλαγών σε ποσοστό πενήντα τοις εκατό (50%) πέραν των κάθε φορά υφιστάμενων ευνοϊκών ρυθμίσεων.

Οι παρούσες απαλλαγές αίρονται, αν ο αγρότης μεταβιβάσει περαιτέρω με οποιαδήποτε αιτία την αγροτική εκμετάλλευση για την οποία έτυχε της απαλλαγής ή συστήσει εμπράγματα δικαιώματα επ' αυτής μέσα σε μία δεκαετία από την απόκτησή της ή σταματήσει τη λειτουργία αυτής πριν από την πάροδο της δεκαετίας. Στις περιπτώσεις αυτές, ο αγρότης υποχρεούται πριν την περαιτέρω μεταβίβαση της αγροτικής εκμετάλλευσης ή τη σύσταση εμπράγματου δικαιώματος επ' αυτής ή μέσα σε τριάντα (30) ημέρες από τη διακοπή της λειτουργίας της, να υποβάλλει τις οικείες δηλώσεις με την κατά το χρόνο αυτόν αξία της αγροτικής εκμετάλλευσης και να καταβάλλει όλους τους φόρους για τους οποίους έτυχε απαλλαγής.

Απαγορεύεται η σύνταξη συμβολαιογραφικού εγγράφου, με το οποίο μεταβιβάζεται η κυριότητα ή συνιστώνται εμπράγματα δικαιώματα επί της αγροτικής εκμετάλλευσης που έτυχε απαλλαγής κατά τα προηγούμενα εδάφια, αν δεν προσαρτηθεί από το συμβολαιογράφο στο συμβόλαιο που συντάσσει βεβαίωση του προϊστάμενου της αρμόδιας Δ.Ο.Υ. ότι υποβλήθηκαν οι οικείες δηλώσεις και καταβλήθηκε ολόκληρο το ποσό του φόρου που αναλογεί. Η διάταξη του προηγούμενου εδαφίου δεν έχει εφαρμογή επί αναγκαστικής απαλλοτρίωσης για δημόσια ωφέλεια ολόκληρης της έκτασης ή τμήματος αυτής ή σε περίπτωση θανάτου του αγρότη, εφόσον η δεκαετία συμπληρωθεί στο πρόσωπο των κληρονόμων αυτού."

11. Μετά το τέλος του ογδόου εδαφίου της παραγράφου 2 του άρθρου 13 του ν. 634/1977 (ΦΕΚ 186 Α'), όπως ισχύει, προστίθεται εδάφιο που έχει ως ακολούθως:

"Για τη συμπλήρωση του ορίου των εκατό (100) και εκατόν είκοσι (120) στρεμμάτων, αντίστοιχα, συνυπολογίζονται οι προγενέστερες μεταβιβάσεις που έτυχαν απαλλαγής."

12. Το προτελευταίο εδάφιο της παραγράφου 5 του άρθρου 13 του ν. 634/1977, όπως ισχύει, αντικαθίσταται ως ακολούθως:

"Η διάταξη του προηγούμενου εδαφίου δεν έχει εφαρμογή επί αναγκαστικού πλειστηριασμού και επί αναγκαστικής απαλλοτρίωσης για δημόσια ωφέλεια ολόκληρης της εν λόγω έκτασης ή τμήματος αυτής."

13. Στο άρθρο 26 του ν. 2520/1997, στην παράγραφο 1, ΙΙ προστίθεται εδάφιο δ', το οποίο έχει ως εξής:

"δ Οι αγροτοτουριστικές εγκαταστάσεις των οποίων το συνολικό εμβαδόν καθορίζεται βάσει μελέτης βιωσιμότητας της εκμετάλλευσης."

14. Οι διατάξεις του παρόντος άρθρου ισχύουν από την έναρξη ισχύος του ν. 2520/1997.

'Αρθρο 71

Το επιτόκιο και οι λοιποί όροι του Η' Δανείου Οικονομικής Εξυγίανσης (απόφαση Υπουργού Οικονομικών αριθμ. 2018402/2636/0023/23.3.1994 (ΦΕΚ 216 Β'/1.4.1994) για τη ρύθμιση υποχρεώσεων που ανέλαβε το Δημόσιο έναντι της Α.Τ.Ε. Α.Ε. (άρθρο 19 του ν. 2198/1994) δύναται να τροποποιηθούν με απόφαση του Υπουργού Οικονομικών αναδρομικά από 31.12.1993. Με την ίδια ή άλλη απόφαση καθορίζονται ο τρόπος απόδοσης στην Α.Τ.Ε. Α.Ε. της, μέχρι 31.12.1997, διαφοράς των τόκων, καθώς και κάθε άλλη αναγκαία λεπτομέρεια.

Τα ποσά των ρυθμιζόμενων οφειλών του παρόντος νόμου μπορούν να ενοποιούνται σε ενιαίο ομολογιακό δάνειο.

Με απόφαση του Υπουργού Οικονομικών θα προσδιοριστεί ο χρόνος, η διάρκεια και οι λοιποί όροι των ομολογιακών δανείων.

'Αρθρο 72

'Εναρξη ισχύος

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός αν διαφορετικά ορίζεται στις επί μέρους διατάξεις.


 

  

Σελίδα 1080 

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Εισερχόμαστε στη συζήτηση επί της αρχής,των άρθρων και του συνόλου του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: "Συγκρότηση της Πρωτοβάθμιας Τοπικής Αυτοδιοίκησης".

Ο κύριος Υπουργός έχει το λόγο.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, σύμφωνα με το άρθρο 76, παράγραφος 5 του Συντάγματος και 110 του Κανονισμού της Βουλής, νομοσχέδια με επείγοντα χαρακτήρα ή νομοσχέδια ιδιαίτερης θεσμικής σημασίας, μπορούν να συζητηθούν κατά τα οριζόμενα στις διατάξεις του άρθρου 110 του Κανονισμού της Βουλής. 

Επικαλούμαι τις διατάξεις των προαναφερομένων ρυθμίσεων και ζητώ να διεξαχθεί συζήτηση. Δεν επικαλούμαι λόγω επείγοντος, αλλά ιδιαίτερης θεσμικής σημασίας, κάτι που είναι αναμφισβήτητο και σε συνδυασμό με την παράγραφο 3 του άρθρου 110 να ορισθεί αριθμός ημερών συνεδριάσεων τέσσερις.

Ευχαριστώ.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ο κ. Σιούφας έχει το λόγο.

Παρακαλώ, θα μιλήσει ένας ο οποίος υποστηρίζει την πρόταση του κύριου Υπουργού και ένας αντιτιθέμενος σε αυτή. Ο κ. Σιούφας προφανώς δεν συμφωνεί, είναι αντίθετος.

ΔΗΜΗΤΡΙΟΣ ΣΙΟΥΦΑΣ: Ναι, κύριε Πρόεδρε.

Πριν όμως, θα ήθελα να μιλήσω ως κοινοβουλευτικός εκπρόσωπος επί της τοποθέτησης του κυρίου Υπουργού.

ΠΡΟΕΔΡΟΣ (Απόστολος Κακλαμάνης): 'Οχι. Ο Κανονισμός είναι σαφής. Λέγει ο Κανονισμός μας ότι στη συζήτηση της πρότασης της Κυβέρνησης μετέχει ένας Βουλευτής για την υποστήριξη και ένας για την απόκρουσή της. Και ορίζει και το χρόνο. Τον ίδιο επίσης χρόνο έχουν και οι πρόεδροι των κοινοβουλευτικών ομάδων.

ΔΗΜΗΤΡΙΟΣ ΣΙΟΥΦΑΣ: Μην κουράζεστε, κύριε Πρόεδρε. Θα μιλήσει για τη Νέα Δημοκρατία ο κ. Παυλόπουλος και θα μιλήσω στη συνέχεια εγώ ως κοινοβουλευτικός εκπρόσωπος.

ΠΡΟΕΔΡΟΣ (Απόστολος Κακλαμάνης): Ο κ. Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Η πρόταση του κυρίου Υπουργού...

ΠΡΟΕΔΡΟΣ (Απόστολος Κακλαμάνης): Αν και νομίζω ότι ξεκινάμε κάπως ανορθόδοξα. Γιατί προφανώς θα υπάρχει άποψη υπέρ της προτάσεως. Θα πρέπει να δοθεί ο λόγος πρώτα στο Βουλευτή, ο οποίος είναι υπέρ της προτάσεως και εν συνεχεία στον αντιλέγοντα.

ΠΡΟΚΟΠΗΣ ΠΑΥΛΟΠΟΥΛΟΣ: Να ξεκινήσουμε από την πλευρά της Πλειοψηφίας.

ΠΡΟΕΔΡΟΣ (Απόστολος Κακλαμάνης): 'Ετσι είναι το σωστό.

ΠΡΟΚΟΠΗΣ ΠΑΥΛΟΠΟΥΛΟΣ: 'Οπως νομίζετε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ο κ. Σφυρίου θα υποστηρίξει την πρόταση. Εγώ θα μιλήσω ως κοινοβουλευτικός εκπρόσωπος.

ΠΡΟΕΔΡΟΣ (Απόστολος Κακλαμάνης): Ο κ. Κοσμάς Σφυρίου, λοιπόν, έχει το λόγο για να υποστηρίξει, εάν συμφωνεί, την πρόταση του κυρίου Υπουργού.

ΚΟΣΜΑΣ ΣΦΥΡΙΟΥ: Κύριε Πρόεδρε, είναι προφανές ότι το άρθρο 110 του Κανονισμού της Βουλής, σε συνδυασμό με το άρθρο 74 του Συντάγματος που επικαλέστηκε ο κύριος Υπουργός, έχουν θεσπιστεί ακριβώς για τέτοιας σημασίας νομοσχέδια.

Αν κρίνουμε από τη συζήτηση που έγινε στη Διαρκή Επιτροπή, όλα τα πολιτικά κόμματα έχουν διατυπώσει την άποψη πως είναι πράγματι ένα νομοσχέδιο ιδιαίτερης σημασίας, μεγάλης θεσμικής σημασίας. Και αυτό το τόνισαν με έμφαση κατά τη συζήτηση στη Διαρκή Επιτροπή όλα τα κόμματα.

Επομένως δεν χρειάζεται πολύ να επιχειρηματολογήσει κανείς για να δεχθεί ομόφωνα η Αίθουσα αυτήν τη σημασία του νομοσχεδίου.

Εφόσον, λοιπόν, υπάρχει διάταξη που σαφώς προβλέπει, δικαιούται η Κυβέρνηση (εφόσον αναγνωρίζεται από όλα τα εν τη Βουλή κόμματα ότι είναι τέτοιας σημασίας το νομοσχέδιο) να επικαλεσθεί το άρθρο 110. Και νομίζουμε ότι ορθώς το επικαλείται και προτείνει τη συζήτηση του νομοσχεδίου σε τέσσερις συνεδριάσεις.

Δεν βλέπουμε να μπορεί κανείς, από την πλευρά της Μειοψηφίας, να υποβαθμίσει τη σημασία του νομοσχεδίου -γιατί με έμφαση η Αντιπολίτευση στάθηκε ιδιαίτερα στη σημασία του- αλλά ούτε να αφαιρέσει το απόλυτα κατοχυρωμένο, από το Σύνταγμα και από τον Κανονισμό της Βουλής, δικαίωμα της Κυβέρνησης να επικαλεσθεί αυτό το άρθρο και να ζητήσει από την Εθνική Αντιπροσωπεία τη χρήση των σχετικών διατάξεων και τη συζήτηση με τη διαδικασία αυτή σε τέσσερις ημέρες.

Βεβαίως επί της ουσίας, όταν θα έχουμε την ευκαιρία να κουβεντιάσουμε στην Ολομέλεια, είμαι σίγουρος ότι θα επιβεβαιωθεί η πρόταση του κυρίου Υπουργού. Και είναι προφανές ότι η συζήτηση, η οποία πρόκειται να ακολουθήσει κατά τη σημερινή και κατά την αυριανή συνεδρίαση επί της αρχής, θα επιβεβαιώσει την αναγκαιότητα να τηρηθεί η σχετική διάταξη του άρθρου 110 του Κανονισμού Βουλής.

Υποστηρίζουμε, λοιπόν, την πρόταση του κυρίου Υπουργού και καλούμε την Ολομέλεια να ταχθεί υπέρ αυτής.

ΠΡΟΕΔΡΟΣ (Απόστολος Κακλαμάνης): Ο κ. Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, από πλευράς Νέας Δημοκρατίας μας βρίσκει εντελώς αντίθετους η πρόταση του κυρίου Υπουργού και για λόγους Κανονισμού και Συντάγματος, αλλά και για λόγους ουσίας.

Θα μου επιτρέψετε να αναφερθώ πρώτα στους λόγους που σχετίζονται με τη νομιμότητα της πρότασης. Είναι γνωστό ότι ο συνδυασμός των άρθρων 76 παράγραφος 5 του Συντάγματος και 110 του Κανονισμού της Βουλής προβλέπει ότι σε σχέδια νόμων, τα οποία είναι ή επείγοντα ή παρουσιάζουν ιδιαίτερη σημασία -και όχι θεσμική όπως είπε ο κύριος Υπουργός- έχει τη δυνατότητα η Κυβέρνηση να ζητήσει -η Βουλή θα αποφασίσει βεβαίως- να υπάρξει οργάνωση της συζήτησης εντός τριών ημερών από πλευράς χρόνου, ο οποίος μπορεί να παραταθεί, με απόφαση της Βουλής που λαμβάνεται ύστερα από πρόταση Βουλευτών οι οποίοι εκπροσωπούν το 1/10, κατά δύο ημέρες.

Πρώτον, αν είναι έτσι και αν ο κύριος Υπουργός προτείνει να εφαρμοστεί αυτή η διάταξη, δεν μπορεί εκείνος να προτείνει τέσσερις ημέρες.

'Αρα η πρόταση του κυρίου Υπουργού περί τεσσάρων ημερών, πρέπει να απορριφθεί αν μη τι άλλο, για λόγους δικονομικούς. Δεν μπορεί να γίνει δεκτή, έτσι όπως τη διατύπωσε. 

Το δεύτερο που θα ήθελα να πω είναι ότι μάλλον υπάρχει παρανόηση. Δεν ξέρω πόσες φορές έχει γίνει συζήτηση σ' αυτήν την Αίθουσα σχετικά με το ποια είναι η έννοια της διάταξης του άρθρου 76, παράγραφος 5 του Συντάγματος.

Φαίνεται να εννοεί ο κύριος Υπουργός, ίσως και η Κυβέρνηση, ότι εκτός από τις περιπτώσεις του επείγοντος, κάθε φορά που ένα σχέδιο νόμου έχει ιδιαίτερη σημασία, δηλαδή κάθε φορά που είναι σημαντικό, τότε πρέπει να περιορίζεται, κυρίες και κύριοι συνάδελφοι, ο χρόνος. Θα παρουσιασθεί, δηλαδή, το οξύμωρο φαινόμενο, όσο πιο σημαντικό είναι ένα νομοσχέδιο, τόσο πιο λίγες να είναι οι ημέρες που θα το συζητάμε σ' αυτήν την Αίθουσα.



 

  

Σελίδα 1081 

Η σκέψη αυτή, πέραν του ότι νομικώς είναι αδόκιμη, είναι και κοινοβουλευτικώς απαράδεκτη. Ποια είναι η έννοια του Συντάγματος; Εάν θέλετε, μπορούμε να πάμε στις συνεδριάσεις που έγιναν κατά τη συζήτηση της σχετικής διάταξης και στον πρόγονο της σχετικής διάταξης, στο άρθρο 57, παράγραφος 10 του Συντάγματος του '52. Εκεί θα δείτε ότι το Σύνταγμα θέλησε το εξής: Πρώτον, να διαχωρίσει την περίπτωση του επείγοντος και δεύτερον, να θέσει το ζήτημα του εάν και κατά πόσον η σημασία ενός σχεδίου νόμου συναρτάται με την ανάγκη επίσπευσης του χρόνου εφαρμογής του. Δηλαδή, ο όρος "ιδιαίτερης σημασίας" δεν αφορά το περιεχόμενο -το ξανατονίζω για πολλοστή φορά- αλλά το ότι η Κυβέρνηση θεωρεί ότι η επίσπευση της εφαρμογής του έχει ιδιαίτερη σημασία για συγκεκριμένους λόγους.

Πιστεύουμε ότι συμβαίνει το αντίστροφο. Βρισκόμαστε μπροστά σε ένα σχέδιο νόμου, το οποίο αφορά, από θεσμικής πλευράς, το μέλλον της Τοπικής Αυτοδιοίκησης. Καταλαβαίνετε ότι δεν είναι δυνατόν να συζητηθεί ένα τέτοιο σχέδιο νόμου μέσα σε τρεις ή το πολύ-πολύ μέσα σε πέντε συνεδριάσεις. Αυτό το πράγμα είναι αδιανόητο.

Εμείς από πλευράς Νέας Δημοκρατίας ζητάμε να εφαρμοσθεί η κανονική διαδικασία. Δηλαδή, να αφήσουμε να κυλήσει η διαδικασία, όπως προβλέπει ο Κανονισμός της Βουλής στο άρθρο 110. Εάν θέλετε να το περιορίσουμε, από πλευράς πάντα του άρθρου 110 και όχι με τη διαδικασία που πρότεινε ο κύριος Υπουργός, εμείς προτείνουμε δέκα συνεδριάσεις. Τόσες θεωρούμε ότι είναι επαρκείς. 'Εξι επί της αρχής και τέσσερις σε ό,τι αφορά τα άρθρα.

Θα ήθελα να παρατηρήσω, κύριε Πρόεδρε, κυρίες και κύριοι συνάδελφοι, ότι αυτό το σχέδιο νόμου συζητήθηκε σε έξι συνεδριάσεις στην αρμόδια Διαρκή Κοινοβουλευτική Επιτροπή. Και ερωτώ: Ειναι δυνατόν η αρμόδια επιτροπή να συζητά για έξι ημέρες και η Ολομέλεια να μπορεί να το συζητήσει σε τρεις ή έστω και πέντε ημέρες;

Μη μου πείτε βεβαίως ότι έγινε η συζήτηση στην επιτροπή και, άρα, δεν χρειαζόμαστε συζήτηση περαιτέρω. Γιατί βεβαίως στην επιτροπή μετείχε πολύ μικρότερος αριθμός Βουλευτών.

Είναι δυνατόν να περιορίζεται η Ολομέλεια εν όψει των συζητήσεων που έγιναν στην επιτροπή;

Θεωρώ, κύριε Πρόεδρε, ότι είναι θέμα της Βουλής. Δεν είναι θέμα της Κυβέρνησης. Η Κυβέρνηση έκανε την πρόταση. Εάν επρόκειτο περί κατεπείγοντος, ήταν δικαίωμά της. Αλλά από τη στιγμή κατά την οποία θέτει θέμα ιδιαίτερης σημασίας, ερμηνεύοντας με στρεβλό τρόπο τη σχετική διάταξη, είναι θέμα της Βουλής.

Κυρίες και κύριοι συνάδελφοι, ιδιαίτερα της Πλειοψηφίας, δεν είναι θέμα κομματικής πειθαρχίας, αυτό που συζητείται αυτήν τη στιγμή. Μη δεχθείτε -και δεν πρέπει να δεχθείτε, γιατί είναι δικαίωμα της Βουλής να το αποφασίσει- σε τρεις ή, έστω, σε πέντε ημέρες να συζητηθεί αυτό το σχέδιο νόμου με αυτήν τη σημασία. Είναι ανάγκη να εκτεθούν οι απόψεις εδώ. Είναι ανάγκη να μάθει ο ελληνικός λαός, μέσω της Εθνικής Αντιπροσωπείας -γιατί πρέπει να μεταδοθεί η σχετική συζήτηση μέσα από την τηλεόραση, τουλάχιστον από την κρατική τηλεόραση- υπό ποιες συνθήκες σχεδιάζεται η Τοπική Αυτοδιοίκηση για τα επόμενα χρόνια.

Από το 1912 που έγινε η τομή του Ελευθερίου Βενιζέλου, είναι η πρώτη φορά που επέρχεται μία τέτοια σημαντική μεταβολή. Δεν μπορεί να δεχθεί το Κοινοβούλιο τρεις ή, έστω, πέντε συνεδριάσεις για ένα τέτοιο σχέδιο νόμου. Επαφιέμεθα, ιδιαίτερα από πλευράς Πλειοψηφίας, στην κοινοβουλευτική σας ευαισθησία και στη θεσμική σας ευαισθησία. Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος, ο κ. Κόρακας, έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, δεν μας εκπλήσσει η πρόταση που κάνει ο κύριος Υπουργος, ανεξάρτητα εάν αυτή η πρόταση μόνο οργή και αγανάκτηση μπορεί να προκαλέσει, γιατί ο ίδιος εδώ και κάμποσους μήνες, επτά, οκτώ, εννέα μήνες, δεν θυμάμαι πόσο, εμφανίζει αυτό το μόρφωμα ως ένα τετελεσμένο γεγονός. Παντού, στις τηλεοράσεις, στις συγκεντρώσεις, εμφανίζει τον "ΚΑΠΟΔΙΣΤΡΙΑ" ως κάτι αποφασισμένο, τετελεσμένο και υποχρεωτικό να εφαρμοσθεί. Kαι εξεβίασε πάρα πολλούς κοινοτάρχες και καταστάσεις.

Ωστόσο, νομίζω ότι υπάρχει ένα θέμα κοινοβουλευτικής τάξης. Επιτρέψτε μου αυτήν την έκφραση. Δεν είναι δυνατόν, πριν ακόμα κατατεθεί ένα νομοθέτημα στη Βουλή, να βγαίνει η Κυβέρνηση και να ισχυρίζεται ότι αυτό θα εφαρμοστεί αναγκαστικά.

Σήμερα έχουμε, λοιπόν, τη δυνατότητα να συζητήσουμε αυτό το νομοσχέδιο, αυτό το μόρφωμα, το σχέδιο "ΚΑΠΟΔΙΣΤΡΙΑΣ" και να εκφράσουν οι Βουλευτές την άποψή τους. Πρόκειται για ένα ιδιαίτερα σημαντικό νόμο, ο οποίος καταφέρει τη χαριστική βολή στην ύπαιθρο και την Τοπική Αυτοδιοίκηση γενικότερα.

Η λογική ότι επειδή είναι ιδιαίτερης σημασίας πρέπει να συζητηθεί σε τρεις ή τέσσερις συνεδριάσεις, όπως προβλέπει το Σύνταγμα και ο Κανονισμός της Βουλής, δεν ευσταθεί στη συγκεκριμένη περίπτωση. Είναι αναμφίβολο ότι ο νομοθέτης με τον όρο "ιδιαίτερης σημασίας νομοθετήματα" εννοεί νομοθετήματα, που πρέπει να επισπευσθεί η ψήφισή τους, γιατί έχουν ιδιαίτερη σημασία για το έθνος και δεν επιτρέπεται να καθυστερήσουν.

Το σχέδιο "ΚΑΠΟΔΙΣΤΡΙΑΣ" καθυστερεί επί ένα σχεδόν χρόνο. 'Ομως τελικά, ακόμα και αν παρά τη γενική κατακραυγή ψηφίσει η Βουλή αυτό το νομοσχέδιο, θα εφαρμοστεί του χρόνου που θα έχουμε εκλογές. 'Αρα δεν είναι δυνατόν να μπούμε στη λογική πως όταν ένα νομοσχέδιο έχει ιδιαίτερη σημασία θα πρέπει να συζητείται σε μικρότερο χρονικό διάστημα. Αντίθετα, για νομοσχέδια τέτοιας σημασίας θα πρέπει να δίνεται η απαραίτητη άνεση χρόνου.

Επίσης, πολύ συχνά γίνεται λόγος στη Βουλή για λειψή συμμετοχή των Βουλευτών στο κοινοβουλευτικό έργο. Είναι αναμφίβολο ότι για το νομοσχέδιο αυτό θα θελήσουν να μιλήσουν πάρα πολλοί Βουλευτές, εκατό ίσως και παραπάνω. Σ' αυτά τα ασφυκτικά χρονικά πλαίσια που ζητάει η Κυβέρνηση πώς και πότε θα μιλήσουν αυτοί οι Βουλευτές; Πώς και πότε θα εκφράσουν την άποψη των εκλογέων τους στη Βουλή; Πώς και πότε θα μπορέσουμε να διατυπώσουμε τα επιχειρήματά μας, τις αντιρρήσεις μας; 

Από το δικό μας κόμμα για παράδειγμα θέλουν να μιλήσουν σίγουρα επτά ή οκτώ Βουλευτές. Εάν πάμε με τέτοιες διαδικασίες, δεν θα υπάρξει αυτή η δυνατότητα. Επειδή, λοιπόν, διεκδικούμε το δικαίωμα και για τους Βουλευτές μας και για το κόμμα μας αλλά και για ολόκληρη τη Βουλή να νομοθετεί σοβαρά ιδιαίτερα για ένα τέτοιας σημασίας νομοθέτημα, εμείς προτείνουμε να διεξαχθεί ελεύθερη συζήτηση.

Ας το κάνουμε επιτέλους μία φορά. Αυτό το Σώμα δεν έχει συζητήσει με την κανονική διαδικασία νόμο εδώ και αρκετά χρόνια. Νομίζω ότι είναι μία ευκαιρία να αποδείξουμε και στον ελληνικό λαό ότι τουλάχιστον τηρούμε στοιχειωδώς τις κοινοβουλευτικές μας ευαισθησίες. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Πριν τοποθετηθώ, κύριε Πρόεδρε, διότι το θέμα όπως ετέθη από τον ομιλήσαντα εκ μέρους της Νέας Δημοκρατίας είναι τυπικό και η πρόταση εκ μέρους του κυρίου Υπουργού έγινε κατά παράβαση του Κανονισμού, καλώ τον κύριο Υπουργό να επανέλθει σύμφωνα με το άρθρο 110 για να συνεχιστεί η συζήτηση.

ΠΡΟΕΔΡΟΣ (Απόστολος Κακλαμάνης): Στο μείζον περιλαμβάνεται και το έλασσον. Ας προχωρήσουμε. Μην καταναλώνουμε χρόνο χωρίς λόγο. 

ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε, το δικαίωμα της Βουλής δεν είναι δυνατόν να το στερηθούμε...

ΠΡΟΕΔΡΟΣ (Απόστολος Κακλαμάνης): Κύριε Σιούφα...

ΔΗΜΗΤΡΙΟΣ ΣΙΟΥΦΑΣ: Παρακαλώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός δεν είπε τρεις, είπε τέσσερις. Επομένως το τρία περιλαμβάνεται στο τέσσερα. Εξεδήλωσε διάθεση πλέον εκείνου που


 

  

Σελίδα 1082 

 

θα μπορούσε να προτείνει.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, σας ευχαριστούμε που ερμηνεύετε τον Υπουργό.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, ζήτησα την εφαρμογή του άρθρου 110 του Κανονισμού και όσον αφορά τον αριθμό των συνεδριάσεων είπα, με την επιφύλαξη του άρθρου 3, είναι επαρκής ο χρόνος των τεσσάρων. Αυτό όμως δεν είναι θέμα δικό μου. Θα το κρίνει η Βουλή.

ΔΗΜΗΤΡΙΟΣ ΣΙΟΥΦΑΣ: 'Ολοι αντιληφθήκαμε την πρόταση του κυρίου Υπουργού. Συνεπώς ξεκινάμε ως βάση της συζήτησης τις τρεις μέρες. 

Κύριε Πρόεδρε, παρακαλώ να μου κρατήσετε το χρόνο.

Κύριε Πρόεδρε και κύριοι συνάδελφοι, η συζήτηση επί του διαδικαστικού θέματος αποκτά μείζονα πολιτική σημασία όπως ήδη έχουν εκτεθεί τα πράγματα. Η Κυβέρνηση επικαλείται με τη διάταξη του άρθρου 110 του Κανονισμού της Βουλής ότι το νομοσχέδιο είναι ιδιαίτερης σημασίας και γι' αυτόν το λόγο πρέπει να συζητηθεί με έκτακτες διαδικασίες, ουσιαστικά ως επείγον νομοσχέδιο. Αλλά και για την Αίθουσα και για τον ελληνικό λαό, κυρίες και κύριοι συνάδελφοι, πρέπει να πω ότι δεν είναι μόνο το θέμα του αριθμού των ημερών.

Πρέπει να γνωρίζουν οι συνάδελφοι της Πλειοψηφίας ότι η διαδικασία αυτή σημαίνει ότι ο κάθε Βουλευτής θα τοποθετηθεί επί της αρχής μόνο για πέντε λεπτά, στη δε συζήτηση επί των άρθρων μόνο για τρία λεπτά. Αυτή είναι η πρόταση της Κυβέρνησης για να συζητηθεί ένα τόσο μείζον νομοθέτημα. Και δεν είναι μόνο ο αριθμός των ημερών. Αυτό είναι το ένα, κύριε Πρόεδρε.

Επίσης, στα χρόνια που είστε Πρόεδρος του Σώματος, αλλά και στις προηγούμενες περιόδους της Βουλής, δεν υπάρχει προηγούμενο -τουλάχιστον όσο ισχύει η διάταξη του Κανονισμού της Βουλής- με πρόταση εκ μέρους της Διάσκεψης των Προέδρων, να έρχεται νομοθέτημα στη Βουλή και δια της Κυβερνήσεως να προτείνεται αυτός ο αριθμός των ημερών.

Η Νέα Δημοκρατία, κυρίες και κύριοι συνάδελφοι, δεν θεωρεί τον Υπουργό ως σχόντα την πρωτοβουλία γι' αυτού του είδους τη διαδικασία. Θεωρεί προσωπικά υπεύθυνο τον Πρόεδρο της Κυβέρνησης, τον κ. Σημίτη, ο οποίος επιθυμεί με έκτακτες διαδικασίες να γίνει αυτή η συζήτηση, γιατί είναι έντρομος μπροστά στην αντίδραση που υπάρχει σε ολόκληρη την Ελλάδα και στον καταναγκασμό με τον οποίο λειτουργεί η Κυβέρνηση.

Τι έχει γίνει, κύριε Πρόεδρε; Δεν συζητήθηκε στις τοπικές κοινωνίες αυτό το νομοθέτημα. Ο Πρωθυπουργός θέτει θέμα κομματικής πειθαρχίας για το άρθρο 1 του νομοθετήματος και ουσιαστικά με τη λογική του αποφασίζουμε και διατάσσουμε, φέρνει ένα τόσο μεγάλο νομοθέτημα, με το οποίο υποβαθμίζει την Εθνική Αντιπροσωπεία. Αν η Εθνική Αντιπροσωπεία δεν έχει τη δυνατότητα σ' ένα τόσο μεγάλο νομοθέτημα να τοποθετηθεί στο περιεχόμενο του άρθρου 1, τότε επί ποίου θέματος η Ολομέλεια του Σώματος μπορεί να συζητήσει;

Πρέπει, όμως, να επισημάνω και κάτι άλλο, κύριε Πρόεδρε: 'Οπως με ενημέρωσε αργά το μεσημέρι ο Υπουργός Μέσων Μαζικής Ενημέρωσης, η Κυβέρνηση δεν δέχθηκε να γίνει τουλάχιστον με την παρουσία της τηλεόρασης -και το είχαμε διαβιβάσει δι' υμών στην Κυβέρνηση- η συζήτηση αυτού του νομοθετήματος. Διότι εδώ οι όροι είναι άνισοι μεταξύ των κομμάτων και η ισότητα που επιβάλλει το Σύνταγμα και στο λόγο, πέρα από τα ατομικά δικαιώματα, γίνεται από την πλευρά της Κυβέρνησης κατά τρόπο αντιδημοκρατικό και απαράδεκτο. Εδώ και ένα μήνα βομβαρδίζεται ο ελληνικός λαός με ραδιοφωνικά, τηλεοπτικά μηνύματα αλλά και από τον Τύπο, για τα ωφελήματα αυτού του νομοθετήματος. Και ολόκληρη η Αντιπολίτευση δεν έχει το δικαίωμα ούτε με τον ίδιο τρόπο να έλεγε τις απόψεις της στον ελληνικό λαό και μάλιστα για ένα νομοθέτημα το οποίο δεν έγινε καν ακόμη νόμος του κράτους. Στερείται και της δυνατότητας ο ελληνικός λαός -και η Αντιπολίτευση, αλλά και εσείς συνάδελφοι Βουλευτές του ΠΑ.ΣΟ.Κ.- αυτές τις μέρες με την τηλεόραση την κρατική, να ενημερωθεί πλήρως επιτέλους γι' αυτό το "μεγάλο" μεταρρυθμιστικό νομοθέτημα. Αυτό το καταγγέλλουμε. Επίσης, επισημαίνουμε αυτό το οποίο έλεγε ο Υφυπουργός Τύπου πριν από λίγο καιρό, ότι το ΠΑ.ΣΟ.Κ. θυμίζει κόμμα του 19ου αιώνα.

Εγώ δεν θέλω -διότι η λογική αυτή εκεί οδηγεί- να κάνω συνειρμούς αυταρχισμού, δεσποτισμού εκ μέρους της Κυβέρνησης, ούτε να υιοθετήσω την άποψη για τον Πρωθυπουργό της Προέδρου της νεολαίας σας, ότι σταλινικές νοοτροπίες επικρατούν στο κόμμα σας. Αλλά η Εθνική Αντιπροσωπεία, κύριε Πρόεδρε, δεν θα πρέπει σε καμία περίπτωση να δεχθεί την πρόταση την οποία κάνει ο εισηγούμενος το νομοσχέδιο Υπουργός, να συζητηθεί με έκτακτες διαδικασίες αυτό το νομοθέτημα.

Η πρόταση της Νέας Δημοκρατίας είναι γνωστή, όπως και των άλλων κομμάτων: ανοικτή διαδικασία. Αυτή επιτέλους είναι μία τελείως απλόχερη τοποθέτηση από την πλευρά μας.

Αλλά προτείναμε τουλάχιστον έξι μέρες συζήτηση επί της αρχής και τέσσερις ημέρες επί των άρθρων, ώστε να ενημερωθεί πλατιά ο ελληνικός λαός για το τι πρόκειται να συμβεί στο χώρο της Τοπικής Αυτοδιοίκησης.

Είναι πολύ μεγάλα ζητήματα, κύριε Πρόεδρε, και το θέμα του τρόπου της συζήτησης και της διαδικασίας και της μη παρουσίας της κρατικής τηλεόρασης για να ενημερωθεί ο ελληνικός λαός για τα δρώμενα στην Εθνική Αντιπροσωπεία.

Θέλουμε να σας παρακαλέσουμε θερμά εσείς ως Πρόεδρος του Σώματος να κάνετε προς την πλευρά του κυρίου Υπουργού την παραίνεση να δεχθεί να μην επιμείνει στην πρότασή του και να συζητήσουμε ανοιχτά και δημοκρατικά αυτό το νομοθέτημα που το θεωρεί ιδιάζουσας έως σπουδαίας σημασίας νομοθέτημα.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, η Κυβέρνηση διολισθαίνει απόψε σε κοινοβουλευτικό πραξικόπημα. Σε ένα κατ'εξοχήν δημοκρατικό θεσμό λαϊκής συμμετοχής που είναι η Τοπική Αυτοδιοίκηση, είναι κρίμα που η Κυβέρνηση με ευθύνη του κυρίου Πρωθυπουργού αλλά και του Υπουργού Εσωτερικών που πρότεινε αυτήν τη διαδικασία, επιδιώκει κατά τρόπο τελείως αντιδημοκρατικό να επιβάλει λογικές που θυμίζουν αλήστου μνήμης εποχές.

Είναι κρίμα που η Κυβέρνηση χρησιμοποίησε για να περάσει αυτό το νομοθέτημα πολλαπλές μεθόδους, που δεν τιμούν δημοκρατικά κόμματα πολύ περισσότερο κόμματα προοδευτικά. 'Εκανε χρήση ακόμη και παρασκηνιακών διαδικασιών εκμαυλισμού συνειδήσεων, έκανε χρήση πλύσης εγκεφάλου με τριακόσια πενήντα εκατομμύρια (350.000.000) δραχμές, όταν βγαίνει στον ελληνικό λαό, στο μικρό, στον απλό 'Ελληνα πολίτη και του ζητά συνεχώς από το υστέρημά του να δώσει για να συμβάλει στη μείωση των ελλειμμάτων.

Ξέρει πολύ καλά η Κυβέρνηση ότι σήμερα σε αντίθεση με ό,τι έλεγε ο κύριος Πρωθυπουργός και ο Υπουργός Εσωτερικών, η περιφέρεια βρίσκεται στο πόδι, βρίσκεται εδώ και αρκετό καιρό σε κινητοποιήσεις. Γι'αυτόν ακριβώς το λόγο, αποκαλύπτοντας το αντιδημοκρατικό της πρόσωπο, η Κυβέρνηση θέλει να το περάσει με αυτήν την ασυνήθη, αντικοινοβουλευτική, αντιδημοκρατική διαδικασία, περιορίζοντας το λόγο στους Βουλευτές και του κυβερνώντος κόμματος αλλά και των κομμάτων της Αντιπολίτευσης. 'Οταν διατέθηκαν έξι ημέρες στη Διαρκή Επιτροπή στην οποία συμμετέχει το 1/6 των Βουλευτών είναι τραγικό για μία Κυβέρνηση που θέλει να χρησιμοποιεί ψευδεπίγραφα τον τίτλο "Σοσιαλιστική Κυβέρνηση" να επιδιώκει έτσι, νύχτα ουσιαστικά, χωρίς άνεση και ελευθερία λόγου, να περάσει ένα τέτοιο νομοσχέδιο.

Κύριε Υπουργέ, αυτές οι μέθοδοι δεν τιμούν νομοσχέδια και κυβερνήσεις οι οποίες θέλουν να λέγονται εκσυγχονιστικές ακόμη και συντηρητικές εκσυγχρονιστικές κυβερνήσεις. Χρειάστηκε μόνο ένας χρόνος για να αποκαλύψετε τον πραγματικό, αντιδημοκρατικό εαυτό σας. Εμείς καταγγέλλουμε στον ελληνικό λαό αυτήν την αντιδημοκρατική σας συμπεριφορά, αυτήν την προσπάθεια που κάνετε. Και επαναλαμβάνουμε τη θέση


 

  

Σελίδα 1083 

 

μας που διατυπώσαμε και στη Διάσκεψη των Προέδρων, ότι αυτό το νομοσχέδιο ακριβώς επειδή αφορά ένα μεγάλο τμήμα του ελληνικού πληθυσμού που μένει στην περιφέρεια, περιφέρεια η οποία θα ερημωθεί ακόμη περισσότερο με αυτές τις ρυθμίσεις, θα έπρεπε να συζητηθεί με κανονική διαδικασία χωρίς περιορισμούς ώστε να υπάρξει ο αναγκαίος δημοκρατικός διάλογος και η ενημέρωση.

'Οταν εσείς πληρώσατε τριακόσια ογδόντα εκατομμύρια (380.000.000) για να κάνετε αυτήν την πλύση εγκεφάλου, όχι με δικά σας από την τσέπη σας χρήματα, αλλά με χρήματα του ελληνικού λαού, ανεξάρτητα αν προέρχονται από την Ενωμένη Ευρώπη, γιατί δεν μας τα δίνουν τζάμπα, αφού πληρώνουμε την εισφορά μας με το κομμάτι από τα έσοδα του Φ.Π.Α., δεν είναι δυνατόν να μην παρέχετε τηλεόραση για να καλύψει απευθείας τη συζήτηση στη Βουλή και δεν μπορείτε επίσης να επιμένετε να συζητηθεί το νομοσχέδιο με "κατεπείγουσες" ή με επείγουσες, όπως τις ξέρουμε διαδικασίες.

Είναι η πρώτη φορά αυτόν το χρόνο που νομοσχέδιο θα συζητηθεί με την διαδικασία του άρθρου 110. Πραγματικά θλίβομαι για το κατάντημα της Κυβέρνησης. Εμείς επιμένουμε να έρθει αμέσως η τηλεόραση και να καλύψει όλη τη συζήτηση. Δεύτερον, να μη γίνει δεκτή από τη Βουλή αυτή η αντιδημοκρατική πρόταση και να γίνει κανονική συζήτηση όσες μέρες και αν χρειαστεί, για να υπάρξει ελεύθερη συζήτηση πάνω σε ένα κορυφαίο πραγματικά ζήτημα.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ.Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, αν η Βουλή των Ελλήνων δεχθεί την άποψη της Κυβέρνησης ότι μπορεί να εφαρμοστεί το άρθρο 110 του Κανονισμού και πάντοτε σε σχέση με το νομοσχέδιο "ΚΑΠΟΔΙΣΤΡΙΑΣ", θα ανοίξει επικίνδυνους δρόμους. Επικίνδυνους γιατί θα είναι πάρα πολύ εύκολο να επαναληφθεί αυτή η διαδικασία και να κριθούν και κάποια άλλα νομοσχέδια ότι μπορούν να υπαχθούν στην ρύθμιση του άρθρου 110. Το αποτέλεσμα θα είναι άμεσο. Υποβαθμισμένη λειτουργία του Κοινοβουλίου και ουσιαστικά ο Βουλευτής θα είναι θεατής και χειροκροτητής, εάν το επιλέγει, των πρωτοβουλιών και των απόψεων της εκάστοτε Κυβέρνησης. Διότι μία τέτοια ρύθμιση είναι πολύ εύκολο να χρησιμοποιηθεί και από άλλες κυβερνήσεις και όχι μόνο από τη δική σας, κύριε Υπουργέ.

Πολύ δε περισσότερο δεν πρέπει να γίνει δεκτή η αίτηση -περί αυτού ο λόγος- της Κυβέρνησης να συζητηθεί το νομοσχέδιο με το άρθρο 110 του Κανονισμού διότι έχω την προσωπική επιστημονική βεβαιότητα οτι το άρθρο 76 του Συντάγματος όταν αναφέρεται σε νομοθέτημα ιδιαίτερης σημασίας προφανώς έχει υπόψιν του ένα έκτακτο και εξαιρετικό γεγονός. Αυτό το έκτακτο και εξαιρετικό γεγονός που θέλει ο συνταγματικός νομοθέτης στο άρθρο 76, το οποίο ουσιαστικά αντιγράφει το άρθρο 110 του Κανονισμού της Βουλής, δεν υπάρχει εν προκειμένω.

Αλλά όμως, αξιότιμοι κύριοι συνάδελφοι, εγείρεται δικαιολογημένα το ερώτημα: δεν αισθάνεται την ανάγκη και την υποχρέωση η Κυβέρνηση να επικοινωνήσει με τις απόψεις όσον το δυνατόν περισσοτέρων Βουλευτών οι οποίοι επιλέγουν να μιλήσουν στο Κοινοβούλιο; Δεν αισθάνεται την ανάγκη για ένα μεγάλης σημασίας νομοσχέδιο και όχι ιδιαίτερης κατά την έννοια του άρθρου 110 του Κανονισμού, να ακούσει περισσότερες απόψεις; Δεν διαπιστώνει η Κυβέρνηση -πώς δικαιολογείται η αυταρχική αντίληψη της Κυβέρνησης- ότι αυτή η κοινωνία έχει συγκεκριμένες απόψεις για το νομοσχέδιο "ΚΑΠΟΔΙΣΤΡΙΑΣ", που τα μέλη της Εθνικής Αντιπροσωπείας οφείλουν να τις καταθέσουν σε αυτό το Κοινοβούλιο;

Κύριε Πρόεδρε, το ολίσθημα είναι δεύτερο εκ μέρους της Κυβερνήσεως. Το πρώτο ήταν εκείνο του κυρίου Πρωθυπουργού, ο οποίος δήλωσε αλλαζονικά ότι δεν θα δεχθεί καμία τροπολογία, δεν θα δεχθεί να τροποποιηθεί το νομοσχέδιο "ΚΑΠΟΔΙΣΤΡΙΑΣ". Ειλικρινά δεν μπορώ να αντιληφθώ ποια πολιτική λογική οδηγεί την Κυβέρνηση σε τέτοιους δρόμους. Αλλά αν επιλέγει αυτούς τους δρόμους η Κυβέρνηση για λογαριασμό της, εμείς οι Βουλευτές οφείλουμε να επιλέξουμε τους δρόμους που αναβαθμίζουν το Κοινοβούλιο και στηρίζουν το κύρος του.

Κύριε Πρόεδρε, είμαι βέβαιος ότι και εσείς προσωπικά θα συμφωνείτε με την άποψη ότι οδηγείται σε ασφυξία η συζήτηση για ένα νομοσχέδιο, όπως αυτό που ονομάστηκε "ΚΑΠΟΔΙΣΤΡΙΑΣ", όταν η συζήτηση θα περιοριστεί σε τρεις ή τέσσερις μέρες με την εφαρμογή της διατάξεως του άρθρου 110 του Κανονισμού.

Ο Συνασπισμός της Αριστεράς και της Προόδου έχει την άποψη ότι πρέπει να δοθεί η δυνατότητα σε όποιον Βουλευτή θέλει, να πάρει το λόγο και να μιλήσει με άνεση, να κατατεθούν εδώ οι απόψεις και να ελπίσουμε επιτέλους ότι, κύριε Υπουργέ, η Κυβέρνηση θα ακούσει κάποιες από αυτές τις προτάσεις, που θα επιχειρούν να βελτιώσουν ή που θα επιχειρούν να περιορίσουν τα αρνητικά του νομοσχεδίου, που εισάγεται στη Βουλή.

Εμείς, κύριε Πρόεδρε, όπως είχαμε τη δυνατότητα να υποστηρίξουμε και στη Διάσκεψη των Προέδρων, προτείνουμε η συζήτηση να μην έχει χρονικό περιορισμό. Δεν είμαστε από εκείνους, που θέλουν να παρελκύσουμε διαδικασίες ή να τροφοδοτήσουμε χρονοβόρες διαδικασίες, για να μην υπάρξει νομοθέτημα. Είμαστε από εκείνους, που θέλουν να γίνει ουσιαστική συζήτηση, ουσιαστικός διάλογος για ένα νομοσχέδιο, που πράγματι από την ώρα που θα αρχίσει να ισχύει, θα τάμει καταστάσεις και θα τις τάμει αρνητικά.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του Πανελλήνιου Σοσιαλιστικού Κινήματος κ. Φοίβος Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ακούγονται εκπληκτικά πράγματα. Η δημοκρατία έχει κανόνες, έχει Σύνταγμα. Οι βασικοί κανόνες είναι το Σύνταγμα. Οι άλλοι κανόνες για τις εργασίες μας, είναι ο Κανονισμός της Βουλής. Θέλω να σημειώσω ότι είναι η πρώτη φορά που αυτή η Κυβέρνηση του Κώστα του Σημίτη επικαλείται αυτήν τη διάταξη, ενώ προηγούμενες κυβερνήσεις συχνότατα την επεκαλούντο. Η Κυβέρνηση κάνει χρήση ενός δικαιώματος, που της παρέχει το Σύνταγμα και ο Κανονισμός της Βουλής και επικαλείται κάτι, δηλαδή, ότι αυτό το σχέδιο νόμου είναι ιδιαιτέρας σημασίας πράγμα που το έχει τονίσει και όλη η Αντιπολίτευση. Μόνο που θέλουν τώρα να δώσουν διαφορετική ερμηνεία, ως προς το τι σημαίνει, νομοσχέδιο ιδιαίτερης σημασίας. Αλλά βεβαίως εάν θέλει κανείς να ερμηνεύει κατά το δοκούν, μπορεί και να παρερμηνεύει όλες τις διατάξεις του Συντάγματος ή του Κανονισμού της Βουλής.

Επιτέλους, ένας άλλος βασικός κανόνας με τον οποίο λειτουργεί η δημοκρατία, είναι η Πλειοψηφία. 'Εχουν την αξίωση συνεχώς τα κόμματα της Αντιπολιτεύσεως -δικαίωμά τους είναι- να προβάλουν τέτοιες αξιώσεις, να γίνονται δεκτές οι αξιώσεις τους, λες και εκείνοι εκπροσωπούν μεγαλύτερη μερίδα του ελληνικού λαού, από αυτή που εκπροσωπεί το κόμμα της Πλειοψηφίας και η Κυβέρνηση, που ο ελληνικός λαός εξέλεξε.

(Θόρυβος από την πτέρυγα της Νέας Δημοκρατίας- κωδωνοκρουσίες)

ΠΡΟΕΔΡΟΣ (Απόστολος Κακλαμάνης): Παρακαλώ, μη θορυβείτε.

Συνεχίστε, κύριε Ιωαννίδη.

ΦΟΙΒΟΣ ΙΩΑΝΝΙΔΗΣ: Ναι, κύριε Πρόεδρε, αλλά δεν φταίω εγώ για τις διακοπές.

ΠΡΟΕΔΡΟΣ (Απόστολος Κακλαμάνης): Συνέστησα να μη σας διακόπτουν. 

Παρακαλώ, συνεχίστε.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ελέχθη ότι δεν έχει συζητηθεί, καίτοι πολύ σοβαρό νομοσχέδιο, αυτό το νομοσχέδιο. Κανένα άλλο σχέδιο νόμου δεν συζητήθηκε ποτέ από την ελληνική κοινωνία στο σύνολό της επί τόσο μακρό χρονικό διάστημε και σε τόσες διαδικασίες, όπως το υπό συζήτηση και ψήφιση σχέδιο νόμου "Ι. ΚΑΠΟΔΙΣΤΡΙΑΣ". Επομένως, αυτοί που υποστηρίζουν ότι δεν είχε τη δυνατότητα να ενημερωθεί


 

  

Σελίδα 1084 

 

ο ελληνικός λαός, προφανώς δεν έχουν δίκιο.

Σε ό,τι αφορά τη συζήτηση του νόμου στη Βουλή, έχω την εντύπωση ότι εδώ ισχύει το "όποιος δεν θέλει να ζυμώσει, δέκα μέρες κοσκινίζει". Δέκα μέρες πρότεινε η Νέα Δημοκρατία, οι άλλοι λένε: ανοιχτή η συζήτηση. Γιατί, κύριε Πρόεδρε; Μήπως πρόκειται να προσθέσουν επιχειρήματα; Φαντάζονται, άραγε, ή πιστεύουν ότι θα μας πείσουν με τα επιχείρηματά τους;

(Θόρυβος από την πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Είπατε λάθος και την παροιμία. Πέντε μέρες κοσκινίζει, όχι δέκα.

ΦΟΙΒΟΣ ΙΩΑΝΝΙΔΗΣ: Δέκα μέρες ζητούν, κύριε Πρόεδρε. Γιατί θέλουν περισσότερο χρόνο; Μήπως γιατί θα προσθέσουν επιχειρήματα, που δεν έχουν ακουστεί, για να μας πείσουν τάχα; Προφανώς όχι. Θέλουν τον περισσότερο χρόνο, γιατί πιστεύουν πλανώμενοι ότι με τη μακρά συζήτηση, την επί πολλών ημερών συζήτηση, θα προκαλέσουν αναταραχή.

Επειδή προφανώς υπάρχουν και κάποιοι των οποίων θίγονται τα συμφέροντα -εννοώ εκτός Αιθούσης- και κάποιοι πλανώμενοι τους ακολουθούν και νομίζουν ότι έτσι θα φέρουν σε δυσχερή θέση την Κυβέρνηση. Και επειδή δεν είχαν άλλα επιχειρήματα αναφέρθηκαν...

(Θόρυβος από την πτέρυγα της Νέας Δημοκρατίας)

Δεν σας αρέσει να τα ακούτε; Θα τα ακούσετε. 

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι!

Ας ακουστεί και ο εκπρόσωπος της Πλειοψηφίας. Δεν είναι σωστό!

ΦΟΙΒΟΣ ΙΩΑΝΝΙΔΗΣ: Ε, βέβαια! Δικαιώματα εδώ έχει μόνο η Μειοψηφία! 'Εχουμε καταργήσει τη δημοκρατία!

Επειδή, λοιπόν, δεν είχαν άλλα επιχειρήματα, έφθασαν και στον Πρωθυπουργό. Λες και δεν είναι αυτονόητο ότι ο Πρωθυπουργός και μάλιστα ο Κώστας Σημίτης, γνωστός για τη γενναιότητα του, ασφαλώς έχει την ευθύνη για όλα τα έργα της Κυβέρνησης. Ασφαλώς την έχει.

(Θόρυβος από την πτέρυγα της Νέας Δημοκρατίας)

Δεν ξέρω, κύριε Πρόεδρε, αν ο θόρυβος προέρχεται από χέρια ή από πόδια! Δεν θέλω να το σχολιάσω!

ΜΙΛΤΙΑΔΗΣ ΕΒΕΡΤ: Τα χέλια!

ΦΟΙΒΟΣ ΙΩΑΝΝΙΔΗΣ: Να σας χειροκροτήσω, κύριε Πρόεδρε! Αξίζετε χειροκρότημα ειδικά γι' αυτή σας την απάντηση εσείς που είσθε και Πρόεδρος ή τέως Πρόεδρος Κόμματος!

ΠΡΟΕΔΡΟΣ (Απόστολος Κακλαμάνης): Παρακαλώ!

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, αντιλαμβάνεσθε ότι διακόπτομαι συνέχεια. Και βεβαίως, εγώ δεν πρόκειται να χάσω τον ειρμό των σκέψεών μου!

ΠΡΟΕΔΡΟΣ (Απόστολος Κακλαμάνης): 'Εχετε δίκιο. Κακώς σας διακόπτουν. Αλλά κλείστε και εσείς για να προχωρήσουμε στη συζήτηση του νομοσχεδίου. 

ΦΟΙΒΟΣ ΙΩΑΝΝΙΔΗΣ: Θα κλείσω. Αλλά επειδή ακούστηκε και η φράση ότι είναι έντρομος ο Πρωθυπουργός, θα πρέπει να σκεφθούν πολύ καλά αυτοί που το είπαν, ότι ο Σημίτης δεν υπήρξε ποτέ έντρομος και υπήρξε γενναίος στις πιο δύσκολες φάσεις που πέρασε ο τόπος! Επομένως, αν δεν σας αρέσει να ακούτε την αλήθεια και αν νομίζετε ...

(Θόρυβος από την πτέρυγα της Νέας Δημοκρατίας) 

ΠΡΟΕΔΡΟΣ (Απόστολος Κακλαμάνης): Παρακαλώ, ο λόγος είναι ελεύθερος. Το ξεχάσαμε; Σας παρακαλώ.

ΦΟΙΒΟΣ ΙΩΑΝΝΙΔΗΣ: Εάν νομίζετε ότι μειδιώντες ή χάσκοντες θα με επηρεάσετε, κάνετε λάθος.

Κύριε Πρόεδρε, τελειώνω εδώ. Αλλά ένα είναι βέβαιο, ότι η Κυβέρνηση έχει εκ του Συντάγματος και εκ του Κανονισμού το δικαίωμα και ορθώς προτείνει αυτό που κατά την κρίση της έπρεπε να προτείνει. Και η Πλειοψηφία της Βουλής αποδέχεται αυτήν την πρόταση.

(Χειροκροτήματα από την πτέρυγα του ΠΑΣΟΚ)

ΜΕΡΙΚΟΙ ΒΟΥΛΕΥΤΕΣ (Από τη πτέρυγα της Νέας Δημοκρατίας): Μπράβο!

ΠΡΟΕΔΡΟΣ (Απόστολος Κακλαμάνης): Η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδος κ. Παπαρήγα έχει το λόγο.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Δεν είχα υπόψη μου να μιλήσω, αλλά ο προηγούμενος συνάδελφος με προκάλεσε να προσθέσω ένα ακόμα επιχείρημα σε όσα ακούστηκαν, στο γιατί πρέπει ο Υπουργός να φανεί πιο ελαστικός στα θέματα της διαδικασίας αφού δεν πρόκειται να φανεί ελαστικός στα θέματα ουσίας.

ΠΡΟΕΔΡΟΣ (Απόστολος Κακλαμάνης): Κατά πόσο ακούστηκαν όμως όλα τα επιχειρήματα απ' όλες τις πλευρές, με το θόρυβο που γίνεται;

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): 'Οσον αφορά το επιχείρημα που έφερε περί Μειοψηφίας και Πλειοψηφίας: Κοιτάξτε να δείτε, κύριε Κοινοβουλευτικέ Εκπρόσωπε του ΠΑΣΟΚ, από τη στιγμή που το 42% έχει τη δυνατότητα με κοινοβουλευτική πλειοψηφία στη Βουλή να κανονίζει όχι μόνο το περιεχόμενο των νομοσχεδίων αλλά και τον τρόπο διαδικασίας, έχει το δικαίωμα και η Αντιπολίτευση -μιλάω εκ μέρους το Κομμουνιστικού Κόμματος Ελλάδος για τον όρο της Μειοψηφίας- να ζητήσει σε ορισμένες περιπτώσεις να ακουστεί η φωνή της και να δοθεί ο απαραίτητος χρόνος, συν η τηλεόραση, για μια ουσιαστική συζήτηση. Ο καθένας έχει το σκοπό του γι' αυτήν τη συζήτηση και είναι θεμιτό. Διαφορετικά, με αυτήν την απόλυτη άποψη της Πλειοψηφίας και Μειοψηφίας, μπορούμε να συζητάμε από πέντε λεπτά ένα νομοσχέδιο ή και επ' αόριστο και να μην τελειώνουμε. Υπάρχει μια λογική και μια βάση. Νομίζω, ότι μέχρι τώρα μια κατάχρηση γίνεται, η κατάχρηση της αντίληψης της Πλειοψηφίας της κοινοβουλευτικής μέσα στη Βουλή.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, τη συνεδρίασή μας παρακολουθούν από τα δυτικά θεωρεία σαράντα πέντε μαθητές από το εσπερινό Τεχνικό Επαγγελματικό Λύκειο Αγίου Δημητρίου Αθήνας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε στο Κοινοβούλιο.

(Χειροκροτήματα απ' όλες τις πτέρυγες της Βουλής)

Ο Πρόεδρος του Συνασπισμού, της Αριστεράς και της Προόδου κ. Κωνσταντόπουλος έχει το λόγο.

Κύριε Κωνσταντόπουλε, πρέπει να πω και σε σας και στην κ. Παπαρήγα, ότι έχουν μιλήσει οι κοινοβουλευτικοί σας εκπρόσωποι.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, θα είμαι σύντομος, μόνο σε απάντηση ορισμένων παρατηρήσεων που ακούστηκαν.

Αναμφισβητήτως η δημοκρατία έχει τους κανόνες και το Σύνταγμα καθιερώνει τα πλαίσια λειτουργίας αυτών των κανόνων. Αυτοί οι κανόνες προβλέπουν την αναλογική αντιπροσώπευση του ελληνικού λαού , διά των κομμάτων, αλλά την ισότιμη πολιτική λειτουργία των κομμάτων. Και η ισοτιμία της πολιτικής λειτουργίας κατοχυρώνεται και μέσα και έξω από τη Βουλή.

Κατά δεύτερο λόγο, το νομοσχέδιο που είναι ένα νομοσχέδιο μείζονος σημασίας, ιδιαίτερης σπουδαιότητας, δικαιώνει αυτό του τον χαρακτήρα εάν πράγματι συζητηθεί με έκταση και άνεση μέσα στη Βουλή. Και δεν καταλαβαίνω γιατί πρέπει η ιδιαίτερη σημασία να λειτουργεί ακρωτηριαστικά, ιδιαίτερης σημασίας κατά τον τίτλο, αλλά σύντομο χρονικό διάστημα για την ουσία. Με άνεση να γίνει η συζήτηση. Αυτό σημαίνει η ιδιαίτερη σπουδαιότητα.

Και μια ακόμη παρατήρηση. Είναι και η ισότητα των όπλων κανόνας της δημοκρατίας. Και ισότητα των όπλων σημαίνει ότι όταν η Κυβέρνηση δια της τηλεοράσεως αναλύει προς τον ελληνικό λαό τις δικές της θέσεις και προβάλλει το κυβερνητικό έργο και εμείς εδώ τα κόμματα της Αντιπολίτευσης, θέλουμε, για την ισότητα των όπλων, τις απόψεις μας όποιες και να είναι, να έχουμε τη δυνατότητα να τις προβάλουμε προς τον ελληνικό λαό.

Κατά συνέπεια, επιβάλλεται να γίνει ανοικτή συζήτηση μέχρις εξαντλήσεως του αριθμού των εγγεγραμμένων Βουλευτών


 

  

Σελίδα 1085 

 

και να μεταδοθεί η συζήτηση από την τηλεόραση, προκειμένου να αποφευχθούν και παραπλανήσεις και παρανοήσεις και αποπροσανατολισμοί. Αυτό λένε οι κανόνες του Συντάγματος και της δημοκρατίας, ισοτιμία στην πολιτική λειτουργία και ισότητα των όπλων. Αλλιώς θα οδηγηθούμε στην άποψη ότι νόμος είναι μόνο ότι θέλει η Πλειοψηφία η κυβερνητική, ή θεσμός είναι μόνο η Κυβέρνηση.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ολοκληρώθηκε η συζήτηση επί του διαδικαστικού θέματος. 

Ο Κανονισμός ορίζει αποκλειστικώς δι'ανατάσεως της χειρός ή δι'εγέρσεως ν'αποφασίσει το Σώμα.

Ερωτάται το Σώμα: αν αποδέχεται την πρόταση του κυρίου Υπουργού, ο οποίος δικαιούται να προτείνει τρεις ημέρες.

( Θόρυβος στην Αίθουσα- διαμαρτυρίες )

Οι αποδεχόμενοι την πρόταση του κυρίου Υπουργού, παρακαλώ να εγερθούν.

( Εγείρονται οι αποδεχόμενοι την πρόταση του κυρίου Υπουργού )

( Θόρυβος στην Αίθουσα )

Κύριοι συνάδελφοι, δεν ξέρω τι εξυπηρετούν αυτός ο θόρυβος, οι φωνασκίες. Πρόκειται να κάνουν πιο διαυγή τη σκέψη μας για να αποφασίσουμε καλύτερα; 

Οι μη αποδεχόμενοι την πρόταση του κυρίου Υπουργού, παρακαλώ να εγερθούν.

( Εγείρονται οι μη αποδεχόμενοι την πρόταση του κυρίου Υπουργού )

ΜΕΡΙΚΟΙ ΒΟΥΛΕΥΤΕΣ (Από τη Νέα Δημοκρατία): Είμαστε οι περισσότεροι. 

ΠΡΟΕΔΡΟΣ (Απόστολος Κακλαμάνης): Παρακαλώ, οι αποδεχόμενοι την πρόταση του κυρίου Υπουργού να εγερθούν και πάλι.

( Εγείρονται οι αποδεχόμενοι την πρόταση του κυρίου Υπουργού )

( Θόρυβος από την πτέρυγα της Νέας Δημοκρατίας )

Κύριοι συνάδελφοι, είναι απαράδεκτο αυτό που κάνετε. Επιτέλους!

Προφανώς, ηγέρθησαν οι περισσότεροι. 

( Θόρυβος στην Αίθουσα, διαμαρτυρίες- κωδωνοκρουσίες )

Κυρίες και κύριοι συνάδελφοι, σας παρακαλώ!

'Οσοι αισθάνεσθε ότι δικαίως αγανακτείτε, να μην κοιτάζετε μόνο στην Αίθουσα. Να κοιτάξετε και στα έδρανα των Υπουργών και στο Προεδρείο και αριθμήστε.

ΓΕΡΑΣΙΜΟΣ ΓΙΑΚΟΥΜΑΤΟΣ: Αφού δεν σηκωθήκατε!

ΠΡΟΕΔΡΟΣ (Απόστολος Κακλαμάνης): Σας παρακαλώ! Δεν λαμβάνονται τυχαίες αποφάσεις εδώ. Δεν λαμβάνονται αποφάσεις εξ υφαρπαγής. 

(Θόρυβος, διαμαρτυρίες από την πτέρυγα της Νέας Δημοκρατίας).

Κύριοι συνάδελφοι, παρακαλώ!

Υπάρχει πρόταση των συναδέλφων για την κατά την παράγραφο 3 του άρθρου 110 επέκταση του χρόνου συζητήσεως του νομοσχεδίου από τρεις σε πέντε μέρες.

Οι αποδεχόμενοι την πρόταση παρακαλώ να εγερθούν.

(Εγείρονται οι αποδεχόμενοι την πρόταση Βουλευτές).

Οι μη αποδεχόμενοι την πρόταση παρακαλώ να εγερθούν.

(Εγείρονται οι μη αποδεχόμενοι την πρόταση Βουλευτές).

ΕΥΑΓΓΕΛΟΣ ΜΕΪΜΑΡΑΚΗΣ: Το Προεδρείο δεν ψηφίζει αυτήν την πρόταση;

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Μεϊμαράκη, δεν είναι πράγματα αυτά.

ΕΥΑΓΓΕΛΟΣ ΜΕΪΜΑΡΑΚΗΣ: Επειδή μας είπατε προηγουμένως ότι ψηφίζει το Προεδρείο.

ΠΡΟΕΔΡΟΣ (Απόστολος Κακλαμάνης): Παρακαλώ να μη δημιουργούμε μια ατμόσφαιρα άσχημη. Παρακαλώ, κύριε Μεϊμαράκη, είναι σοβαρά πράγματα αυτά;

Κύριε Σιούφα, γι' αυτό μίλησα πριν για το ρόλο των αρχηγών των κομμάτων και των κοινοβουλευτικών εκπροσώπων.

ΔΗΜΗΤΡΙΟΣ ΣΙΟΥΦΑΣ: Ας το αφήσουμε, κύριε Πρόεδρε, δεν είναι του παρόντος.

ΠΡΟΕΔΡΟΣ (Απόστολος Κακλαμάνης): 'Ετσι, κύριε συνάδελφε. Και κάποτε τα κόμματα να αναλάβουν την ευθύνη τους αν είναι συγκροτημένα και λειτουργούν εδώ με κάποια υπευθυνότητα τουλάχιστον στα θέματα τα διαδικαστικά κι αν έχουν αποφασίσει να βοηθούν τον Πρόεδρο του Σώματος στο έργο του ή αναλόγως με τις διαθέσεις τους κάθε φορά να τον αντιμετωπίζουν.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Δεν σας έδωσα το λόγο, κύριε συνάδελφε. 

ΔΗΜΗΤΡΙΟΣ ΣΙΟΥΦΑΣ: Ποιος υπέβαλε την πρόταση για την οποία έγινε ψηφοφορία; 

ΠΡΟΕΔΡΟΣ (Απόστολος Κακλαμάνης): Σας είπα τριάντα συνάδελφοι από το ΠΑΣΟΚ, ο κ. Φουντάς με την αίτησή του, αλλά δεν νομίζω ότι είναι απαραίτητο να υποβληθεί και εγγράφως. 

ΔΗΜΗΤΡΙΟΣ ΣΙΟΥΦΑΣ: Απλώς να το ξέρουμε, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Μα, έχει κανείς αμφιβολία, όταν διαπιστώνει ο Πρόεδρος ότι τριάντα Βουλευτές του ΠΑΣΟΚ προφανώς ζητούν αυτόν το χρόνο, τον οποίο όπως γνωρίζετε από μια διαδικασία την οποία έχετε ζήσει επί χρόνια, ...

(Θόρυβος και έντονες διαμαρτυρίες στην Αίθουσα).

Δεν θέλω να διακόψω για πρώτη φορά στην Προεδρία μου τη συνεδρίαση.

ΔΗΜΗΤΡΙΟΣ ΣΙΟΥΦΑΣ: Μη διακόψετε. 

ΠΡΟΕΔΡΟΣ (Απόστολος Κακλαμάνης): Μα, επιτέλους, πότε εγώ μπορώ να μιλώ ως Πρόεδρος του Σώματος; Είναι δυνατόν να παρακαλώ κάθε φορά να με αφήνετε να μιλήσω; Σας παρακαλώ ρωτήστε, επιτέλους, αυτούς που σας έστειλαν εδώ, αν η εντολή τους είναι να μην αφήνετε τον Πρόεδρο του Σώματος να διατυπώνει την άποψή του.

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Δεν τον έχετε, γιατί δεν τελείωσα, κύριε συνάδελφε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): 'Οχι, κύριε Πρόεδρε, πρέπει να μιλήσω, πρέπει να με αφήσετε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, αν έχετε την αίτηση με τα ονόματα των τριάντα Βουλευτών, διαβάστε τα ονόματα.

ΠΡΟΕΔΡΟΣ (Απόστολος Κακλαμάνης): Παρακαλώ, δεν με ακούσατε. Το μεγάλο λάθος, κύριε Τσοβόλα, ...

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Διαβάστε τα ονόματα των Βουλευτών που υπάρχουν στην αίτηση. Τώρα την υπογράφουν. Αυτό είναι μεθόδευση!

ΠΡΟΕΔΡΟΣ (Απόστολος Κακλαμάνης): Μα, τι είναι αυτά που κάνετε τώρα;

(Θόρυβος, έντονες διαμαρτυρίες, κωδωνοκρουσίες)

Παρακαλώ, κύριε Φουντά, καθήστε κάτω!

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ο Πρόεδρος είναι Πρόεδρος της Βουλής και όχι της Κυβέρνησης.

(Θόρυβος- κωδωνοκρουσίες)

ΠΡΟΕΔΡΟΣ (Απόστολος Κακλαμάνης): Παρακαλώ, κύριοι συνάδελφοι, καθήστε μην παραβιάζετε τον Κανονισμό. Σεβαστείτε το χώρο αυτό. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Τώρα σας φέρνουν την αίτηση.

(Θόρυβος, έντονες διαμαρτυρίες- κωδωνοκρουσίες).

ΠΡΟΕΔΡΟΣ (Απόστολος Κακλαμάνης): Παρακαλώ, κύριοι συνάδελφοι!

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αυτό είναι απαράδεκτο, είναι ντροπή!

ΠΡΟΕΔΡΟΣ (Απόστολος Κακλαμάνης): Παρακαλώ να μη γράφεται τίποτα στα Πρακτικά απ' ό,τι λέει ο οποιοσδήποτε συνάδελφος που δεν έχει το λόγο.

(Θόρυβος- κωδωνοκρουσίες)

Κύριοι συνάδελφοι, συνεχίζω αυτά που έχω να σας πω. Δεν είναι σωστό να αρχίσω πάλι εκκλήσεις. Είναι εύκολο κανείς να θορυβεί, να χειρονομεί. Δυστυχώς και πολλά από τα Μέσα Μαζικής Ενημέρωσης δεν ασχολούνται με την ουσία των


 

  

Σελίδα 1086 

 

συζητήσεων, αλλά με αυτές τις εικόνες.

ΕΥΑΓΓΕΛΟΣ ΜΕΪΜΑΡΑΚΗΣ:...

ΠΡΟΕΔΡΟΣ (Απόστολος Κακλαμάνης): Λυπάμαι πάρα πολύ. Σας είπα και ακούσατε που είπα στον κ. Φουντά "καθήστε στη θέση σας, δεν χρειάζεται αυτό το χαρτί". Με ακούσατε που είπα "καθήστε στη θέση σας". Η άποψή μου είναι ότι -και αυτό έχουμε εφαρμόσει πάντοτε και επικαλούμαι τη μνήμη όλων σας- προτείνει η Κυβέρνηση, υπάρχει αντίλογος, εν συνεχεία με πρωτοβουλία του Προέδρου δίδεται κάποια λύση στα πλαίσια του άρθρου 110. Θεωρώ ότι οι συνάδελφοι του ΠΑΣΟΚ -και το επιβεβαίωσαν όταν ρωτήθηκαν, σηκώθηκαν όλοι- θέλουν να χρησιμοποιηθεί η παράγραφος 3.

(Θόρυβος, διαμαρτυρίες)

Παρακαλώ! Το Σώμα αποφάσισε να διατεθούν πέντε συνεδριάσεις για τη συζήτηση του νομοσχεδίου. 

ΠΡΟΚΟΠΗΣ ΠΑΥΛΟΠΟΥΛΟΣ: 'Οχι όλοι, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Λυπάμαι πάρα πολύ. Μπορείτε να έχετε τις απόψεις σας.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε έχετε το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, είναι μεγάλης σημασίας το νομοσχέδιο και καλό είναι να το συζητήσουμε με νηφαλιότητα, γιατί υπάρχουν πολλά ζητήματα. 'Ομως, επιτρέψτε μου να κάνω και εγώ μια παρατήρηση, η οποία εκθέτει και εσάς και όλους εμάς. Εμείς ζητήσαμε απεριόριστη συζήτηση. Η Κυβέρνηση έχει δικαίωμα να πει τρεις και τριάντα Βουλευτές να προτείνουν πέντε. Υπάρχει, όμως, κύριε Πρόεδρε, το ανορθόδοξο, το οποίο και εσάς σας εκθέτει και εμάς μας εκθέτει. Την ώρα που γίνεται αυτή η συζήτηση, δεν μπορεί να μαζεύονται μπροστά μας οι υπογραφές. Κύριε Πρόεδρε, αναφέρομαι...

(Θόρυβος από την πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Κύριε Κωνσταντόπουλε, θα διακόψω τη συνεδρίαση μέχρις ότου αποφασίσουν οι συνάδελφοι της Νέας Δημοκρατίας, πέραν των ιδίων, να ακούν και άλλους σε αυτήν την Αίθουσα. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, σας παρακαλώ πολύ!

ΠΡΟΕΔΡΟΣ (Απόστολος Κακλαμάνης): Σας παρακαλώ πολύ να μη θορυβείτε. 'Εχετε υποχρέωση να ακούτε όποιους μιλούν. Σας παρακαλώ! 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, θα ήθελα να τελειώσω με αυτήν την παρατήρηση. Αυτή η συμπεριφορά δεν είναι προς όφελος κανενός. Και εσάς σας εξέθεσε προηγουμένως, γιατί την ώρα που λέγατε τριάντα Βουλευτές, έτσι πανηγυρικά μαζευόντουσαν οι υπογραφές. Βεβαίως η Πλειοψηφία έχει δικαίωμα να κάνει ό,τι θέλει. Αλλά αν η Πλειοψηφία αναγορεύεται στο μοναδικό θεσμό εδώ μέσα, τότε πράγματι δεν έχουμε ρόλο κανένας. 'Οχι έτσι. Να σεβαστούν και τον Πρόεδρο, να σεβαστούν και τα άλλα κόμματα. 'Οχι έτσι!

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, πέρα από τις παρατηρήσεις που έγιναν μέχρι στιγμής, θα ήθελα -γι' αυτό ζήτησα αμέσως, πριν προχωρήσετε στη δεύτερη ψηφοφορία, το λόγο- να σας παρακαλέσω να προχωρήσετε στην καταμέτρηση της πρώτης ψηφοφορίας. Γιατί; Πριν από λίγη ώρα υπήρξε μια ονομαστική ψηφοφορία. Και το αποτέλεσμα ήταν 121 - 132. 'Ελειψαν δεκαπέντε Βουλευτές της Νέας Δημοκρατίας και πολλοί απ' αυτούς ήλθαν τώρα. Επίσης, κατά την έγερση, κατά της πρότασης του κυρίου Υπουργού ηγέρθησαν και αρκετοί Βουλευτές ...

(Θόρυβος από την πτέρυγα του ΠΑΣΟΚ)

ΠΡΟΕΔΡΟΣ (Απόστολος Κακλαμάνης): Σας παρακαλώ κύριοι! 

ΣΤΡΑΤΗΣ ΚΟΡΑΚΑΣ: 'Εχουμε μπλέξει με τους Παπαδόπουλους, τι να κάνουμε; 

... του ΠΑΣΟΚ. Αυτό πρέπει να ληφθεί υπόψη. Γι' αυτό παρακαλούμε να προχωρήσουμε στην καταμέτρηση της πρώτης ψηφοφορίας. 

ΜΕΡΙΚΟΙ ΒΟΥΛΕΥΤΕΣ (Από την πτέρυγα της Νέας Δημοκρατίας): Μπράβο!

ΠΡΟΕΔΡΟΣ (Απόστολος Κακλαμάνης): Ο επίτιμος Πρόεδρος της Νέας Δημοκρατίας κ. Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, ομολογώ ότι δεν μπορώ να καταλάβω τι ακριβώς γίνεται απόψε. Μου είναι τελείως δύσκολο να παραδεχθώ ότι τριάντα σοβαροί αξιόλογοι συνάδελφοι του ΠΑΣΟΚ εψήφισαν και για τις τρεις και για τις πέντε μέρες. Αυτό είναι αδύνατον να το δεχθώ γιατί δεν θέλω να παραδεχθώ τέτοιον ξεπεσμό της Πλειοψηφίας!

(Χειροκροτήματα από την πτέρυγα της Νέας Δημοκρατίας).

Κατά συνέπεια, δοθέντος ότι έμειναν καθήμενοι πολλοί Βουλευτές του ΠΑΣΟΚ στην ψηφοφορία δι' εγέρσεως, είναι προφανές ότι κάνατε λάθος στην διαπίστωση της Πλειοψηφίας και συντάσσομαι και εγώ με την άποψη του κ. Κόρακα. Κάντε μια ονομαστική ψηφοφορία να τελειώνουμε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Μιλήσατε, κύριε Τσοβόλα, και μάλιστα κατά τρόπο που δεν βοήθησε καθόλου γενικώς στο κλίμα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Πότε μίλησα; 

ΠΡΟΕΔΡΟΣ (Απόστολος Κακλαμάνης): Ορίστε έχετε το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Το άρθρο 110 του Κανονισμού της Βουλής αναφέρει ακριβώς ότι κατ' αρχήν η συνοπτική διαδικασία είναι τρεις ημέρες. Ο Υπουργός προτείνει και στη συνέχεια, αν υπάρξει πρόταση του ενός δεκάτου, τριάντα Βουλευτών, μπαίνει η πρόταση αυτή σε ψηφοφορία και γίνεται η ψηφοφορία για τις πέντε ή τέσσερις ημέρες. Εδώ έγιναν τελείως διαφορετικά οι διαδικασίες από τον τρόπο που προβλέπει ο Κανονισμός.

Και κάτι άλλο, κύριε Πρόεδρε. Εδώ παρακολουθήσαμε όλοι -και αυτό επεσήμανα εκείνην την ώρα που μου κλείσατε το μικρόφωνο- παρουσία όλων μας...

ΠΡΟΕΔΡΟΣ (Απόστολος Κακλαμάνης): Πότε σας έκλεισα το μικρόφωνο, κύριε Τσοβόλα; Πότε σας έκλεισα το μικρόφωνο επιτέλους; 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Την ώρα που ζήτησα το λόγο.

ΠΡΟΕΔΡΟΣ (Απόστολος Καλαμάνης): Μα είναι σοβαρά πράγματα αυτά;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, αυτά που έγιναν απόψε πράγματι δεν είναι σοβαρά.

ΠΡΟΕΔΡΟΣ (Απόστολος Κακλαμάνης): Κύριε Τσοβόλα, σας παρακαλώ. Κάποιο έλεος τέλος πάντων!

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Την ευθύνη όμως τη φέρει η Κυβέρνηση και εσείς.

ΠΡΟΕΔΡΟΣ (Απόστολος Κακλαμάνης): Κάποιο έλεος να έχετε τέλος πάντων εδώ μέσα. Σας έκλεισα το μικρόφωνο!

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το θέμα που έχει δημιουργηθεί είναι μείζον. 'Οχι μόνο διαδικαστικό και τυπικό, αλλά και ουσίας για την εφαρμογή του Κανονισμού της Βουλής.

'Οταν ξεκίνησε η διαδικασία αυτή σας παρακαλέσα να αναγνώσετε -και επανέρχομαι και τώρα επ' αυτού του θέματος- τα ονόματα των τριάντα συναδέλφων Βουλευτών του ΠΑ.ΣΟ.Κ. που ζητούν οι τρεις ημέρες να γίνουν πέντε. 'Ετσι επιτάσσει ο Κανονισμός της Βουλής. Αυτό είναι το ένα θέμα.


 

  

Σελίδα 1087 

Το δεύτερο θέμα είναι ότι κανένας δεν αντελήφθη μέσα στην Αίθουσα πρόταση από την πλευρά της Πλειοψηφίας οι τρεις ημέρες να γίνουν πέντε.

(Θόρυβος από την πτέρυγα του ΠΑ.ΣΟ.Κ.)

Σας παρακαλώ, κύριοι συνάδελφοι, τα Πρακτικά είναι εδώ. Και είμαστε εν πλήρη δημοσιότητα για το τι έχει γίνει.

Κύριε Πρόεδρε, από την ώρα που υπάρχει κατά τον Κανονισμό πρόταση οι τρεις ημέρες να γίνουν πέντε, εφαρμόζουμε την παράγραφο 2 του άρθρου 110 και ξαναγίνεται συζήτηση μεταξύ των προτεινόντων και των εχόντων αντίρρηση για τις ημέρες για τις οποίες προτείνονται. 

Παρακαλώ πολύ να εφαρμόσετε τον Κανονισμό και τη διαδικασία μαζί με την ανάγνωση των ονομάτων των συναδέλφων που ζήτησαν τη συγκεκριμένη διήμερη παράταση.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Ιωαννίδη, έχετε το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, είναι σαφές ότι γίνεται περίεργη επίκληση των διατάξεων του Κανονισμού μόνο και μόνο για να δημιουργηθούν εντυπώσεις, αφού εκείνο που ζήτησαν οι τριάντα Βουλευτές του ΠΑ.ΣΟ.Κ., εκείνο που κατά τη γνώμη μου και αν δεν το είχαν κάνει εγγράφως το Προεδρείο θα μπορούσε να εικάσει τη βούλησή τους αφού την είχαν διατυπώσει δια του γραμματέως της κοινοβουλευτικής τους ομάδος, δεν είναι αντίθετο προς αυτό που ζητούσαν όλα τα κόμματα της Αντιπολίτευσης. Νομίζω ότι εδώ πια γελοιοποιούμαστε. Από τη μία μεριά θέλανε δέκα ημέρες ή ανοιχτή συζήτηση και από την άλλη όταν ο κατά τον Κανονισμό προβλεπόμενος αριθμός Βουλευτών του ΠΑ.ΣΟ.Κ. ζήτησε την επιμήκυνση του χρόνου προς την κατεύθυνση που εκείνοι ήθελαν για άλλες δύο ημέρες, δημιουργείται όλη αυτή η ιστορία.

Δεν είναι αυτό έλλειψη καλής πίστεως, κύριε Πρόεδρε; Για όνομα του Θεού! Μπορεί να λειτουργεί έτσι η Βουλή; Και ποια εντύπωση δίνουμε στον ελληνικό λαό όταν βλέπουν εσάς που ζητούσατε δέκα ημέρες να αρνείσθε τώρα, σαν να παίζουμε παιχνίδια εδώ μέσα, τις τρεις ημέρες να τις κάνουμε πέντε;

Επί πλέον ακούστηκε από τον τέως Πρόεδρο της Νέας Δημοκρατίας τον κ. Μητσοτάκη ότι είναι αντιφατική η στάση των τριάντα Βουλευτών του ΠΑ.ΣΟ.Κ. που ενώ ψήφισαν για τρεις ημέρες, ψήφισαν και υπέρ των πέντε. Δεν είναι καθόλου αντιφατική, διότι προβλέπει ο Κανονισμός αυτήν τη δυνατότητα. Αποδεχθήκαμε την πρόταση της Κυβέρνησης, ως Πλειοψηφία, για τρεις ημέρες και κάναμε χρήση του δικαιώματός μας να ζητήσουμε τις άλλες δύο ημέρες, τις οποίες και ζητήσαμε.

Σε ό,τι αφορά δε την αμφισβήτηση της καταμέτρησης, κύριε Πρόεδρε, εγώ ειλικρινώς ντρέπομαι, γιατί αυτό αποτελεί βαρύτατη προσβολή προς το Προεδρείο και βεβαίως κανείς εκ των συναδέλφων που υποστήριξαν κάτι τέτοιο, δεν έκανε εκείνος καταμέτρηση, για να μπορεί τουλάχιστον ο ίδιος να έχει μία βεβαιότητα περί αυτού που υποστηρίζει, πολύ περισσότερο που δεν έχει τη δυνατότητα της ορατότητας, που διαθέτει το Προεδρείο.

Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, νομίζω ότι ακούστηκαν όλες οι απόψεις, απόψεις και συναδέλφων που λόγω της μακράς τους εμπειρίας, όπως του Προέδρου κ. Μητσοτάκη, γνωρίζουν πώς λειτουργεί το Κοινοβούλιο αυτό, όχι σ' ένα χρόνο που είναι εδώ ορισμένοι, το 1/30 της Αιθούσης, οι νέοι συνάδελφοι, αλλά δέκα και είκοσι και μάλιστα αν πάμε πιο πέρα, τριάντα και σαράντα χρόνια.

Λυπάμαι βαθύτατα, διότι γνωρίζουν, ιδιαίτερα οι συνάδελφοι της Ζ' περιόδου, αλλά και των παλαιοτέρων περιόδων της Βουλής, ότι κάποιες φορές έγινε επίκληση του άρθρου 110 του Κανονισμού της Βουλής και της αντίστοιχης διάταξης του άρθρου 76 του Συντάγματος από την Κυβέρνηση. Και δεν είχαμε περίπτωση, που να μην έγινε δεκτή η πρόταση του αρμοδίου Υπουργού να ακολουθηθεί η διαδικασία του άρθρου 110.

Εν συνεχεία ο Πρόεδρος του Σώματος, έχοντας υπόψη του αντιρρήσεις που είτε στη διάρκεια της συζητήσεως επί της προτάσεως του Υπουργού είτε εν συνεχεία διατυπώνονταν, παρενέβαινε και εξαντλούσε σε ό,τι εξηρτάτο από αυτόν, διότι έγιναν και επικλήσεις να κάνω και παραίνεση προς την Κυβέρνηση από συνάδελφο που μίλησε στην αρχή...

ΔΗΜΗΤΡΙΟΣ ΣΙΟΥΦΑΣ: Βέβαια.

ΠΡΟΕΔΡΟΣ (Απόστολος Κακλαμάνης): ... εξαντλούσε τις δυνατότητες που παρέχει το άρθρο αυτό και πρότεινε στο Σώμα να καθοριστούν περισσότερες συνεδριάσεις, είτε και τετάρτη είτε και πέμπτη συνεδρίαση.

Η παράγραφος 3 του άρθρου 110 του Κανονισμού αναθέτει και δίδει αυτό το δικαίωμα στο 1/30 των συναδέλφων, αλλά είναι προφανές το γεγονός ότι ουδέποτε υπεβλήθη στα χρονικά της εφαρμογής του Συντάγματος του 1975 αυτή η έγγραφη πρόταση. Αλλά όσες φορές το Σώμα αποφάσισε περισσότερες των τριων ημερών συνεδριάσεις, αυτό το έκανε με πρωτοβουλία του Προέδρου. Είναι προφανές ότι ο Πρόεδρος διαπίστωνε ότι υπάρχει τουλάχιστον το 1/30, που θέλει να τεθεί υπόψη του Σώματος...

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Είπατε για 1/30...

ΠΡΟΕΔΡΟΣ (Απόστολος Κακλαμάνης): Γιατί διακόπτετε τώρα, κύριε συνάδελφε; Κύριε Κορκολόπουλε, σας παρακαλώ.

ΑΧΙΛΛΕΥΣ ΚΑΡΑΜΑΝΛΗΣ: Θέλει να μάθει. 

ΠΡΟΕΔΡΟΣ (Απόστολος Κακλαμάνης): Νομίζετε, κύριε Καραμανλή, ότι έτσι πρέπει να κάνουμε; Να ρωτάμε, να διακόπτουμε για να μάθουμε; 

ΑΧΙΛΛΕΥΣ ΚΑΡΑΜΑΝΛΗΣ: Ρωτάει, κύριε Πρόεδρε, δεν σας διακόπτει.

ΠΡΟΕΔΡΟΣ (Απόστολος Κακλαμάνης): Μην υποτιμάτε σας παρακαλώ κάποια πράγματα, τα οποία γνωρίζετε πολύ καλά.

Κύριοι συνάδελφοι, να διαβάσετε τον Κανονισμό, τον οποίο οφείλατε να γνωρίζετε από την προηγούμενη θητεία σας μέσα σ' αυτήν την Αίθουσα.

Σας παρακαλώ, είναι τριάντα συνάδελφοι...

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Είναι το 1/10, όχι το 1/30.

ΠΡΟΕΔΡΟΣ (Απόστολος Κακλαμάνης): Ωραία, κατά μείζονα λόγο, λοιπόν, αν είναι τριάντα...

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Γιατί δεν το δέχεσθε...

ΠΡΟΕΔΡΟΣ (Απόστολος Κακλαμάνης): Δεν είναι ώρα για ευφυολογήματα, κύριε Κορκολόπουλε, σας παρακαλώ. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Δεν είναι ευφυολογήματα, εδώ είναι Βουλή.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Κορκολόπουλε.

Κύριοι συνάδελφοι, για όσους έχετε την καλοσύνη και μου κάνετε την τιμή να με παρακολουθείτε και με παρακολουθείτε, μαθαίνοντας -αν θέλετε- θα δείτε κάποιες διατάξεις του Κανονισμού, κάποιες διατυπώσεις του Κανονισμού για το πότε μπορεί να ανακληθεί κάποιος Βουλευτής στην τάξη. Σας παρακαλώ, δεν τα έχω κάνει ποτέ εγώ αυτά.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Το 1/10, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, και επί αειμνήστου Αθανασίου Τσαλδάρη και επί αειμνήστου Ιωάννη Αλευρά αυτός ήταν ο κανόνας.

Γι' αυτό και είπα στον κ. Φουντά και το άκουσε όλη η Αίθουσα: "Δεν χρειάζεται, κύριε Φουντά, καθήστε". Αν ο κ. Φουντάς και οι συνάδελφοι του ΠΑ.ΣΟ.Κ. όσοι υπέγραψαν αυτήν την αίτηση ήθελαν να κάνουν και την αίτηση, δεν βλάπτει. Αλλά η άποψή μου είναι ότι δεν χρειάζεται, κύριε Σιούφα, να επανέλθουμε στην παράγραφο 2 να φάμε πάλι χρόνο για το θέμα αυτό και να μην προχωρήσουμε στη συζήτησή μας.

ΔΗΜΗΤΡΙΟΣ ΣΙΟΥΦΑΣ: Παρακαλώ, κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Μα, να τελειώσω, κύριε Σιούφα. Θα σας δώσω το λόγο. 

Επαναλαμβάνω και επικαλούμαι τη μνήμη όλων όσων έχουν θητεύσει στις προηγούμενες από τη σημερινή περίοδο, συνθέσεις του Σώματος. 

(Θόρυβος από την πτέρυγα του ΔΗ.Κ.ΚΙ.)


 

  

Σελίδα 1088 

Ουδέποτε έγινε συζήτηση για την επέκταση του χρόνου, κύριε Δημαρά, για να ξέρετε τι έγινε στις προηγούμενες συνόδους που δεν ήσασταν εδώ...

ΙΩΑΝΝΗΣ ΔΗΜΑΡΑΣ: Μα, δεν έχω θητεύσει... 

ΠΡΟΕΔΡΟΣ (Απόστολος Κακλαμάνης): Ουδέποτε έγινε, κύριε Δημαρά, συζήτηση αν θα προχωρήσουμε πέραν των τριών στις πέντε ημέρες. Ηρωτάτο το Σώμα και συνήθως, επειδή η αντίρρηση ήταν ως προς αυτό, οι πάντες συμφωνούσαν ως προς το μείζον που ήταν οι τέσσερις ή οι πέντε ημέρες.

Τώρα, εγώ πιστεύω το εξής και κλείνω εδώ: 'Οτι αυτό το νομοσχέδιο, του οποίου τη σοβαρότητα καθένας με τη δική του άποψη την τονίζει ή την υπερτονίζει ή την υποτονίζει, αν κριθεί και εδώ και έξω από την Αίθουσα αυτή, δεν θα κριθεί από το αν θα σπαταλήσουμε χρόνο σε διαδικασίες χωρίς ουσία, σε εντυπώσεις, σε πυροτεχνήματα, σε θόρυβο, αλλά από το τι απόψεις έχει και η Κυβέρνηση που το εισηγείται και η Πλειοψηφία που θα δούμε αν θα το στηρίξει και τα κόμματα της Αντιπολιτεύσεως που δεν το δέχονται.

Γι' αυτό σας παρακαλώ να μην πάρουμε άλλο χρόνο. Εάν επιμένετε να σας διαβάσω τα ονόματα. Αλλά τι νόημα έχει να επαναλάβουμε μία διαδικασία, για να πούμε τι;

ΔΗΜΗΤΡΙΟΣ ΣΙΟΥΦΑΣ: Είναι κάτι άλλο πιο ουσιαστικό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Επικαλείσθε τα προηγούμενα και κύρια την περίοδο 1990 ...

ΠΡΟΕΔΡΟΣ (Απόστολος Κακλαμάνης): Τα πάντα από το 1974. 

ΔΗΜΗΤΡΙΟΣ ΣΙΟΥΦΑΣ: Μάλιστα. Η διαφορά είναι μία και ήταν πολύ καίρια η παρατήρηση του πρώην Πρωθυπουργού του κ. Μητσοτάκη.

Τότε η Πλειοψηφία, που πρότεινε με τη διαδικασία του επείγοντος τη συζήτηση, ζητούσε τρεις ημέρες και η τότε Αντιπολίτευση έκανε πρόταση οι τρεις ημέρες να γίνουν τέσσερις ή πέντε.

Αυτό που σας είπε ο κ. Μητσοτάκης είναι τόσο πολύ λογικό και πολιτικά εύλογο, ότι η ίδια Πλειοψηφία που εγκρίνει τις τρεις ημέρες επανέρχεται με πρότασή της να γίνουν πέντε. Αυτή είναι η διαφορά της τότε περιόδου με τη σημερινή.

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης): Παρακαλώ, κύριοι, γιατί διακόπτετε;

Γιατί, κύριε Ροκόφυλλε; Κύριε Ιωαννίδη, δεν πρέπει να ακουστεί; Σας παρακαλώ!

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, αυτό είναι το ένα και είναι μείζον το θέμα. Και μια και επικαλείσθε την πλήρη και την αυστηρή προσήλωσή μας στην εφαρμογή του Κανονισμού, εγώ επιμένω. Ο Κανονισμός τον οποίο επικαλείσθε, επιβάλλει την ανάγνωση των ονομάτων των συναδέλφων, διότι θέλουμε να γνωρίζουμε ποιοι τριάντα συνάδελφοι της Πλειοψηφίας παίρνουν αυτήν την πρωτοβουλία για να γίνουν οι ημέρες πέντε. Να το γνωρίζουμε αυτό.

Εμείς επιμένουμε -και πιστεύω και τα άλλα κόμματα της Αντιπολίτευσης- η συζήτηση να γίνει σε μεγαλύτερο αριθμό ημερών. Η Κυβέρνηση επιμένει να θέλει τις τρεις ημέρες και η Πλειοψηφία των Βουλευτών προτείνει άλλες δύο.

Πρώτον, να γίνει ανάγνωση του καταλόγου των τριάντα συναδέλφων Βουλευτών του ΠΑ.ΣΟ.Κ., όπως επιβάλλει ο Κανονισμός.

Δεύτερον, να γίνει συζήτηση για την πρόταση, η οποία έρχεται από την πλευρά των συναδέλφων. Θα υπάρχει αντίκρουσή της. Δεν είναι δεδομένο για τις πέντε ημέρες. Μπορεί να πείσουμε την Πλειοψηφία να γίνουν έξι, οκτώ, ή δέκα οι ημέρες. Αυτό επιβάλλει ο Κανονισμός. Και σας παρακαλώ πάρα πολύ, επειδή είστε ο τηρητής του Κανονισμού, να εφαρμόσετε αυτό που επιβάλλει ο Κανονισμός.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, πάλι είμαι υποχρεωμένος να υπενθυμίζω αυτονόητα, διότι αυτή η αίτηση που υποβάλλεται, σύμφωνα με την παράγραφο 3 του άρθρου 110 του Κανονισμού, δεν παρέχει περιθώρια να πεισθούν οι τριάντα ή οι εκατό ή οι διακόσιοι συνάδελφοι να γίνουν περισσότερες από πέντε οι ημέρες. Αυτό που παρέχει, βεβαίως, ο Κανονισμός ως δυνατότητα, είναι να απορριφθεί αυτή η αίτηση.

Αλλά, επαναλαμβάνω, ο Πρόεδρος ο οποίος διαπιστώνει ότι πέραν των τριών ημερών που αποφασίζεται κατ' αρχήν, όλη η Αίθουσα, από το Κομμουνιστικό Κόμμα Ελλάδος, τον Συνασπισμό και το ΔΗ.Κ.ΚΙ. που δεν θέλουν κανένα περιορισμό ημερών, μέχρι τη Νέα Δημοκρατία που προτείνει δέκα ημέρες, έξι επί της αρχής και τέσσερις επί των άρθρων, θέλει επαύξηση του χρόνου. Είναι προφανές -και αυτό έκανε πάντοτε ο Πρόεδρος της Βουλής, στο πλαίσιο του άρθρου 76 του Συντάγματος και του 110 του Κανονισμού της Βουλής- ότι πρέπει να προτείνει στο Σώμα την επαύξηση του χρόνου.

Επεκαλέσθην το προφανές, ότι και ο τύπος αυτός εκ του Κανονισμού υπάρχει. Και το επεκαλέσθην, διότι έβλεπα ότι ξοδεύουμε απόψε πολύ χρόνο, θορυβούντες, παρά ουσιαστικώς συζητούντες επί του νομοσχεδίου.

ΔΗΜΗΤΡΙΟΣ ΣΙΟΥΦΑΣ: Δεν το δεχόμαστε αυτό που λέτε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Μην το δέχεσθε. Δυστυχώς κι εγώ θα ήθελα να μην το δέχομαι, αλλά σίγουρα όσοι μας ακούν, το έχουν συμπεράνει.

ΔΗΜΗΤΡΙΟΣ ΣΙΟΥΦΑΣ: Μας κρίνουν.

ΠΡΟΕΔΡΟΣ (Απόστολος Κακλαμάνης): Γι' αυτό, λοιπόν, κύριοι συνάδελφοι, εγώ δεν θέλησα να προχωρήσω και με την παράγραφο 2, να αρχίσουμε ξανά ένα νέο κύκλο συζητήσεων περί του αν θέλουμε άλλες δύο μέρες ή όχι. Είναι τόσο αυτονόητα και λογικά αυτά που σας λέγω, που λυπάμαι πραγματικά που διαπιστώνω ότι, όχι μόνο δεν ακούγομαι, αλλά από αγαπητούς εδώ συναδέλφους, πολύ υπεύθυνους, τίθεται και το θέμα ότι εκτίθεμαι και προσωπικώς για όλο αυτό το χειρισμό που κάνω, προκειμένου, δεδομένης της θέσεως της Κυβερνήσεως, να συζητηθεί το νομοσχέδιο αυτό με το άρθρο 110, να εξαντληθούν τα όρια που το Σύνταγμα και ο Κανονισμός επιβάλλουν για όσο το δυνατόν περισσότερο χρόνο συζητήσεως.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, είναι ασφαλώς λογικά αυτά που λέτε...

ΠΡΟΕΔΡΟΣ (Απόστολος Κακλαμάνης): Αν είναι λογικά -και σεις κύριε Πρόεδρε, με την πείρα σας τα ξέρετε πολύ καλά- γιατί δεν τα βοηθάτε; Αφού είναι λογικά, βοηθήστε τα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μια στιγμή να τελειώσω τη φράση μου.

Είναι λογικά και θα ίσχυαν απολύτως, αν δεν είχατε κάνει την ψηφοφορία. Δεν καταλαβαίνετε ότι δεν μπορείτε να παρουσιάζετε μία Βουλή παραφρόνων, η οποία να ψηφίζει δύο διαφορετικά πράγματα;

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, μου επιτρέπετε τη διακοπή;

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να τελειώσω τη φράση μου. 

Εφόσον έχετε εμπλακεί από δικό σας λάθος σ' αυτήν την περιπέτεια, μία είναι η λύση, για να σωθεί και το γόητρο της Βουλής. Κάντε ονομαστική ψηφοφορία για τις πέντε ημέρες, να τελειώνουμε. Αλλιώς θα δημιουργήσετε αδιέξοδο με δική σας ευθύνη. 

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, εγώ πιστεύω πραγματικά ότι και η πείρα την οποία έχετε και το ειδικό προνόμιο που σωστά σας αναγνωρίζει ο Κανονισμός, είναι για να βοηθάτε εμάς...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Βοηθώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): ...τους λιγότερο έμπειρους από εσάς. Τώρα, να λέτε ότι αυτά που λέγω είναι λογικά, αλλά σε ένα θέμα διαδικασίας -όχι ουσίας- θα πρέπει


 

  

Σελίδα 1089 

 

να καταπονηθεί το Σώμα, δεν καταλαβαίνω γιατί. Για να γίνει πιο λογικό, το λογικό που αποδέχεσθε; Λυπάμαι. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, με συγχωρείτε. 

ΠΡΟΕΔΡΟΣ (Απόστολος Κακλαμάνης): Δεν πρέπει να μπούμε τώρα στη συζήτηση; 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, μου επιτρέπετε; 

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Την αμφιβολία τη δημιουργήσατε ο ίδιος.

ΠΡΟΕΔΡΟΣ (Απόστολος Κακλαμάνης): Ωραία. Ευχαριστώ πολύ. Εντάξει.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τη δημιουργήσατε, διότι εκ των υστέρων παρουσιάζονται -να μην επαναλαμβάνομαι, δεν μου αρέσει- τριάντα υπογράφοντες, οι οποίοι υποτίθεται ότι δεν εψήφισαν τις τρεις ημέρες.

ΠΡΟΕΔΡΟΣ (Απόστολος Κακλαμάνης): Γιατί υποτίθεται; 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Διότι είναι λογικοί άνθρωποι. Δεν μπορούν να κάνουν ταυτόχρονα δύο προτάσεις.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, εσείς που δεν ψηφίσατε την πρόταση του Υπουργού, είναι βέβαιο ότι θέλετε πέντε ημέρες; Ερωτώ: Με το ότι ψηφίζει ή καταψηφίζει κανείς κάτι...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εγώ δεν ψηφίζω ούτε τις τρεις ούτε τις πέντε. Εγώ είμαι σύμφωνος με το κόμμα μου.

ΠΡΟΕΔΡΟΣ (Απόστολος Κακλαμάνης): Εάν στηρίζετε τις πέντε, εγώ πιστεύω ότι αυτήν, τη λογική δική σας θέση όλη η Αίθουσα τη θέλει. Πέντε ημέρες θέλει η Αίθουσα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το δημιουργήσατε το πρόβλημα και κατά συνέπεια, δώστε λύση. Ο τρώσας και ιάσεται. 

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, εγώ δεν ισχυρίστηκα ότι είμαι αλάθητος. 'Αλλοι το ισχυρίζονται και όταν κραυγαλέα κάνουν λάθος. 

ΦΟΙΒΟΣ ΙΩΑΝΝΙΔΗΣ: Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Κύριε Ιωαννίδη, έληξε αυτή η συζήτηση τώρα. Σας παρακαλώ, μη φάμε και άλλο χρόνο.

Κύριοι συνάδελφοι, το θέμα που τίθεται από την πλευρά τη Νέας Δημοκρατίας -θέλω να διευκολύνω πάντοτε το Σώμα και δεν θέλω με κανένα τρόπο να δημιουργείται η ελάχιστη αμφιβολία στην τήρηση του Κανονισμού- είναι το εξής: Θέλετε να τεθεί αυτή η πρόταση, η δική μου τελικώς ή έστω η πρόταση των συναδέλφων, θέλετε συζήτηση; Νέος κύκλος συζητήσεως; Πείτε το.

ΒΟΥΛΕΥΤΕΣ (Από την πτέρυγα του ΠΑ.ΣΟ.Κ.): 'Οχι, όχι.

ΔΗΜΗΤΡΙΟΣ ΣΙΟΥΦΑΣ: Να εφαρμόσετε τον Κανονισμό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Σιούφα! 

ΔΗΜΗΤΡΙΟΣ ΣΙΟΥΦΑΣ: Κάνετε δεύτερο λάθος, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Εάν επιμείνετε, θα το κάνουμε, κύριε Σιούφα. Αυτό λέει ο Κανονισμός.

ΔΗΜΗΤΡΙΟΣ ΣΙΟΥΦΑΣ: Επιμένουμε, κύριε Πρόεδρε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κωνσταντόπουλε, έχετε το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, θα ήθελα να θέσω τρεις παρατηρήσεις υπό την κρίση σας και υπό την κρίση του Σώματος. 

ΓΙΩΡΓΟΣ ΑΔΑΜΟΠΟΥΛΟΣ: Η Βουλή δεν έχει μόνο τους εκπροσώπους, έχει και τους Βουλευτές.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, σας παρακαλώ. Επιτρέψτε μου να πω: Η Βουλή είναι για τους Βουλευτές, οι οποίοι οφείλουν να είναι και εγκαίρως στις συνεδριάσεις της. Σας παρακαλώ, λοιπόν, διότι όλοι πετάτε και από ένα μπαλάκι στο Προεδρείο. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, ζήτησα το λόγο, διότι κάνατε μία έμμεση αναφορά σε αυτό το οποίο εγώ είπα, ότι με τη συμπεριφορά της η κυβερνητική Πλειοψηφία εξέθεσε το Προεδρείο.

ΠΡΟΕΔΡΟΣ (Απόστολος Κακλαμάνης): Είναι προτάσεις δικές μου. Σας παρακαλώ!

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Επιτρέψτε μου να έχω και εγώ την άποψή μου. Αναφέρθηκα σε μία παρατήρηση-άποψη, για την οποία είχα την εικόνα, είχα την ευκαιρία να τη διαπιστώσω μπροστά στα μάτια μου. Ο τρόπος με τον οποίο έγινε ο χειρισμός αυτού του θέματος από πλευράς κυβερνητικής πλειοψηφίας εξέθεσε...

ΠΡΟΕΔΡΟΣ (Απόστολος Κακλαμάνης): Μα, δεν αφορά το Προεδρείο αυτό.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Ε, αυτό είπα εγώ.

ΠΡΟΕΔΡΟΣ (Απόστολος Κακλαμάνης): Μα, δεν ακούσατε που είπα ότι δεν χρειάζεται αυτό το πράγμα. Λοιπόν;

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Να προχωρήσω, κύριε Πρόεδρε. 'Εχει δημιουργηθεί αμφισβήτηση σε περισσότερα του ενός σημεία. Πρώτο σημείο, εάν έγινε ή όχι η καταμέτρηση. Δεύτερο σημείο, εάν υπήρχαν ή όχι οι υπογραφές. Τρίτο σημείο, εάν τηρήθηκε η διαδικασία, ως προς τη δυνατότητα, ενός από τη μια πλευρά και ενός από την άλλη, να μιλήσει γι' αυτήν την πρόταση. Παρακαλώ, επειδή πράγματι έχουν δημιουργηθεί αυτές οι αμφισβητήσεις, ας γίνει μια διαδικασία με την οποία να ξέρουμε τι γίνεται. Γιατί δεν υπάρχει, κύριε Πρόεδρε, εικαζομένη βούληση.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κυρία Παπαρήγα, έχετε το λόγο. Σας υπενθυμίζω, όμως, ότι η ώρα είναι 21.10' και όλοι ισχυριζόμαστε ότι θέλουμε να διατεθεί χρόνος να συζητηθεί το νομοσχέδιο. Εάν φάμε μία συνεδρίαση σε αυτού του είδους τις συζητήσεις, δεν ξέρω πόσο βοηθούμε.

ΟΡΕΣΤΗΣ ΚΟΛΟΖΩΦ: Κύριε Πρόεδρε, σε εμάς κάνετε την παρατήρηση;

ΠΡΟΕΔΡΟΣ (Απόστολος Κακλαμάνης): Και βεβαίως δεν αφορά προσωπικά εσάς αυτό και πρέπει να το πω. Αλλά το λέω, επειδή διακρίνεστε και για μία μετρία συμμετοχή. Τουλάχιστον από πλευράς χρόνου συμβάλλετε πάντοτε.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Θα ήθελα να πω ότι τουλάχιστον ουδέποτε κάνουμε χρήση πάνω από ένα-δύο λεπτά. Πέντε λεπτά έχουμε, το ένα μιλάμε. Δεν έχουμε ούτε καν τη διάθεση να καλύπτουμε το πεντάλεπτο.

Επιτρέψτε μου να σας πω ότι δυσκολεύεται η κατάσταση, όταν κάθε φορά που θέλουμε να κάνουμε μια παρατήρηση -μπορεί να είναι και άδικη- από την πλευρά σας εκλαμβάνεται σαν προσωπική επίθεση στον Πρόεδρο της Βουλής. Μην το παίρνετε έτσι. Κάθε φορά καταναλώνεται ένας ορισμένος χρόνος για να εξηγείτε, ότι προσπαθείτε να διαφυλάξετε τη λειτουργία της Βουλής. Δεν βοηθάει, όταν παίρνετε όλα τα πράγματα τόσο προσωπικά.

Εγώ θέλω να διευκρινίσω το εξής: Τουλάχιστον από την πλευρά μας, έτσι όπως έγινε η διαδικασία, χωρίς καταμέτρηση κλπ. ή το "σηκωθείτε επάνω", "είστε υπέρ ή κατά του πέντε", μου δίνεται η εντύπωση ότι τελικά η όλη συζήτηση γίνεται ανάμεσα στις τρεις ημέρες ή στις πέντε ημέρες.

'Οχι. Η διαφωνία είναι πιο ουσιαστική και έτσι όπως συνοψίζεται, είναι ανάμεσα στη νέα πρόταση μερίδας ή της κοινοβουλευτικής ομάδας του ΠΑ.ΣΟ.Κ. και στην πρόταση που έχουμε οι υπόλοιποι, που μιλάει για κάτι το ευρύτερο. Γιατί δεν θα πάμε τώρα πέντε ή έξι, πέντε ή οκτώ. Τουλάχιστον η δική μας ομάδα θέλει να προφυλαχθεί από ένα ψευτοδίλημμα


 

  

Σελίδα 1090 

 

τρεις ή πέντε. Να γίνει, λοιπόν, μία σύντομη συζήτηση και να γίνει ψηφοφορία και αυτήν τη φορά με καταμέτρηση, για να μην υπάρχει αμφιβολία για το αποτέλεσμα. 'Ενα λεπτό ο καθένας θα προτείνει, πέντε ημέρες οι μεν, γιατί εμείς θα επιμείνουμε στο μεγαλύτερο χρονικό διάστημα. Δυο λεπτά επί πέντε κόμματα και τελειώσαμε. Και μια καταμέτρηση. Χωρίς ευαισθησίες αν συμφωνούμε ή όχι ή αν ο στόχος είναι να υπονομεύσουμε το ρόλο του Προέδρου της Βουλής. Ο στόχος μας είναι, ναι, το λέμε σαν Κομμουνιστικό Κόμμα Ελλάδας, να διατεθεί περισσότερος χρόνος. Ναι, έχουμε σκοπιμότητα. Είναι κακό αυτό να υπάρχει αυτή η σκοπιμότητα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, νομίζω ότι έγινε κατανοητό από όλους τους ομιλήσαντες ότι χρειάζεται να γίνει συζήτηση.

ΠΡΟΕΔΡΟΣ (Απόστολος Κακλαμάνης): 'Εχετε το λόγο επ' αυτού.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, δύο θέματα ήθελα να θίξω.

ΠΡΟΕΔΡΟΣ (Απόστολος Κακλαμάνης): Θα συμφωνήσετε τουλάχιστον, ένα δίλεπτο αν θα πάμε στις τρεις ή πέντε ημέρες;

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, με συγχωρείτε. Πριν πείτε να συζητηθεί το θέμα, σας έθεσα δύο ζητήματα. Την ανάγνωση του καταλόγου των συναδέλφων Βουλευτών του ΠΑ.ΣΟ.Κ. και το δεύτερο, ο Κανονισμός ομιλεί ότι η πρόταση υποβάλλεται, δεν διαγιγνώσκεται από τον Πρόεδρο. Και το σημείο αυτό της παραγράφου 3 είναι σαφέστατο. Υποβάλλεται. 'Αλλως ο Κανονισμός θα έλεγε, προτείνεται αντί τριών, πέντε ημέρες. Είναι σαφής ο Κανονισμός. Λύστε το διαδικαστικό θέμα, για να μπούμε στη διαδικασία της συζήτησης.

ΠΡΟΕΔΡΟΣ (Απόστολος Κακλαμάνης): Κύριε Σιούφα, δυστυχώς ούτε ο κ. Μητσοτάκης ενθυμήθηκε ότι αυτό δεν έχει συμβεί ποτέ.

Τα νομοσχέδια της Κυβερνήσεώς σας, κύριε Πρόεδρε, όπως θυμάσθε, όσα ήρθαν με το άρθρο 110, ο μακαρίτης Αθανάσιος Τσαλδάρης πρότεινε ...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Προ ψηφοφορίας.

ΠΡΟΕΔΡΟΣ (Απόστολος Κακλαμάνης): Εντάξει, κύριε Πρόεδρε, ευχαριστώ για την όλη συμπαράσταση στο έργο μου!

Κύριοι συνάδελφοι, θα σας διαβάσω, λοιπόν, και τα ονόματα. Για πρώτη φορά γίνεται αυτό στα εικοσιτρία χρόνια που λειτουργεί το ελληνικό Κοινοβούλιο. Ανατρέξτε στα Πρακτικά να δείτε ότι πάντοτε ο Πρόεδρος της Βουλής, έχοντας υπόψη του το κλίμα της Αιθούσης προτείνει. 

ΑΥΓΕΡΙΝΟΣ ΠΕΤΡΑΛΙΑΣ: Κύριε Πρόεδρε, παρακαλώ το λόγο. Είμαι ένας από τους τριάντα Βουλευτές που υπέγραψαν.

ΠΡΟΕΔΡΟΣ (Απόστολος Κακλαμάνης): Κύριε Πετραλιά, δεν έχετε το λόγο. Σας παρακαλώ!

ΑΥΓΕΡΙΝΟΣ ΠΕΤΡΑΛΙΑΣ: Σας ζητώ το λόγο επί προσωπικού.

ΠΡΟΕΔΡΟΣ (Απόστολος Κακλαμάνης): Δεν έχετε το λόγο.

Κύριοι συνάδελφοι, η επιβεβαίωση του ότι ο Πρόεδρος σωστά διέγνωσε ότι τουλάχιστον το 1/30 των μελών της Βουλής θέλει πέντε ημέρες...

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Το 1/10.

ΠΡΟΕΔΡΟΣ (Απόστολος Κακλαμάνης): Το 1/10. Να το στείλετε στις περιφέρειές σας, όπως έστελναν ορισμένοι παλαιότεροι συνάδελφοι τα Πρακτικά, όταν έγραφαν ότι "ομιλεί μη ακουόμενος".

Ο κ. Φουντάς Παρασκευάς.

ΕΝΑΣ ΒΟΥΛΕΥΤΗΣ: Είναι παρών;

ΠΡΟΕΔΡΟΣ (Απόστολος Κακλαμάνης): Δεν χρειάζεται, κύριοι συνάδελφοι. Εγώ διαβάζω σε επιβεβαίωση αυτού που ο ίδιος διέγνωσα. Δεν πρόκειται να καθιερώσω αυτήν την αρχή και αλίμονο αν θα επιστρέψουμε στη βυζαντινή περίοδο σε όλα. Βυζαντινολογία είναι αυτό που κάνετε.

Ο κ. Παρασκευάς Φουντάς. Ο κ. Γιάννης Παπαδάτος, ο κ. Γεώργιος Αδαμόπουλος, ο κ. Παντελής Τσερτικίδης, ο κ. Αυγερινός Πετραλιάς, ο κ. Γεώργιος Ανωμερίτης, ο κ. Ηλίας Βλαχόπουλος, ο κ. Ιωάννης Διαμαντίδης, ο κ. Ιωάννης Κουράκης, ο κ. Δημήτριος Τσετινές, ο κ. Βασίλειος Χατζηϊωαννίδης, ο κ. Νικόλαος Κοκκίνης, ο κ. Μηνάς Σταυρακάκης ...

ΕΥΑΓΓΕΛΟΣ ΜΕΪΜΑΡΑΚΗΣ: Είναι απόντες.

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης): Γελάτε. Κάνετε άριστα που γελάτε και είναι πολύ διασκεδαστικό το θέμα. 

Ο κ. Κοκκίνης Νικόλαος, ο κ. Μηνάς Σταυρακάκης, ο κ. Παρασκευάς Παρασκευόπουλος, ο κ. Τσιόκας Θεοχάρης, ο κ. Κίρκος Γεώργιος, ο κ. Ροκόφυλλος Χρήστος, ο κ. Βρεττός Κωνσταντίνος, ο κ. Κοντομάρης Ευτύχιος, ο κ. Γεωργιάδης Θεόδωρος, ο κ. Κουρουμπλής Παναγιώτης, ο κ. Φωτιάδης Παναγιώτης, ο κ. Οικονόμου Χρήστος, ο κ. Σαρρής Δημήτριος, ο κ. Κεδίκογλου Βασίλειος, η κ. Ανουσάκη, ο κ. Γκεσούλης, ο κ. Μάτης...

'Εχουν υπερβεί, κύριοι συνάδελφοι, τους σαράντα και είναι προφανές και εκ της δικής σας πλευράς κύριοι της Νέας Δημοκρατίας, ότι θα ζητούσαν και αυτοί πέντε συνεδριάσεις.

Κύριε Σιούφα, έχετε αντίρρηση για τις πέντε συνεδριάσεις;

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, από την πλευρά της Νέας Δημοκρατίας θα μιλήσει ο κ. Παυλόπουλος.

ΠΡΟΕΔΡΟΣ (Απόστολος Κακλαμάνης): Ορίστε, κύριε Παυλόπουλε.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, ίσως για πολλούς συναδέλφους το να θέτουμε ένα ζήτημα εφαρμογής του Κανονισμού...

ΠΡΟΕΔΡΟΣ (Απόστολος Κακλαμάνης): Σας αρκούν δύο λεπτά ή θέλετε πέντε;

ΠΡΟΚΟΠΗΣ ΠΑΥΛΟΠΟΥΛΟΣ: Πέντε κύριε Πρόεδρε, αλλά θα προσπαθήσω να είναι λιγότερα. 

ΠΡΟΕΔΡΟΣ (Απόστολος Κακλαμάνης): Θα ήθελα όμως από τώρα να σας πω το εξής: Κατά τις πέντε η ώρα το πρωί, όταν θα συνεχίζεται η συνεδρίαση δεν θα ισχυρισθούν κάποιοι ότι τώρα οι δημοσιογράφοι δεν είναι μέσα. Να εξηγούμεθα επ' αυτού.

(Θόρυβος, φωνές στην Αίθουσα)

Το έζησα, επικαλούμαι τον κ. Μητσοτάκη γι' αυτό συνεδριάζαμε και Σάββατο και Κυριακή και πρωινές ώρες. 'Ετσι είναι. Πώς θα γίνει; 

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, όταν κάνετε μια τέτοια παρατήρηση θα παρακαλούσα να διευκρινίζετε και προς ποιους απευθύνεσθε.

ΠΡΟΕΔΡΟΣ (Απόστολος Κακλαμάνης): Απευθύνομαι προς όλους εκείνους, που έχουν συμβάλει στο να αναλώσουμε δύο ώρες απόψε χωρίς να συζητήσουμε για την ουσία.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, ευχαριστώ που μου δίνετε την ευκαιρία με την τελευταία παρατήρησή σας να σας πω το εξής. 

Δημιουργείται η εντύπωση σ' αυτήν τη Βουλή ότι το ζήτημα του Κανονισμού, που θέτει η Αντιπολίτευση γενικότερα, είναι ζήτημα παρέλκυσης διαδικασίας. Ξεχνάμε ότι σε θέματα δημοκρατίας αυτοί οι κανόνες είναι εκείνοι οι οποίοι στο πλαίσιο εφαρμογής του Συντάγματος κατοχυρώνουν τη φωνή της Μειοψηφίας, ως φωνή ελέγχου της εξουσίας. 

Γιατί, κύριε Πρόεδρε, σ' αυτήν την Αίθουσα γνωρίζαμε μέχρι τώρα την αλαζονεία της εξουσίας. Αλλά γνωρίζω αυτήν τη στιγμή την εξουσία της αλαζονείας. Αυτή είναι η διαφορά.

'Ενα άλλο, επίσης, που θα ήθελα να πω με βάση τις παρατηρήσεις που έγιναν, είναι ότι μου θυμίζει κάτι που ελέχθη στο Κοινοβούλιο της Γαλλίας. Κάποτε Βουλευτής του πλειοψηφούντος τότε σοσιαλιστικού κόμματος είχε πει, απευθυνόμενος στη μειοψηφία, "μα έχετε νομικά λάθος, γιατί είσαστε πολιτικά μειοψηφία".

Αυτού του είδους η ερμηνεία και η εφαρμογή των κανόνων του Συντάγματος, αλλά και των διατάξεων του Κανονισμού της Βουλής, είναι επικίνδυνη. Δεν παρελκύουμε τη διαδικασία αυτήν τη στιγμή. Ζητούμε την εφαρμογή του Κανονισμού. Γιατί όταν αρχίζει να υπάρχει εξαίρεση από αυτόν τον κανόνα, τότε


 

  

Σελίδα 1091 

 

πλήττεται το ίδιο το Σύνταγμα και η Δημοκρατία. Το ξέρουμε όλοι μας αυτό. Και αυτήν τη στιγμή τι πάει να γίνει;

Σκεφθείτε μόνο, κύριοι συνάδελφοι της Πλειοψηφίας, το εξής: Πρότεινε ο κύριος Υπουργός να υπάρξουν τρεις μέρες συζήτηση, γιατί αυτό εδικαιούτο. 

(Θόρυβος, φωνές από την πτέρυγα του ΠΑΣΟΚ)

Θα πω τον παραλογισμό που υπάρχει και γιατί αποκρούομε την πρόταση των πέντε ημερών, για να μη μας κατηγορείτε μετά ότι είμαστε αντιφατικοί. 

Ο Υπουργός ζήτησε τρεις ημέρες...

(Θόρυβος από την πτέρυγα του ΠΑΣΟΚ)

Κύριε Πρόεδρε, θα μπορέσετε να επαναφέρετε τους συναδέλφους του ΠΑΣΟΚ στην τάξη, ναι ή όχι;

ΠΡΟΕΔΡΟΣ (Απόστολος Κακλαμάνης): 'Εχω παρακαλέσει όλους τους συναδέλφους να μη διακόπτουν και να μη θορυβούν. Δεν έχω άλλες δυνατότητες.

ΠΡΟΚΟΠΗΣ ΠΑΥΛΟΠΟΥΛΟΣ: Ο Υπουργός, λοιπόν, όταν ζήτησε την εφαρμογή της διαδικασίας των άρθρων 76 παράγραφος 5 και 110 παράγραφος 4, γνώριζε σαφώς ότι τούτο σημαίνει τρεις μέρες και η Βουλή μπορεί να προτείνει άλλες δύο μέρες.

Πρώτα απ' όλα και πάλι επί της εφαρμογής του Κανονισμού, κύριε Πρόεδρε, θα έπρεπε να αντιληφθεί το Προεδρείο ότι η πρόταση έπρεπε να γίνει πριν κλείσει η διαδικασία. Αν διαβάσετε το άρθρο 110 παράγραφος 4 θα δείτε ότι η πρόταση που έκαναν οι συνάδελφοι του ΠΑΣΟΚ έπρεπε να υποβληθεί πριν γίνει η ψηφοφορία. Διαβάστε το άρθρο αυτό. Εσείς όμως την υποβάλατε μετά. Παρατύπως την υποβάλατε γιατί ακριβώς βρεθήκατε σε αμηχανία.

Αλλά ο Υπουργός το γνώριζε αυτό το πράγμα. Γνώριζε ότι είναι τρεις μέρες και ότι έπρεπε να γίνει πρόταση από τη Βουλή.

Κατόπιν τούτου τι ήρθατε και μας είπατε; Τρεις μέρες ο Υπουργός γιατί έτσι έκρινε και η Πλειοψηφία μέσα στη μεγαθυμία της...

ΠΡΟΕΔΡΟΣ (Απόστολος Κακλαμάνης): Κύριε Παυλόπουλε, αν θέλετε για να μην προκαλείτε και διακοπές κλπ. -και το λέω σε όλους- απευθύνεσθε προς το Προεδρείο.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, απευθύνομαι στο Προεδρείο, αλλά δεν θα ψηφίσετε εσείς, η πλειοψηφία ψηφίζει.

Απευθύνομαι, λοιπόν, στο Προεδρείο και σας λέω: Για να εφαρμόσουμε τον Κανονισμό, κύριε Πρόεδρε -γιατί ο Κανονισμός είναι θέμα ουσίας πολλές φορές- η πρόταση έπρεπε να έχει υποβληθεί πριν γίνει ψηφοφορία. Αν διαβάσετε το 114 θα το δείτε. 'Αρα, παρατύπως υποβλήθηκε.

Δεύτερον, δεν είναι δυνατόν η Κυβέρνηση να προτείνει τρεις μέρες, γιατί αυτό εδικαιούτο, και η ίδια η πλειοψηφία μέσα στη μεγαθυμία της να προτείνει πέντε. Είναι ένα στημένο παιχνίδι, το οποίο απλώς και μόνο επιτείνει αυτήν την ώρα την αντιδημοκρατική διαδικασία που ακολουθήθηκε για την κατάρτιση αυτού του σχεδίου νόμου.

(Χειροκροτήματα από την πτέρυγα της Νέας Δημοκρατίας).

Εμείς αυτήν την ελεημοσύνη, την οποία επιχειρεί να δώσει η κυβερνητική Πλειοψηφία, δεν είμαστε διατεθειμένοι να τη δεχθούμε. 'Η υπάρχει ουσιαστική συζήτηση του σχεδίου νόμου ή υπάρχει δυνατότητα της Βουλής να συζητήσει επί της ουσίας ή δεν πρόκειται να δεχθούμε αυτού του είδους το συμβιβασμό ο οποίος εξυπηρετεί μόνο την πρόταση που έγινε από πλευράς Υπουργού. Εμείς αποκρούουμε την πρόταση, γιατί είναι μία πρόταση υποκριτική, παράτυπη και επειδή θεωρούμε ότι αν ενδώσουμε σ'αυτήν την πρόταση, συμπράττουμε σ'αυτήν την παρωδία, η οποία έγινε μέχρι τώρα και σε ό,τι αφορά την κατάρτιση και σε ό,τι αφορά την ψήφιση του νομοσχεδίου.

(Χειροκροτήματα από τη Νέα Δημοκρατία).

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, όπως πριν από λίγο είπε και η Γενική Γραμματέας του Κόμματός μας, το Κομμουνιστικό Κόμμα της Ελλάδας δεν θα μπει σ'αυτό το δίλημμα, τρεις ή πέντε. Θεωρούμε ότι και οι τρεις και οι πέντε είναι απαράδεκτα ασφυκτικά χρονικά όρια για τη συζήτηση ενός τέτοιας σημασίας νομοσχεδίου. 'Αρα, εμείς επιμένουμε και καλούμε για άλλη μία φορά τους Βουλευτές αυτού του Σώματος να τοποθετηθούν θετικά στην πρότασή μας. Να γίνει κανονική συζήτηση. Από τη δική μας την πλευρά, όπως πάντα, δεν υπάρχει καμία διάθεση κωλυσιεργείας, αλλά το νομοθέτημα είναι τέτοιο που απαιτεί κανονική συζήτηση ώστε να μπορέσουμε με τη σχετική άνεση που πρέπει να έχουμε, να τοποθετηθούμε ολοκληρωμένα. Εάν αυτό δεν γίνει αποδεκτό, λυπάμαι πάρα πολύ, αλλά ενώ χθές συζητάγαμε για το κύρος της Βουλής, κάθε άλλο παρά θα έχουμε συμβάλει στην κατοχύρωσή του.

Επαναλαμβάνω, λοιπόν, κύριε Πρόεδρε, να αφήσουμε τα ψευτοδιλήμματα και να προχωρήσουμε στη συζήτηση του νομοσχεδίου με την κανονική ελεύθερη διαδικασία.

Θα ήθελα επίσης τελειώνοντας να παρατηρήσω ότι κατά την ψηφοφορία της προτάσεως που έγινε για την πρόταση του κυρίου Υπουργού...

ΠΡΟΕΔΡΟΣ (Απόστολος Κακλαμάνης): Μην επανέρχεσθε στο θέμα, σας παρακαλώ. Το ερώτημα είναι αν δέχεσθε την πρόταση αυτή.

ΣΤΡΑΤΗΣ ΚΟΡΑΚΑΣ: ...δεν έγινε καταμέτρηση. Ζητήσαμε την καταμέτρηση και δεν την κάνατε.

ΠΡΟΕΔΡΟΣ (Απόστολος Κακλαμάνης): Καλώς.

Ο κ.Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, με επίκληση δικαιώματος από τον Κανονισμό της Βουλής, αναλώθηκαν δύο ώρες και είναι ευθύνη της Κυβέρνησης και όχι της Αντιπολίτευσης, όπως επιχειρήσατε να μας αποδώσετε απόψε. Γιατί ξέρετε...

ΠΡΟΕΔΡΟΣ (Απόστολος Κακλαμάνης): Καλό θα είναι να μη μέμφεσθε μονίμως το Προεδρείο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Σας παρακαλώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δεν το βοηθάτε το Προεδρείο έτσι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, γιατί διακόπτετε πάντα; και πιστεύετε ότι πάντα κατηγορούμε εσάς;

Κύριε Πρόεδρε, όλα τα νομοσχέδια κατά τον Κανονισμό, για να αποφεύγουμε συζητήσεις επί της διαδικασίας, δεν έρχονται στη Διάσκεψη των Προέδρων και έρχεται τελικά η πρόταση αυτή για να μη συζητείται; Η Κυβέρνηση επέλεξε το να ακολουθηθεί αυτή η διαδικασία, εν γνώσει της ότι θα "φάμε" ώρες πάνω στη διαδικασία του άρθρου 110. Για την τάξη των πραγμάτων, για να μη δημιουργούνται ψεύτικες και άδικες εντυπώσεις σε βάρος της Αντιπολίτευσης, αυτό από πλευράς διαδικασίας και Κανονισμού.

Δεύτερον, από πλευράς ουσίας είμαστε αντίθετοι με την πρόταση για τους λόγους που αναφέραμε και στην αρχή, διότι είναι ένα νομοσχέδιο του οποίου η εισηγητική έκθεση συν άρθρα είναι τετρακόσιες πενήντα σελίδες. Η Κυβέρνηση χρησιμοποίησε τα Κρατικά Μέσα Ενημέρωσης, τα Ιδιωτικά Μέσα Ενημέρωσης, πληρώνοντας. Και η Αντιπολίτευση που εκφράζει πράγματι το 58% του ελληνικού λαού, δεν νομιμοποιείται να έχει μία άνεση λόγου, όπως και οι Βουλευτές του κυβερνώντος κόμματος;

Αυτά λένε οι δημοκρατίες και οι κανόνες της δημοκρατικής και συνταγματικής τάξης;

Κατά συνέπεια, η πρότασή μας είναι ότι αυτό το νομοσχέδιο με την έκταση που έχει θα πρέπει να συζητηθεί χωρίς περιορισμό ημερών, ώστε να δοθεί η άνεση στους Βουλευτές και στα κόμματα να εκφράσουν τις απόψεις τους μια και σήμερα και εδώ και αρκετό καιρό, βρίσκεται η επαρχία στο πόδι.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος έχει το λόγο.

Παρακαλώ, κύριοι συνάδελφοι, το ερώτημα που τίθεται είναι εάν αυτή η πρόταση γίνεται δεκτή.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε,


 

  

Σελίδα 1092 

 

εμείς θεωρούμε από την πλευρά του Συνασπισμού ότι είναι αναγκαίο να υπάρξει χρόνος συζήτησης πέραν και των πέντε ημερών για λόγους ουσίας. Δεν τους αναφέρω. Εξετέθησαν. Το δίλημμα τρεις ή πέντε ημέρες είναι πράγματι ψευτοδίλημμα, αποπροσανατολιστικό και παγιδεύει την ουσία του νομοσχεδίου.

Το σοβαρότερο είναι το εξής: Η επίκληση των δικαιωμάτων της Πλειοψηφίας όταν γίνεται με τρόπο καταχρηστικό σε βάρος των δικαιωμάτων της Μειοψηφίας, συνιστά σοβαρή αντιδημοκρατική αλλοίωση. Και αυτό ας το σκεφθεί η κυβερνητική Πλειοψηφία.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ορίστε, κύριε Σιούφα.

(Διαμαρτυρίες από την πτέρυγα του ΠΑ.ΣΟ.Κ.)

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε και κύριοι συνάδελφοι που αγανακτείτε, ενώ θα έπρεπε να αγανακτείτε με την πρωτοβουλία της Κυβέρνησης...

ΠΡΟΕΔΡΟΣ (Απόστολος Κακλαμάνης): Κύριε Σιούφα, σας παρακαλώ!

ΔΗΜΗΤΡΙΟΣ ΣΙΟΥΦΑΣ: Μάλιστα, κύριε Πρόεδρε.

Το θέμα, όπως εξετέθη από το συνάδελφο κ. Παυλόπουλο, είναι θέμα ουσίας, δεν είναι θέμα τύπου. Η πλευρά της Αξιωματικής Αντιπολίτευσης επιμένει ότι σ' αυτό το νομοσχέδιο της ιδιαίτερης σημασίας, έπρεπε να υπάρξει άνεση χρόνου για να ενημερωθεί ο ελληνικός λαός και να τοποθετηθούν τα μέλη της Εθνικής Αντιπροσωπείας με υπευθυνότητα απέναντι σ' αυτό το θέμα. Και ενώ έγινε η πρόταση, η συζήτηση περιορίζεται, κύριε Πρόεδρε, με σιωπούντα τον κύριο Υπουργό.

Και ενώ με ευθύνη της Κυβέρνησης και όχι του Προεδρείου -πλην της περιπτώσεως της ψηφοφορίας που έγινε πριν- δημιουργείται όλη αυτή η διαδικασία, ο κύριος Υπουργός εξακολουθεί να σιωπά, ενώ όφειλε, λόγω ακριβώς αυτού του ιδιαιτέρου της σημασίας, να παρέμβει και να δώσει αυτόν το χρόνο τον οποίο αξιώνει η Αντιπολίτευση. Και δεν τον αξιώνει τυχαία, ούτε για να δημιουργήσει διαδικαστικό θέμα. Και ούτε πρόκειται η άποψη την οποία εκφράσατε πριν από λίγο ότι θα τραβήξετε μέχρι αργά τη συνεδρίαση, να κάμψει τους Βουλευτές για να υποστηρίξουν τις απόψεις τους και τη λειτουργία του Κοινοβουλίου και της Δημοκρατίας, αλλά και ταυτόχρονα την εφαρμογή του Κανονισμού. Εμείς επιμένουμε στην άποψη την οποία εκφράσαμε σταθερά και στη Διάσκεψη των Προέδρων και εδώ, στο Σώμα.

Εγώ επανέρχομαι και παρακαλώ και πάλι εσάς να επιμείνετε προς την πλευρά της Κυβέρνησης να μη διακρίνεται από αυτό το δεσποτισμό και το φανατισμό στην τοποθέτηση την οποία κάνει για τον αριθμό των ημερών συζητήσεως, ώστε να δοθεί διέξοδος σ' αυτό το θέμα.

Είναι μία τελευταία παράκληση από την πλευρά μας και ελπίζουμε να υπάρξει ευήκον ους, άλλως εμείς θα συνεχίσουμε τη διαδικασία και την πιστή τήρηση του Κανονισμού της Βουλής, που τον γνωρίζουμε καλά, κύριε Πρόεδρε, και δεν χρειάζεται να μας μέμφεσθε γιατί κάνουμε χρήση των διατάξεών του.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑΣΟΚ κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ακούστηκε σ' αυτήν την Αίθουσα απόψε πολλές φορές ότι η Πλειοψηφία καταχράται των δικαιωμάτων της εις βάρος της Μειοψηφίας. Να σημειώσω μόνο ότι η Πλειοψηφία των εκατόν εξήντα δύο Βουλευτών του ΠΑΣΟΚ σ' αυτήν τη Βουλή κατανάλωσε το πολύ ένα τέταρτο απόψε υποχρεωμένη να απαντά, ενώ τα κόμματα της Μειοψηφίας, που αθροίζουν όλα εκατό τριάντα οκτώ Βουλευτές -τόσο πολύ καταπιέζουμε τη Μειοψηφία- έχουν καταναλώσει δύο ώρες.

ΠΡΟΕΔΡΟΣ (Απόστολος Κακλαμάνης): Σας παρακαλώ επί της προτάσεως αν θέλετε.

ΦΟΙΒΟΣ ΙΩΑΝΝΙΔΗΣ: Επί της προτάσεως, κύριε Πρόεδρε.

Κατηγορείται επίσης η Πλειοψηφία...

(Θόρυβος από την πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Σιούφα, να συστήσετε στους Βουλευτές του Κόμματός σας να μη θορυβούν. Δεν μπορεί να συνεχιστεί αυτή η εικόνα. Αυτό, λοιπόν, σας ζητά ο Πρόεδρος και αν μπορείτε να τον βοηθήσετε, έχει καλώς. Εάν είστε εν αδυναμία, έχετε την κατανόησή μου.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, δεν χρειάζομαι την κατανόησή σας. Δεν είμαι επιμελητής εγώ των Βουλευτών της Νέας Δημοκρατίας.

ΦΟΙΒΟΣ ΙΩΑΝΝΙΔΗΣ: Κύριε Σιούφα, έχετε νομίζετε μονίμως το λόγο αυθαιρέτως; Τι θα γίνει εδώ δηλαδή;

ΠΡΟΕΔΡΟΣ (Απόστολος Κακλαμάνης): Κύριε Ιωαννίδη, παρακαλώ να τελειώσετε επί του θέματος.

ΦΟΙΒΟΣ ΙΩΑΝΝΙΔΗΣ: Ναι, κύριε Πρόεδρε, θα τελειώσω.

Κατηγορείται, λοιπόν, η Πλειοψηφία ότι, ενώ αποδέχθηκε τις τρεις ημέρες που πρότεινε η Κυβέρνηση, εν συνεχεία ένας αριθμός Βουλευτών της Πλειοψηφίας εζήτησε, βάσει του Κανονισμού της Βουλής, την επιμήκυνση του χρόνου κατά δύο ημέρες. Και αυτό υποτίθεται αποτελεί αντίφαση. Δεν υπάρχει καμία αντίφαση. Εδέχθη η Πλειοψηφία την πρόταση της Κυβέρνησης. Αλλά όπως είχε επίσης δικαίωμα, ζητεί, δια της προτάσεώς της, από την Κυβέρνηση να την επιμηκύνει, κατά τον Κανονισμό και κατά το Σύνταγμα, κατά δύο ημέρες.

Και μία φράση ακόμη, κύριε Πρόεδρε. Εάν αυτό είναι αντίφαση, πέστε μου τι είναι η συμπεριφορά των λοιπών κομμάτων που ενώ ζητούσαν δέκα, δεν δέχονται τις πέντε και θέλουν τρεις μόνο. Αυτό είναι πραγματική αντίφαση.

ΟΡΕΣΤΗΣ ΚΟΛΟΖΩΦ: Δεν είναι αντίφαση, είναι μεθόδευση.

ΠΡΟΕΔΡΟΣ (Απόστολος Κακλαμάνης): Καλώς, κύριε Ιωαννίδη.

Ποιοι δέχονται, αντί τριών ημερών, να διεξαχθεί η συζήτηση σε πέντε ημέρες; παρακαλώ να εγερθούν.

(Εγείρονται οι αποδεχόμενοι την πρόταση)

Ποιοι δεν θέλουν πέντε ημέρες, αλλά μόνο τρεις ημέρες;

ΚΩΝΣΤΑΝΤΙΝΟΣ ΜΗΤΣΟΤΑΚΗΣ:' Οχι τρεις ή πέντε.

ΠΡΟΕΔΡΟΣ (Απόστολος Κακλαμάνης): Ποιοι, λοιπόν, δεν θέλουν, ποιοι απορρίπτουν την πρόταση αυτήν; Παρακαλώ να εγερθούν.

(Εγείρονται οι μη αποδεχόμενοι την πρόταση)

Η Πλειοψηφία δέχεται να συζητηθεί το νομοσχέδιο σε πέντε ημέρες και όχι σε τρεις, όπως αρχικώς είχε αποφασισθεί.

(Χειροκροτήματα από την πτέρυγα του ΠΑ.ΣΟ.Κ.)

ΠΑΝΑΓΙΩΤΗΣ Ν. ΚΡΗΤΙΚΟΣ (Α' Αντιπρόεδρος της Βουλής): Με την επείγουσα διαδικασία.

ΠΡΟΕΔΡΟΣ (Απόστολος Κακλαμάνης): Εν συνεχεία, κύριοι συνάδελφοι, έχω την τιμή να προτείνω στο Σώμα το εξής: Από το σύνολο των πέντε συνεδριάσεων, να διατεθούν δύο συνεδριάσεις για τη συζήτηση του νομοσχεδίου επί της αρχής και οι υπόλοιπες τρεις συνεδριάσεις για τη συζήτηση των άρθρων. Είμεθα σύμφωνοι;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Το Σώμα κατά πλειοψηφία αποδέχεται την πρόταση του Προέδρου.

Ο εισηγητής της Πλειοψηφίας κ. Αθανάσιος Τσούρας καλείται στο Βήμα.

Κύριοι συνάδελφοι, να εγγραφείτε με τις κάρτες σας κατά τη διάρκεια της ομιλίας των δύο εισηγητών, σύμφωνα με τον Κανονισμό.

Και για να μην έχουμε άλλες διακοπές και άλλες διαδικαστικές συζητήσεις, θα ήθελα να σας πω ότι η συζήτηση θα συνεχισθεί έτσι που να δοθεί η δυνατότητα σήμερα και αύριο σε όλους όσους θα εγγραφούν να ομιλήσουν. Και για το σκοπόν αυτό θα ληφθεί υπόψη από το Προεδρείο και ο προβλεπόμενος χρόνος ομιλίας, όποτε το αποφασίσουν, των κοινοβουλευτικών εκπροσώπων. Κατά συνέπεια, η αποψινή συνεδρίαση -το λέγω από τώρα- θα προχωρήσει έως αργά.

Ορίστε, κύριε Τσούρα.

ΑΘΑΝΑΣΙΟΣ ΤΣΟΥΡΑΣ: Κύριε Πρόεδρε, είναι σαφές ότι δεν θεωρώ ιδιαίτερα τυχερό τον εαυτόν μου, όταν μου δίδεται ο λόγος μετά από δυόμισι ώρες συζήτηση επί της διαδικασίας.

(Στο σημείο αυτό την Προεδρική ' Εδρα καταλαμβάνει ο Α'


 

  

Σελίδα 1093 

 

Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ ).

Και δεν νομίζω να υπάρχει η νηφαλιότητα που είπε ο κ. Κωνσταντόπουλος να συζητήσουμε με ηρεμία αυτό το σοβαρό νομοσχέδιο. Θα το προσπαθήσω.

Στη σύγχρονη ιστορία της Ελλάδας υπάρχουν δύο περίοδοι για τα θέματα διοίκησης και αυτοδιοίκησης.

(Θόρυβος στην Αίθουσα)

Κύριε Πρόεδρε, δεν γίνεται έτσι...

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριοι συνάδελφοι!

Μπορείτε να εγγραφείτε με τις κάρτες σας από τις θέσεις σας και τις υποδοχές που έχουν τα έδρανα. Λυπάμαι γιατί δεν υπάρχει αυτή η επιμέλεια να έχουμε μαζί μας τις κάρτες και τις ζητάμε από το αρχείο. Είναι έλλειψη επιμελείας να μην έχουμε τις κάρτες μας μαζί για να εγγραφούμε. 

Διακόπτουμε για λίγο για να γίνει η εγγραφή των συναδέλφων που θέλουν να ομιλήσουν.

(Δ Ι Α Κ Ο Π Η)


 

  

Σελίδα 1094 

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΥΩΝ (Παναγιώτης Ν. Κρητικός): Επαναλαμβάνεται η διακοπείσα συνεδρίαση.

Ο εισηγητής της Πλειοψηφίας, ο κ. Τσούρας, έχει το λόγο.

ΑΘΑΝΑΣΙΟΣ ΤΣΟΥΡΑΣ: Κύριε Πρόεδρε, στη σύγχρονη ιστορία της Ελλάδας υπάρχουν δύο διακριτές ιστορικοί περίοδοι για τα θέματα διοίκησης, αυτοδιοίκησης και αποκέντρωσης.

Η πρώτη κράτησε πάρα πολύ. 'Ηταν από την Απελευθέρωση μέχρι το 1981 και ήταν μεγάλη, σκοτεινή, μουγκή και μουντή. Το υπερσυγκεντρωτικό σύστημα είχε πλήρως επικρατήσει και μάλιστα, στη χειρότερη εκδοχή του. Οι αναλαμπές ήταν λίγες και χωρίς καμία τύχη.

'Οταν το 1877 ο Χαρίλαος Τρικούπης προσπάθησε για πρώτη φορά να λειτουργήσει νομαρχιακά συμβούλια, ψήφισε νόμο και ο βασιλιάς ποτέ δεν προχώρησε στο βασιλικό διάταγμα.

'Οταν το 1917 ο Βενιζέλος προσπάθησε να φτιάξει μία επιτροπή για να προχωρήσει σε κώδικα διοίκησης και αυτοδιοίκησης, κράτησε για ελάχιστο χρόνο, έπεσε ο Βενιζέλος και διαλύθηκε η επιτροπή.

'Οταν το 1927 ο Αλέξανδρος Παπαναστασίου πρωτοστατεί στην ψήφιση ενός Συντάγματος που πραγματικά ανοίγει νέους δρόμους για την αυτοδιοίκηση, υπήρξε ελπίδα. Αλλά ήταν χαμένη τελικά αυτή η ελπίδα γιατί κανένας νόμος δεν προχώρησε.

Και φυσικά, στα ελεύθερα βουνά της Ελλάδας όταν προχωρήσανε, αυτοί τότε και μπόρεσαν και έκαναν μια σειρά από σημαντικά έγγραφα και κυρίως τον Κώδικα της Π.Ε.Α για την Τοπική Αυτοδιοίκηση.

(Θόρυβος)

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, παρακαλώ απομακρυνθείτε από τον υπολογιστή. Καθήστε στις θέσεις σας και βρείτε τη σειρά σας, αν θέλετε. Αφήστε, όμως, τον αγορητή να ασκήσει το δικαίωμά του.

Συνεχίστε, κύριε Τσούρα.

ΑΘΑΝΑΣΙΟΣ ΤΣΟΥΡΑΣ: Μετά το Δεύτερο Παγκόσμιο Πόλεμο, ιδιαίτερα στις χώρες που αποτελούν σήμερα την Ευρωπαϊκή 'Ενωση, προωθήθηκαν στην αρχή επίσης κρατικοκεντρικά συστήματα, που ήταν βασισμένα στην ανάγκη γρήγορης ανασυγκρότησης των κρατών αυτών. Το κράτος διοικούσε, ήλεγχε, μεριμνούσε.

Γρήγορα, όμως, διαπίστωσαν ότι αυτή η πολιτική του συγκεντρωτισμού άρχισε να δημιουργεί εκρηκτικά προβλήματα: Περιφερειακές ανισότητες, αστυφιλία, γιγαντισμός των πόλεων.

(Θόρυβος)

Κύριε Πρόεδρε, παρακαλώ πολύ, δεν ακούγομαι.

ΠΡΟΕΔΡΕΥΩΝ (Παναγιώτης Ν. Κρητικός): 'Εχετε δίκιο, αλλά έχουν παράπονο, κάποιοι συνάδελφοι διότι δεν λειτούργησε ο κομπιούτερ. Παραπονούνται ότι δεν εγγράφτηκαν ορισμένοι, ενώ λειτούργησε για άλλους.

ΑΘΑΝΑΣΙΟΣ ΤΣΟΥΡΑΣ: Τότε ομιλώ για τα Πρακτικά κυρίως.

'Ηταν προβλήματα, λοιπόν, που με την ταυτόχρονη γένεση νέων οικονομικών και κοινωνικών φαινομένων, νέων προτύπων ανάπτυξης και την έκρηξη των τεχνολογιών...

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, παρακαλώ καθήστε στις θέσεις σας. Θα βρεθεί ο τρόπος να εγγραφείτε.

ΑΘΑΝΑΣΙΟΣ ΤΣΟΥΡΑΣ: Κύριε Πρόεδρε, λύστε πρώτα το θέμα και μετά θα μιλήσω. Δεν μπορώ να μιλήσω έτσι.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, παρακαλώ καθήστε στις θέσεις σας. 

Κλείστε το κομπιούτερ. Παρακαλώ! Οι υπόλοιποι που δεν είναι εγγεγραμμένοι στο κομπιούτερ, θα εγγραφούν στην σειρά με τον κατάλογο της υπηρεσίας. Παρακαλώ να ανεβείτε στην 'Εδρα να εγγραφείτε ή σηκώστε το χέρι σας να το γράψει η υπηρεσία.

(Θόρυβος)

Παρακαλώ, κύριοι συνάδελφοι, "κλήρωση" γίνεται εκεί; Να έρθουν παρακαλώ οι κατάλογοι στην 'Εδρα και εδώ θα βρείτε τη σειρά σας, εφόσον είσαστε εγγεγραμμένοι. Εάν δεν είσαστε, θα εγγραφείτε.

Παρακαλώ, φέρτε στην 'Εδρα τους καταλόγους, για να μην υπάρχουν διάσπαρτοι κατάλογοι. Θα διανεμηθούν στην συνέχεια. Λυπάμαι για αυτήν την εικόνα. 

Ορίστε, κύριε Τσούρα, συνεχίστε.

ΑΘΑΝΑΣΙΟΣ ΤΣΟΥΡΑΣ: 'Ολη η Ευρώπη, λοιπόν, βλέποντας τα μεγάλα προβλήματα που δημιούργησε ο υπερσυγκεντρωτισμός, που γινόντουσαν άλυτα, που ήταν συσσωρευμένα άρχισε πλέον έγκαιρα να οργανώνει, να λειτουργεί και να στηρίζεται πάνω σε θεσμούς αυτοδιοίκησης και αποκέντρωσης. Αυτό το έκαναν με διαφορετικούς τρόπους οι διάφορες χώρες, αλλά με έναν κοινό στόχο, να δημιουργηθούν οι μεγαλύτερες, οι δυνατότερες και ισχυρότερες μονάδες Τοπικής Αυτοδιοίκησης με οικονομική αυτοτέλεια και ουσιαστικές αρμοδιότητες.

Η μόνη χώρα που αρειμάνια και αδιάφορα έπλεε στο πέλαγος του συγκεντρωτισμού, του αναχρονισμού, του κρατικού αυταρχισμού ήταν η Ελλάδα. Και βέβαια δεν ήταν τυχαίο. 'Ηταν μία συνειδητή πολιτική επιλογή των κυβερνήσεων της Δεξιάς αυτών των δεκαετιών.

ΙΩΑΝΝΗΣ ΚΕΦΑΛΟΓΙΑΝΝΗΣ: Του Ελευθερίου Βενιζέλου να πείτε.

ΑΘΑΝΑΣΙΟΣ ΤΣΟΥΡΑΣ: Μιλάω για τον Β' Παγκόσμιο Πόλεμο, κύριε Κεφαλογιάννη, αν με ακούγατε.

Χαρακτηριστικά συγκεκριμένα, αποτελέσματα συγκεκριμένα μετά το 1950: Δημογραφική κατάργηση της επαρχίας, κοινωνική και πολιτιστική απομόνωση της περιφέρειας, ανέλεγκτη και ασύδοτη αστυφιλία, οικολογικές στρεβλώσεις και βέβαια καταστροφή των αναπτυξιακών πόρων.'Ολα αυτά βέβαια, ενταγμένα στο γενικότερο σχέδιο της πολιτικής περιθωριοποίησης των λαϊκών δυνάμεων.

Η περιφερειακή ανάπτυξη ήταν λέξη ανύπαρκτη στο λεξιλόγιό τους. Η Τοπική Αυτοδιοίκηση μόνιμα καταδικασμένη και εκτοπισμένη στο άκρο άκρο του περιθωρίου. Η μόνη επαφή των κυβερνήσεων αυτών και του κράτους με την Τοπική Αυτοδιοίκηση μέχρι το 1981 ήταν όταν εντέλετο η αστυνομία να φυλακίσει, να χτυπήσει, να λοιδορήσει τους ανθρώπους της αυτοδιοίκησης επειδή είχαν την αναίδια να ζητήσουν κάποια ολίγα κονδύλια για να μην κλείσουν τους δήμους.

ΙΩΑΝΝΗΣ ΚΕΦΑΛΟΓΙΑΝΝΗΣ: Είναι ντροπή σου. Είναι απαράδεκτα αυτά που λες. Σε νόμιζα σοβαρότερο.

ΑΘΑΝΑΣΙΟΣ ΤΣΟΥΡΑΣ: 'Η ακόμα χειρότερα...

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κεφαλογιάννη! Να έχετε την υπομονή να ακούσετε το λόγο και να αναπτύξετε μετά τον αντίλογο.

ΑΘΑΝΑΣΙΟΣ ΤΣΟΥΡΑΣ: 'Η ακόμα χειρότερα ότι είχαν την τόλμη, κύριε Κεφαλογιάννη, να καταθέσουν στεφάνια για την Εθνική Αντίσταση. 'Εχουν περάσει μόνο δεκαέξι χρόνια. Θυμόμαστε και εμείς και ο κόσμος έξω.

ΙΩΑΝΝΗΣ ΚΕΦΑΛΟΓΙΑΝΝΗΣ: Ντροπή σου!

ΑΘΑΝΑΣΙΟΣ ΤΣΟΥΡΑΣ: Ποιο ήταν το αποτέλεσμα;

ΠΡΟΕΔΡΕΥΩΝ (Παναγιώτης Ν. Κρητικός): Να μην καταχωρούνται οι διακοπές του κ. Κεφαλογιάννη.

ΙΩΑΝΝΗΣ ΚΕΦΑΛΟΓΙΑΝΝΗΣ:...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Να γίνει συζήτηση επιτέλους σ' αυτήν την Αίθουσα!

ΑΘΑΝΑΣΙΟΣ ΤΣΟΥΡΑΣ: Αποτέλεσμα από τη μία να έχουμε πόλεις εγκαταλελειμμένες στην άδικη μοίρα τους και από την άλλη την ξεχασμένη Ελλάδα της υπαίθρου. 

ΙΩΑΝΝΗΣ ΚΕΦΑΛΟΓΙΑΝΝΗΣ:...

ΑΘΑΝΑΣΙΟΣ ΤΣΟΥΡΑΣ: 'Ηρθε το 1981 η Κυβέρνηση του ΠΑ.ΣΟ.Κ. και ανοίγει η νέα ιστορική περίοδος. Αρχίζει πλέον η άνοιξη των θεσμών, οι οποίοι για μας ήταν ο πυρήνας της ιδεολογίας μας, όπως την είχε συμπυκνώσει ο Ανδρέας Παπανδρέου το 1982 μιλώντας στα νομαρχιακά συμβούλια. 

Για μας η αποκέντρωση, η αυτοδιοίκηση είναι μονόδρομος για τη δημοκρατία, την πρόοδο και την ανάπτυξη του τόπου. Και ξεκινήσαμε και κρατήσαμε το λόγο μας. Συνεχείς, νέες αρμοδιότητες στην αυτοδιοίκηση. Πόροι, ανθρώπινο δυναμικό, εξοπλισμός, πρωτοβουλίες, υπηρεσίες για το περιβάλλον, τον πολιτισμό, για τα σχολεία, για την κοινωνική πρόνοια, για την


 

  

Σελίδα 1095 

 

τρίτη ηλικία, για την τοπική ανάπτυξη, με δημοτικές επιχειρήσεις, με προγραμματικές συμβάσεις, με ειδικά προγράμματα.

ΙΩΑΝΝΗΣ ΚΕΦΑΛΟΓΙΑΝΝΗΣ:...

ΑΘΑΝΑΣΙΟΣ ΤΣΟΥΡΑΣ: Θυμίζω, μεγάλες πρωτοβουλίες και βαθειές τομές. Ο ν. 1270, οι νόμοι 1235, 1416, 1622, 1735, 1828, 1832, 2218, 2240. Είμαστε υπερήφανοι για όλα αυτά, γιατί βήμα-βήμα το τοπίο άλλαζε, γιατί βήμα-βήμα η αυτοδιοίκηση έπαιρνε το ρόλο που της ανήκε.

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω χαμηλότερο τον τόνο σας, κύριε Τσούρα.

ΑΘΑΝΑΣΙΟΣ ΤΣΟΥΡΑΣ: 'Οχι, να μη με παρακαλέσετε καθόλου. Κανένα δικαίωμα δεν έχετε.

(Θόρυβος από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν. Κρητικός): Τον τόνο της φωνής σας χαμηλότερα!

ΑΘΑΝΑΣΙΟΣ ΤΣΟΥΡΑΣ: Κανένα δικαίωμα δεν έχετε.

ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε.

ΑΘΑΝΑΣΙΟΣ ΤΣΟΥΡΑΣ: Σας συγχωρώ.

ΠΡΟΕΔΡΕΥΩΝ (Παναγιώτης Ν. Κρητικός): Δεν ζητώ να με συγχωρήσετε. Αυτά τα οποία λέτε να τα λέτε με χαμηλότερο τόνο. Κοινοβούλιο είναι.

ΑΘΑΝΑΣΙΟΣ ΤΣΟΥΡΑΣ: Είπα, σας συγχωρώ.

ΠΡΟΕΔΡΕΥΩΝ (Παναγιώτης Ν. Κρητικός): Δεν ζητώ να με συγχωρήσετε.

ΑΘΑΝΑΣΙΟΣ ΤΣΟΥΡΑΣ: Σας συγχωρώ.

ΠΡΟΕΔΡΕΥΩΝ (Παναγιώτης Ν. Κρητικός): Εσείς αμαρτάνετε. Δεν αμαρτάνω εγώ αυτήν την ώρα.

ΑΘΑΝΑΣΙΟΣ ΤΣΟΥΡΑΣ: Σας συγχωρώ. Αλλιώς να μη μιλήσετε.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Είναι τσαμπουκαλής.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ ησυχία!

ΑΘΑΝΑΣΙΟΣ ΤΣΟΥΡΑΣ: 'Οταν, λοιπόν, με νόμους και με πράξεις...

ΠΡΟΕΔΡΕΥΩΝ (Παναγιώτης Ν. Κρητικός): Δεν σας ζήτησα συγχώρεση.

ΑΘΑΝΑΣΙΟΣ ΤΣΟΥΡΑΣ: Θα μιλήσω καμία φορά;

ΠΡΟΕΔΡΕΥΩΝ (Παναγιώτης Ν. Κρητικός): Να μιλήσετε.

ΑΘΑΝΑΣΙΟΣ ΤΣΟΥΡΑΣ: Να μη με ξαναδιακόψετε.

ΠΡΟΕΔΡΕΥΩΝ (Παναγιώτης Ν. Κρητικός): Θα σας διακόψω εφόσον νομίζω ότι είστε εκτός Κανονισμού...

ΑΘΑΝΑΣΙΟΣ ΤΣΟΥΡΑΣ: 'Οχι, κύριε Πρόεδρε. Δεν σας βάλαμε να μου ρυθμίσετε τα μικρόφωνα.

(Θόρυβος στην Αίθουσα)

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ!

ΑΘΑΝΑΣΙΟΣ ΤΣΟΥΡΑΣ: Δεν σας βάλαμε γι' αυτό.

(Θόρυβος στην Αίθουσα)

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριοι συνάδελφοι!

ΑΘΑΝΑΣΙΟΣ ΤΣΟΥΡΑΣ: Και όταν εμείς, λοιπόν, με νόμους και με πράξεις δίναμε πνοή στην αυτοδιοίκηση, τη στηρίζαμε στα πρώτα βήματα, την κάναμε ισχυρή και...

ΣΤΡΑΤΗΣ ΚΟΡΑΚΑΣ: Κύριε Πρόεδρε, ...

ΠΡΟΕΔΡΕΥΩΝ (Παναγιώτης Ν. Κρητικός): Δεν άκουσα τι είπε.

ΣΤΡΑΤΗΣ ΚΟΡΑΚΑΣ: Σας είπε ότι δεν σας έβαλαν γι' αυτό.

ΠΡΟΕΔΡΕΥΩΝ (Παναγιώτης Ν. Κρητικός): Για να εφαρμόσουμε τον Κανονισμό δεν μας βάλατε; Γιατί μας βάλατε; Για να τον καταργήσουμε, κύριε Τσούρα; Λυπάμαι.

(Θόρυβος στην Αίθουσα)

Θα εφαρμοστεί ο Κανονισμός προς πάσα κατεύθυνση. Αυτό να το κατανοήσετε, όπου και αν ανήκετε. Και μην έχετε τον αέρα δεν ξέρω ποιον. Συνεχίστε, αλλα μέσα στα πλαίσια του Κανονισμού. Γιατί με βάλατε; Δεν με "βάλατε" να παραβιάζουμε τον Κανονισμό ή να κάνουμε χατήρια. Ορίστε.

ΑΘΑΝΑΣΙΟΣ ΤΣΟΥΡΑΣ: 'Οχι ορίστε. Εάν με προσέχατε θα ακούγατε που είπα ότι δεν σας βάλαμε εκεί για να μου ρυθμίσετε τα μικρόφωνα. Δεν είπα για τον Κανονισμό.

ΠΡΟΕΔΡΕΥΩΝ (Παναγιώτης Ν. Κρητικός): Το Προεδρείο θα κάνει εν πάση περιπτώσει το χρέος του όπως αυτό νομίζει εφαρμόζοντας τον Κανονισμό. Ας μη συνεχίσουμε αυτήν τη συζήτηση. Ξέρει το προεδρείο να κάνει το χρέος του δεκαπέντε και πλέον χρόνια εδώ μέσα και δεν είχε ποτέ παρόμοια αμφισβήτηση...

ΑΘΑΝΑΣΙΟΣ ΤΣΟΥΡΑΣ: Ας το σταματήσουμε, κύριε Πρόεδρε.

ΙΩΑΝΝΗΣ ΚΕΦΑΛΟΓΙΑΝΝΗΣ: Ξαναγυρίσαμε στο 1981;

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε συνάδελφε! Θα μιλήσετε και θα απαντήσετε. Να περιμένετε τη σειρά σας. Αυτό θα πει λόγος και αντίλογος, αυτό θα πει διάλογος, αυτό θα πει κοινοβουλευτική διαδικασία.

ΙΩΑΝΝΗΣ ΚΕΦΑΛΟΓΙΑΝΝΗΣ: Επανέφερει το ΠΑ.ΣΟ.Κ. στην περίοδο 1981;

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Θα αναφερθεί ο κύριος αγορητής όπως αυτός νομίζει. 'Αλλο είπα, χαμηλότερους τόνους για να μην οξύνουμε τη συζήτηση. Αυτό ζήτησα. Και το παρεξήγησε και ο κύριος συνάδελφος και εσείς.

ΑΘΑΝΑΣΙΟΣ ΤΣΟΥΡΑΣ: Και όταν εμείς, λοιπόν, με νόμους και με πράξεις από το τίποτε, δίναμε πνοή στην αυτοδιοίκηση, τη στηρίζαμε στα πρώτα βήματα, την κάναμε ισχυρή, χειροπιαστή πραγματικότητα, τι έκανε η Νέα Δημοκρατία; Το βλέπεις ανατρέχοντας στα Πρακτικά της Βουλής. Οι εισηγητές της άλλαζαν. Λογικό. Οι κοινοβουλευτικοί της εκπρόσωποι άλλαζαν. Λογικό. Οι Αρχηγοί της άλλαζαν. Δικό τους πρόβλημα. Αυτό, όμως, που ποτέ δεν αλλαζε ήταν η απόφασή της να μην ψηφίζει ποτέ υπέρ της Τοπικής Αυτοδιοίκησης, να μη στηρίζει ποτέ το δυνάμωμα του θεσμού, να μη βοηθήσει ποτέ να γίνει ένα βήμα μπροστά. Αυτό που ποτέ δεν άλλαζε ήταν η συνεχής, μόνιμη, σταθερή, αντίληψή της για ένα κράτος αυταρχικό, συγκεντρωτικό, πελατειακό.

Το ΠΑΣΟΚ, κυρίες και κύριοι συνάδελφοι, από το '81 προτείνει συνειδητά και προωθεί ένα νέο εθνικό σχέδιο διοίκησης και αυτοδιοίκησης, ένα νέο πρότυπο, μία νέα αντίληψη, ένα νέο μοντέλο, που καθιερώνει, στηρίζει και στηρίζεται σε τέσσερις κύκλους: Το κράτος-στρατηγείο, την περιφέρεια, τη Νομαρχιακή Αυτοδιοίκηση, το δήμο. Με ένα εθνικό σχέδιο που πραγματικά καλύπτει και πρέπει να καλύπτει, να διαπερνά και να προσδιορίζει όλην την πολιτική, κοινωνική, οικονομική και πολιτιστική ζωή αυτού του τόπου.

Κράτος-στρατηγείο, ας το ορίσουμε: Είναι αυτό που εξασφαλίζει την εθνική υπόσταση του κράτους, δηλαδή εξωτερική πολιτική, εθνική άμυνα, δημόσια τάξη, ασφάλεια. Που διαχειρίζεται τους πόρους και προωθεί την ανάπτυξη που έχουν σχέση με τομείς εθνικής σημασίας και στρατηγικού χαρακτήρα. Που ασκεί εθνική πολιτική για θέματα, που έχουν σχέση με κοινωνικές παρεμβάσεις, ιδιαίτερα στα τέσσερα μεγάλα ζητήματα υγείας, ασφάλισης, απασχόλησης, παιδείας. Και τέταρτον είναι ο φορέας του δημόσιου και του κοινωνικού ελέγχου. Αυτό είναι το κράτος-στρατηγείο. Κανονικά, δεν είναι τίποτε άλλο. Είναι σαφές ότι από δω και πέρα, ανάλογα με το επίπεδο, θα λειτουργούν, θα οργανώνονται και θα προσδιορίζονται όλα στην περιφέρεια, στην αυτοδιοίκηση και στο δήμο. Και ας μου επιτραπεί αυτή η προσωπική άποψη, ότι ξεκίνησα από το κράτος-στρατηγείο, γιατί ίσως ήρθε επιτέλους η ώρα αντί να αναζητάμε τι είναι τοπική υπόθεση και τι δεν είναι, να ορίσουμε τι είναι κρατική υπόθεση και να καθιερώσουμε αντί για το αμάχητο τεκμήριο υπέρ του κράτους, το αμάχητο τεκμήριο υπέρ των θεσμών της αυτοδιοίκησης και της αποκέντρωσης.

Και μέσα σε αυτό το ευρύτερο πεδίο, εντάσσεται και η πρόταση-θέση του ΠΑΣΟΚ και της Κυβέρνησής του για την ανασυγκρότηση της Τοπικής Αυτοδιοίκησης. 'Οπως γνωρίζετε, το θέμα του αριθμού και του τύπου των δήμων και κοινοτήτων της χώρας, μετά την απελευθέρωση, στηρίχθηκε σε δύο νόμους βασικά. Ο ένας ήταν το βασιλικό διάταγμα της 27ης Δεκεμβρίου του 1833, που τι ήταν; Οι Βαυαροί θέλοντας ν'αναδείξουν τότε τις δικές τους δυνάμεις, και θέλοντας να ελέγξουν αυτές τις δυνάμεις που είχαν αναδυθεί μέσα από τον εθνικοαπελευθερωτικό αγώνα, κατάργησαν τις Κοινότητες, έφτιαξαν διακόσιους πενήντα δήμους και ουσιαστικά από το 1835 και ύστερα, ήλεγχαν το κοινωνικό και πολιτικό σύστημα μέσα από τους διορισμένους δημάρχους.


 

  

Σελίδα 1096 

Ο δεύτερος νόμος ήταν ο ΔΝΖ'του 1912, ο γνωστός νόμος του Ελευθέριου Βενιζέλου. Με αυτόν ο Βενιζέλος ήθελε να εξαρθρώσει τα φέουδα των κομματαρχών της μοναρχίας. 'Ηταν σαφής πολιτική απόφαση στήριξης του ανατέλλοντος αστικού κράτους και του κοινοβουλευτισμού. Και έφθασε στην άλλη άκρη, ιδρύοντας έξι χιλιάδες κοινότητες στην τότε Ελλάδα. Και με βάση αυτές τις κοινότητες, αυτήν τη διαίρεση, πορευτήκαμε για δεκαετίες ολόκληρες.

Βλέπουμε, λοιπόν, πως και οι δύο αυτές αποφάσεις, ήταν αποφάσεις πολιτικές, μείζονες. Δεν ελήφθησαν με γνώμονα ούτε το διοικητικό ούτε το αναπτυξιακό ούτε το οικονομικό πρόβλημα της Τοπικής Αυτοδιοίκησης. 'Ηταν κριτήρια ελέγχου του κράτους από τις πολιτικές και κοινωνικές δυνάμεις, που είτε είχαν επιβληθεί είτε είχαν αναδειχθεί και ήθελαν να στηρίξουν και να παγιώσουν την επικυριαρχία τους.

Από τότε η πρώτη μεγάλη προσπάθεια γίνεται το '82. 'Ηταν η μεγάλη προσπάθεια για την ανακυττάρωση των ΟΤΑ, σύμφωνα με τον όρο που καθιέρωσε ο Γεώργιος Γεννηματάς. Γιατί πραγματικά αυτό που θέλαμε και θέλουμε και τώρα, δεν είναι μία απλή ένωση πληθυσμών και γεωγραφικών χώρων αλλά η δημιουργία μίας νέας άλλης ποιότητας, με νέα χαρακτηριστικά, με νέες δομές, με νέες οντότητες.

Δύο βασικοί νόμοι, ο 1416 που εισήγαγε την πρωτοβουλιακή συνένωση και ο 1622 που εισήγαγε τη σχεδιασμένη συνένωση. Ποιο ήταν και τότε το ζητούμενο; Τι προσπαθεί να κάνει αυτό το σχέδιο νόμου; Να οριοθετηθούν, να δημιουργηθούν, να οργανωθούν και να λειτουργήσουν ανθρωπογεωγραφικές ενότητες που θα περικλείουν και θα εμπεριέχουν μια ολοκληρωμένη κοινωνική ομάδα που θα μπορεί να είναι ταυτόχρονα ο τόπος δουλειάς, ο τόπος κατοικίας και ο τόπος διαβίωσης του κάθε δημότη και θα υπηρετεί συγκεκριμένους στόχους.

Ποιοι είναι οι σημαντικότεροι: Πρώτον, να υπάρξουν τοπικές οικονομικές δραστηριότητες με την αξιοποίηση των τοπικών πόρων και των εντοπίων παραγωγικών δυνάμεων. Αυτό που οι μικρές κοινότητες δεν είχαν τα μέσα να το κάνουν. Το κράτος δεν έφθανε ή δεν εγνώριζε και ο ιδιωτικός τομέας αδιαφορούσε γιατί δεν υπήρχε μεγάλο κέρδος.

Δεύτερον, να υπάρξουν σύνθετα τοπικά ολοκληρωμένα προγράμματα ιδίως σε έργα υποδομής, δρόμοι, ύδρευση, άρδευση, εγγειοβελτιωτικά, που μέχρι σήμερα ήταν οικονομικά και τεχνικά αδύνατο να γίνουν από τους δήμους. Το κράτος, τους παρείχε ενισχύσεις, αλλά αυτές ήταν αποσπασματικές και οι σύνδεσμοι όπου υπήρχαν δεν ήταν πάντα η καταλληλότερη λύση. Τώρα, θα υπάρχουν οι πόροι ο ενιαίος σχεδιασμός και οι αναγκαίες υπηρεσίες, το προσωπικό και ο εξοπλισμός.

Τρίτον, να υπάρχει το επιθυμητό μέγεθος πληθυσμιακά και γεωγραφικά που να εξασφαλίζει την κατασκευή, συντήρηση και λειτουργία των αναγκαίων κοινωνικών εξοπλισμών, σχολεία, κέντρα υγείας, πολυιατρεία, παιδικοί σταθμοί κλπ., που ήταν προφανώς αδύνατον να υπάρξουν στους κατακερματισμένους διάσπαρτους και ασθενείς ΟΤΑ.

Τέταρτον, να αναβαθμιστεί το τοπικό πολιτικό σύστημα. Ισχυροί δήμοι σημαίνει και ισχυρές εκπροσωπήσεις. Εδώ θάθελα να σχολιάσω και να επισημάνω, ένα θεμελιακό ζήτημα. Είναι σαφές πως ισχυροί δήμοι, ισχυρή Νομαρχιακή Αυτοδιοίκηση, ισχυρή περιφέρεια, οδηγούν σε ανακατανομή και σε αναδιανομή εξουσιών, πολιτικών, κοινωνικών και οικονομικών.

(Στο σημείο αυτό την Προεδρική 'Εδρα καταλαμβάνει ο Β'Αντιπρόεδρος της Βουλής, κ. ΠΑΝΑΓΙΩΤΗΣ ΣΓΟΥΡΙΔΗΣ)

Και αυτός ο νέος καταμερισμός δεν αρέσει σε κάποιους που ασκούσαν μέχρι τώρα την εξουσία και την επηρέαζαν μέσω της παλαιάς δομής και νομής εξουσίας ή αποπάνω μέσω της μονοκεντρικής δομής ή από κάτω, μέσω της αδύναμης υφής τους. Αυτοί αντιδρούν και θα αντιδράσουν. Αλλά για να κάνεις μεγάλες τομές, χρειάζονται και μεγάλες ρήξεις.

'Οπως τόνισε ο Πρωθυπουργός στο Ναύπλιο, εμείς είμαστε έτοιμοι να συγκρουστούμε αποφασιστικά με κατεστημένες δυνάμεις, με μεγάλα και με μικρά συμφέροντα για να πετύχουμε και θα πετύχουμε.

ΙΩΑΝΝΗΣ ΚΕΦΑΛΟΓΙΑΝΝΗΣ: Ποια συμφέροντα είναι αυτά; Να μας τα πείτε.

ΑΘΑΝΑΣΙΟΣ ΤΣΟΥΡΑΣ: Κύριε Κεφαλογιάννη, θα σας διακόψω πολλές φορές όταν θα μιλάτε.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κεφαλογιάννη.

ΙΩΑΝΝΗΣ ΚΕΦΑΛΟΓΙΑΝΝΗΣ: Τι κάνατε δεκατέσσερα χρόνια;

ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Τσούρα.

ΙΩΑΝΝΗΣ ΚΕΦΑΛΟΓΙΑΝΝΗΣ: Προκαλεί τη νοημοσύνη μας, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριοι συνάδελφοι, ας επικρατήσει ηρεμία και ψυχραιμία μέσα στην Αίθουσα.

ΑΘΑΝΑΣΙΟΣ ΤΣΟΥΡΑΣ: 'Ολα αυτά που είπαμε και που θα συζητήσουμε και στα άρθρα, είναι προφανές ότι δεν μπορούν να γίνουν με το 85% των κοινοτήτων με λιγότερους από χίλιους κατοίκους και με το 38% με λιγότερους από τριακόσιους. Η κατάσταση των κοινοτήτων, όπως έγραψε ο καθηγητής κ. Παπαγαρυφάλλου, ήταν παρωδία Τοπικής Αυτοδιοίκησης και κλασικό αντιαναπτυξιακό παράδειγμα. 

Ας έλθουμε τώρα πιο κοντά σε ένα-δυο βασικά σημεία, τα πρώτα του νομοσχεδίου. Πρώτο ερώτημα: Γιατί υποχρεωτικές οι συνενώσεις; Θα διαβάσω από τα Πρακτικά της Βουλής, της 13/12/83 όταν ήμουν σ'αυτήν τη θέση ως Υφυπουργός. Τότε, συνεζητείτο ο νόμος 1416 για τις πρωτοβουλιακές συνενώσεις. Τι έλεγε τότε μια γενναία πολιτική φωνή; "Το νομοσχέδιο προβλέπει και αυτό είναι ένα από τα κάμποσα θετικά στοιχεία, τη συγχώνευση κοινοτήτων.

Φοβάμαι ότι αυτό θα είναι πολύ δύσκολο, θέτει ως προϋπόθεση τη σύμφωνη γνώμη των ενδιαφερομένων. 'Ομως, η σύμφωνη γνώμη των ενδιαφερομένων θα σκοντάψει σε κάτι το οποίο για μας τους 'Ελληνες είναι σχεδόν ανυπέρβλητο εμπόδιο.'Ολοι θέλουμε την έδρα να είναι στο χωριό μας. Της δημοκρατίας δεν της λείπει η εξουσία, αλλά δεν θέλει να επεκτείνει την εξουσία της ως εκεί, όπου θα έπρεπε, στην περίπτωση που συζητάμε, να επεκταθεί για να πραγματοποιηθεί η συγχώνευση των κοινοτήτων". 

Αυτή η φωνή που έβαλε με τόσο θάρρος ανοικτά και καθαρά το θέμα των υποχρεωτικών συνενώσεων ανήκει στον πρόεδρο Παναγιώτη Κανελλόπουλο. Και βέβαια, η ζωή έδειξε πως είχε δίκιο. Και οι δύο ρόλοι, παρά τα κίνητρα και τις ενισχύσεις οδήγησαν στη δημιουργία μόνο εκατό οκτώ δήμων που συνένωσαν τριακόσιους εξήντα εννέα ΟΤΑ. Αλλά βέβαια, το ανυπέρβλητο εμπόδιο υπήρχε. Αλλά ταυτόχρονα υπήρχε όσο περνούσε ο καιρός και η ιστορική ανάγκη για πρωτοβάθμιους ΟΤΑ ισχυρούς, μεγάλους με αρμοδιότητες, με πόρους, με αναπτυξιακές δυνατότητες. Και έρχονται οι ίδιοι άνθρωποι της αυτοδιοίκησης και ζητούν τις υποχρεωτικές συνενώσεις. 

Φέτος το 1997, έχουμε συνέδριο της ΚΕΔΚΕ, συνέδριο της ΕΝΑΕ, συνέδριο ΠΟΕ-ΟΤΑ. Οι δήμαρχοι, λένε, ναι, στις υποχρεωτικές συνενώσεις, στα συνέδριά τους. Οι κοινοτάρχες, λένε, ναι, στις υποχρεωτικές συνενώσεις. Οι νομάρχες, λένε, ναι, στις υποχρεωτικές συνενώσεις. Οι δημοτικοί υπάλληλοι, λένει, ναι, στις υποχρεωτικές συνενώσεις. Οι κοινοτικοί υπάλληλοι, λένε, ναι, στις υποχρεωτικές συνενώσεις. Η Νέα Δημοκρατία βέβαια, λέει, όχι. Και το όνειρό τους είναι πάντα να σκέφτεται αντ'αυτών, να μιλάει αντ'αυτών και αν ήταν δυνατόν να πράττει αντ'αυτών. Και βρίσκεται μέσα απ'αυτές τις αποφάσεις όλων των συνεδρίων σε πλήρες αδιέξοδο. Γιατί βλέπει, πως οι αυτοδιοικητικοί όλοι θέλουν τις συνενώσεις, ο κόσμος θέλει τις συνενώσεις, ακόμη και αυτοί που φωνάζουν, διαφωνούν και διαμαρτύρονται για την έδρα ή την οριοθέτηση, θέλουν τις συνενώσεις. Γι'αυτό ανάλογα την ημέρα ή το πολύ-πολύ ανάλογα την εβδομάδα, τα στελέχη της διακηρύσσουν πως άλλοτε θα καταργήσουμε το νόμο, άλλοτε θα τον τροποποιήσουμε, άλλοτε θα τον διαφοροποιήσουμε. Πλήρης πολιτική σύγχυση.

Κυρίες και κύριοι συνάδελφοι, θα ήθελα να σχολιάσω την άποψη των συναδέλφων που βρίσκονται στην αριστερή πτέρυγα της Αίθουσας και δήλωσαν ότι δεν θα ψηφίσουν το


 

  

Σελίδα 1097 

 

νομοσχέδιο. Νομίζω ειλικρινά ότι δεν είναι δυνατόν να έχεις αριστερή πολιτική προσέγγιση των πραγμάτων, να πρεσβεύεις ότι πρέπει η πολιτική και οικονομική εξουσία να επιστρέψει στους συντελεστές που τη δημιουργούν και να καταψηφίζεις ένα νομοσχέδιο που αυτό ακριβώς κάνει. Αποκεντρώνει εξουσίες που τις προσδίδει σε θεσμούς και πολιτικά όργανα, που βρίσκονται κοντύτερα από οποιονδήποτε άλλο στο λαό. Μάλιστα, τα ισχυροποιεί, τα δυναμώνει, τα οχυρώνει, ώστε να μην είναι απλώς ένα άλλοθι της κεντρικής εξουσίας, ένα ψευδεπίγραφο σχήμα, αλλά να γίνουν πραγματικά γνήσιοι εκφραστές της λαϊκής εξουσίας.

Καταλαβαίνω βέβαια, τη στρατηγική της αντιπολιτευτικής δράσης ανεξάρτητα θέματος ή ουσίας. Δεν την δικαιολογώ και δεν συμφωνώ. Πιστεύω πως βρίσκονται σε μια θέση -για να χρησιμοποιήσω και εγώ λαϊκή παροιμία που συνηθίζεται απ'αυτήν την πλευρά- όπου "πίσω να πάει ντρέπεται, μπροστά να πάει φοβάται", πολιτικά εννοώ.

Νομίζω πως πρέπει να βγουν απ' αυτό το αδιέξοδο και να στηρίξουν τουλάχιστον επί της αρχής αυτό το σχέδιο νόμου.

Κυρίες και κύριοι συνάδελφοι, τελειώνοντας -αν αυτό ονομαστεί ομιλία και λυπάμαι γι' αυτό- εμείς πιστεύουμε πως ο δρόμος για αποκέντρωση, αυτοδιοίκηση και λαϊκή συμμετοχή, δεν έχει τέλος. Πάντα υπάρχει ένα καινούριο, μεγάλο, ισχυρό βήμα. Χρειάζεται όραμα, χρειάζεται κάθε φορά ένας νέος μεγάλος στόχος και μία συγκεκριμένη στρατηγική, για να φτάσεις σ' αυτόν το στόχο. Η ανακυττάρωση της πρωτοβάθμιας αυτοδιοίκησης είναι πράγματι ένας τέτοιος μεγάλος στόχος. Και έρχεται από πολύ παλιά. Και δεν θα πω για τον Κλεισθένη. Θα θυμίσω τον Αριστοτέλη πριν δύο χιλιάδες τριακόσια χρόνια στα "Πολιτικά", που γράφει: "Η δε εκ πλειόνων κωμών κοινωνία τέλειος πόλις". Η κοινωνία, δηλαδή, που προέρχεται από περισσότερα χωριά σχηματίζει την τέλεια πόλη. Και ο λαός μας σήμερα, πιο απλά λέει, θυμοσοφώντας: "Κακό χωριό τα λίγα σπίτια".

Κυρίες και κύριοι συνάδελφοι, σ' αυτήν εδώ την Αίθουσα παίρνουμε αποφάσεις που κάποιες αφορούν το έθνος, στη διαχρονικότητά τους, κάποιες αφορούν το λαό όλο, κάποιες υποσύνολά του. Υπάρχουν στιγμές που γράφουμε ιστορία. Και αυτή είναι μία απ' αυτές τις στιγμές. Ας αφήσουμε πέρα σκοπιμότητες, μικροπολιτικές, κομματικές τακτικές και ας συγγράψουμε ιστορία, ας υπερψηφίσουμε αυτό το σχέδιο νόμου.

Ευχαριστώ.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Εθνικής 'Αμυνας και Εξωτερικών κατέθεσαν σχέδιο νόμου: "Κύρωση της Συμφωνίας Ασφάλειας της Δυτικοευρωπαϊκής 'Ενωσης".

Οι Υπουργοί Εθνικής Οικονομίας και Οικονομικών, Εξωτερικών και Ανάπτυξης, κατέθεσαν σχέδιο νόμου: "Κύρωση της Συμφωνίας μεταξύ της Κυβερνήσεως της Ελληνικής Δημοκρατίας και της Κυβερνήσεως της Δημοκρατίας της Σλοβενίας για την αμοιβαία προώθηση και προστασία των επενδύσεων".

Οι Υπουργοί Μεταφορών και Επικοινωνιών, Εξωτερικών, Εθνικής Οικονομίας και Οικονομικών κατέθεσαν σχέδιο νόμου: "Κύρωση των διακοινώσεων και των προσαρτημάτων που τη συνοδεύουν για την τροποποίηση και τη συμπλήρωση του παραρτήματος της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Καναδά περί αεροπορικών μεταφορών του 1984".

Παραπέμπονται στις αρμόδιες Διαρκείς Επιτροπές.

Επίσης, ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Ορέστης Κολοζώφ, ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος και ο Πρόεδρος του Δημοκρατικού Κοινωνικού Κινήματος κ. Δημήτρης Τσοβόλας, με επιστολές τους έχουν ανακοινώσει προς το Προεδρείο ότι ορίζουν στο νομοσχέδιο αυτό, ο μεν πρώτος ως ειδικό αγορητή τον κ. Νίκο Γκατζή, ο δε δεύτερος την κ. Μαρία Δαμανάκη και ο τρίτος τον κ. Γεώργιο Τσαφούλια.

Ορίστε, κύριε Κεφαλογιάννη, έχετε μία αίτηση επί του Κανονισμού. Πείτε μας σε τι συνίσταται η παραβίαση του Κανονισμού.

ΙΩΑΝΝΗΣ ΚΕΦΑΛΟΓΙΑΝΝΗΣ: Θα σας πω, κύριε Πρόεδρε.

Αυτή είναι η κάρτα μου, την οποία τοποθέτησα ευθύς ως εκλήθη στο Βήμα ο εισηγητής. Δεν ανεγράφη το όνομά μου στον κατάλογο. Παρακάλεσα δύο υπαλλήλους, οι οποίοι κατά τρόπο πρόθυμο ήλθαν να ελέγξουν και την κάρτα και γιατί δεν είμαι εγγεγραμμένος. Δυστυχώς, δεν είχα εγγραφεί. Αιφνιδίως τώρα, προ ενός λεπτού, μία υπάλληλος μου είπε ότι είμαι εκατοστός τέταρτος. Είμαι βέβαιος, κύριε Πρόεδρε, ότι έχει γίνει ένα λάθος. Δεν ξέρω, υπήρξε μία εμπλοκή; Βέβαιο πάντως είναι ότι αρχικά δεν ήμουν εγγεγραμμένος καν στον κατάλογο και βρέθηκα τώρα τελευταία σε μία θέση η οποία δεν είναι ανάλογη του χρόνου κατά τον οποίο τοποθέτησα την κάρτα μου για να εγγραφώ. Ως εκ τούτου, ουσιαστικά σ' αυτήν τη θέση αποκλείομαι να πάρω το λόγο. Παρακαλώ πάρα πολύ το Προεδρείο να φροντίσει να τακτοποιήσει το θέμα αυτό.

ΠΡΟΕΔΡΕΥΩΝ (Παναγιώτης Σγουρίδης): Θα σας έλεγα, κύριε Κεφαλογιάννη, ότι δύο πράγματα μπορεί να συμβαίνουν: Πρώτον, είτε να τοποθετήσατε την κάρτα σας λάθος είτε την ώρα που το κομπιούτερ έγραφε και υπήρχε συνωστισμός από κάρτες να μην κατόρθωσε να εγγραφεί το όνομά σας.

Από εκεί και πέρα δεν πιστεύω η γραμματεία να σας έγραψε εκ των υστέρων. Νομίζω ότι θα μιλήσουν όλοι όσοι είναι εγγεγραμμένοι. Θα μιλήσουν έστω και επ' ολίγον. 

ΙΩΑΝΝΗΣ ΚΕΦΑΛΟΓΙΑΝΝΗΣ: Δεν είμαι καινούριος στην Αίθουσα, κύριε Πρόεδρε. Η κάρτα ήταν τοποθετημένη όπως έπρεπε. Μάλιστα, για να επιβεβαιωθεί ότι ορθώς είχε τοποθετηθεί η κάρτα, ήρθαν δύο υπάλληλοι της Βουλής και το έλεγξαν. Επομένως, μη μου λέτε ότι από παράλειψη δική μου δεν είμαι εγγεγραμμένος. Η παράλειψη είναι του Προεδρείου με τα μηχανήματα που έχει και ζητώ αποκατάσταση. Τίποτα άλλο.

ΠΡΟΕΔΡΕΥΩΝ (Παναγιώτης Σγουρίδης): Θα προσπαθήσουμε να το διορθώσουμε. 

Ο κ. Νάκος, ως εισηγητής της Αξιωματικής Αντιπολίτευσης έχει το λόγο, για είκοσι λεπτά.

ΑΘΑΝΑΣΙΟΣ ΝΑΚΟΣ: Κυρίες και κύριοι συνάδελφοι, η έλλειψη επιχειρημάτων και η πίεση από τις τοπικές κοινωνίες ανάγκασαν τον εισηγητή της Πλειοψηφίας επί είκοσι λεπτά να μην αναφερθεί στο νομοσχέδιο και να θυμηθεί κραυγές του παρελθόντος που τόσο ζημίωσαν τη χώρα. Εγώ δεν θα ακολουθήσω βεβαίως αυτήν τη λογική.

Με αφορμή υπαρκτά προβλήματα και πρόσχημα την επίλυσή τους, με πραγματικό στόχο την ενίσχυση του κομματικού κράτους με ισχυρότερα ερείσματα και δικαιολογία τον εκσυγχρονισμό με παραπλανητικό, υποκριτικό, δόλιο, περιφρονητικό προς τον καταστατικό χάρτη της χώρας τρόπο, επιδεικνύοντας αλαζονεία, φασίζουσα νοοτροπία και αυταρχισμό, η Κυβέρνηση προχωρεί χωρίς αναστολές στη μετάλλαξη της χώρας. 

Παραπλανά η Κυβέρνηση διότι χρησιμοποιεί τον όρο "κατακερματισμός των κοινοτήτων" προκειμένου να δημιουργήσει το συλλογισμό και το συνειρμό ότι κατακερματισμένο ίσον αναποτελεσματικό, όταν γνωρίζει ότι οι κοινότητες δεν προήλθαν από τη διάσπαση κάποιου συνόλου, αλλά αντίθετα το πλέγμα των υπαρχουσών κοινοτήτων προσδιορίστηκε από την ιδιότυπη μορφή του χώρου, ότι η εδαφική πολυμορφία της πατρίδος μας με τους ορεινούς όγκους, τους πεδινούς, τους παραθαλάσσιους και νησιώτικους δημιούργησε το υπάρχον πλέγμα των κοινοτήτων. Κοινότητες που ανέπτυξαν ξεχωριστές φυσιογνωμίες, πολιτισμικές ιδιαιτερότητες, ήθη, έθιμα, τοπικές ιδιαίτερες οικονομίες, νοοτροπίες, χαρακτήρες, γλωσσικά ιδιώματα, μουσική και χορό.

Γι' αυτό η επιχειρούμενη αναγκαστική συνένωση των κοινοτήτων δεν αποτελεί, όπως ψευδώς υπονοείται επανασυγκόλληση αποσχισθέντων τμημάτων, αλλά τεχνητή και βίαιη συγκόλληση αυθύπαρκτων και αυτοφυών οργανισμών που δημιουργήθηκαν στην ιστορική διαδρομή για να καλύψουν πραγματικές ανάγκες. 'Ετσι κάθε μορφής ανασυγκρότηση, για


 

  

Σελίδα 1098 

 

να είχε πιθανότητες επιτυχίας θα έπρεπε να στηριχθεί σε μελέτες που θα λάμβαναν υπόψη την ιστορική αφετηρία, τις αιτίες δημιουργίας των κοινοτήτων, τη διαδρομή που ακολούθησαν αυτές στη ροή του χρόνου, στη σημερινή πραγματικότητα, καθώς και τη μελλοντική προοπτική.

'Ομως, όπως όλοι γνωρίζουμε, τίποτα απ' αυτά δεν έγινε. Γι' αυτό η Κυβέρνηση προκειμένου να επιτύχει τους σκοπούς της, υποκριτικά εξιδανικεύει μοντέλα που χρησιμοποιήθηκαν σε άλλες χώρες, προσποιούμενη ότι δεν γνωρίζει ότι εκεί εφαρμόστηκαν σε πανομοιότυπες κοινότητες και σε μερικές απ' αυτές τις χώρες συζητείται σήμερα διορθωτικός επαναπροσδιορισμός.

Παραπλανά η Κυβέρνηση, όταν ισχυρίζεται ότι για να εξαλειφθεί η διαφορά της ποσότητος και της ποιότητος των υπηρεσιών, που απολαμβάνουν οι κάτοικοι των μεγάλων αστικών κέντρων, έναντι εκείνων της υπαίθρου, ικανή και αναγκαία συνθήκη είναι οι συνενώσεις. Παραπλανά γιατί γνωρίζει ότι για να υπάρξουν οικονομίες κλίμακος που θα μπορούσαν να οδηγήσουν σε ευνοϊκά αποτελέσματα, τόσο στο κόστος, όσο και στην ποιότητα των παρεχομένων υπηρεσιών, απαραίτητη προϋπόθεση θα ήταν οι νέοι δήμοι να προέκυπταν από κοινότητες των οποίων ο πληθυσμός, η έκταση και η διασπορά τους σε σχέση με το χώρο να ευρίσκοντο εντός ορισμένων ορίων. 'Ορια, όμως, που θα προέκυπταν από μελέτες που δεν υπάρχουν. Αντίθετα στις περισσότερες περιπτώσεις εξόφθαλμα κανένα κριτήριο, που θα επέτρεπε οικονομίες κλίμακος, δεν ικανοποιείται.

Παραπλανά η Κυβέρνηση όταν ισχυρίζεται ότι για να σταματήσει το φαινόμενο της ερήμωσης της υπαίθρου και "των χωριών του Αυγούστου", για να υπάρξουν επαρκείς πόροι και επαρκές ανθρώπινο δυναμικό, για να μετατραπούν οι μηχανισμοί που υπάρχουν, αναδιανομής πόρων και έργων, σε δήμους με αναπτυξιακό ρόλο, είναι αρκετή η χωρίς κριτήρια επιχειρούμενη αναγκαστική συνένωση των κοινοτήτων.

Ισχυρίζεται δηλαδή, χωρίς ίχνος ντροπής ότι έτσι επιλύονται όλα τα προβλήματα που οδήγησαν και οδηγούν την ύπαιθρο σε υποβάθμιση και μαρασμό.

Προσποιείται ότι δεν γνωρίζει ότι το 98% των κοινοτήτων είναι αγροτικές και ότι μεταξύ 1981-1991, το 55% των κατοίκων μεταφέρθηκε στα αστικά κέντρα. Μάλιστα προσποιείται ότι δεν γνωρίζει ότι σε έρευνα του Οικονομικού Πανεπιστημίου Αθηνών προέκυψε ότι η κύρια αιτία ερήμωσης της υπαίθρου ήταν η αδυναμία εξασφάλισης εισοδήματος.

Προσποιείται ότι δεν γνωρίζει πως η πληθυσμιακή έξοδος οφείλεται στην εγκληματική αδιαφορία, που επέδειξαν οι κυβερνήσεις του ΠΑ.ΣΟ.Κ. στη δεκαετία του '80, εγκληματική αδιαφορία που δυστυχώς συνεχίζεται και σήμερα.

Προσποιείται πως δεν γνωρίζει ότι από την ίδια έρευνα προέκυψε ότι στις κοινότητες που συνενώθησαν οικειοθελώς αυτή η συνένωση δεν βοήθησε στην καταπολέμηση του φαινομένου της ανεργίας και ότι η εγκατάλειψη της υπαίθρου αφενός δεν σταμάτησε και αφετέρου ουδεμία επιρροή είχε.

Εξαπατά τέλος, προσποιούμενη πως δεν γνωρίζει ότι οι άστοχες αναγκαστικές συνενώσεις, που προσπαθεί να επιβάλει, θα οδηγήσουν σε περαιτέρω συρρίκνωση της υπαίθρου και αφανισμό των κοινοτήτων. Και τούτο γιατί ο ρόλος του προέδρου, ιδίως στις δύσκολα προσεγγίσιμες κοινότητες δεν εξαντλείται στη θεσμική του υπόσταση, αλλά λειτουργεί πολλαπλά.

Είναι ο πρόεδρος που λειτουργεί ως πυρήνας πέριξ του οποίου κινούνται οι κάτοικοι. Κανάλι επικοινωνίας με τον έξω κόσμο. Είναι αυτός που διατηρεί τις σχέσεις των ετεροδημοτών με το χωριό. Είναι αυτός που καλεί τους ετεροδημότες να εγγραφούν κατά τις απογραφές. Είναι αυτός που αντιστέκεται στην έκδοση μερίδας και στη μεταφορά του δικαιώματος είτε του δημοτολογίου είτε του εκλογικού.

Οι συνήθως ηλικιωμένοι κάτοικοι χάνοντας το συνδετικό ιστό, που είναι ο πρόεδρος της κοινότητας, δεν θα έχουν λόγο να παραμείνουν στις κοινότητες, θα ακολουθήσουν τα παιδιά τους, τα οποία κατά τεκμήριο δεν έχουν μεταφερθεί στην έδρα του τεχνητού δήμου, αλλά έχουν μεταφερθεί στα μεγάλα αστικά κέντρα. Ερημωμένες παραμεθόριες κοινότητες θα είναι εύκολη λεία εκείνων που σήμερα τρομοκρατούν αυτές τις περιοχές. 

Δεν είναι δυνατόν, κύριε Υπουργέ, να μην ακούσατε την κραυγή αγωνίας που αφήνουν οι κάτοικοι των εθνικά ευαίσθητων περιοχών. Δεν είναι δυνατόν να μην την άκουσε ο Πρωθυπουργός όταν κρύφτηκε στην ακριτική Φλώρινα. 'Ετσι η συρρίκνωση και η ερήμωση των κοινοτήτων που θα συρρικνωθούν σε πολλές περιπτώσεις πρέπει να θεωρείται δεδομένη.

Προσποιείται η Κυβέρνηση ότι δημιουργεί προστατευτικούς προς τούτο μηχανισμούς, τα τοπικά συμβούλια, ενώ γνωρίζει ότι δεν είναι, για τον απλούστατο λόγο ότι αντίστοιχα όργανα δοκιμάστηκαν και δεν απέδωσαν. Τέτοια όργανα είναι τα συνοικιακά συμβούλια και οι πάρεδροι των συνοικιών, που θεσμοθετήθηκαν για να καλύψουν την ανάγκη του παραγκωνισμού των συνοικιών και συνοικισμών έναντι του κεντρικού τμήματος του δήμου και τα οποία εκφυλίστηκαν σε σημείο που σήμερα να υπάρχουν μόνο αραχνιασμένες ταμπέλες σε ανύπαρκτα γραφεία.

Κανείς δεν διερωτάται πλέον γιατί δεν γίνονται εκλογές στα συνοικιακά συμβούλια. Δεν έγιναν, ούτε πρόκειται να γίνουν. Και αν αυτό συνέβη σε συνοικίες και συνοικισμούς που βρίσκονται σε επαφή ή εντός του σώματος του δήμου, ισχυρίζεστε ότι τέτοιοι πανομοιότυποι προς αυτούς τους αποτυχημένους θεσμούς, τα τοπικά συμβούλια θα κατοχυρώσουν τα δικαιώματα και θα αποτρέψουν την υποβάθμιση των σε απόσταση ευρισκομένων κοινοτήτων;

Εξάλλου υπάρχει και άλλη απόδειξη. Υποχρεωτικές συνενώσεις έγιναν επί επταετίας. Σήμερα, είκοσι πέντε χρόνια μετά έχουν δημιουργηθεί σε αρκετές περιοχές αποσχηστικά κινήματα με κύριο αίτημα τη δημιουργία ενός ανεξάρτητου Ο.Τ.Α.. Αυτό γιατί αισθάνονται παραγκωνισμένοι και γιατί πιστεύουν ότι η ένταξή τους στο δήμο τους στέρησε τη δυνατότητα αξιοποίησης των ιδιαίτερων παραγωγικών χαρακτηριστικών.

'Εχετε πάρα πολλά χαρακτηριστικά παραδείγματα. Να σας αναφέρω μόνο την κίνηση στις Νέες Παγασές του Δήμου Βόλου. Συναντώνται πολλές παρόμοιες περιπτώσεις, παρότι λαμβάνουν χώρα σε περιοχές που δεν τίθεται θέμα απόστασης ή διαφορετικής νοοτροπίας και όμως υπάρχουν. 

Υπάρχουν κυρίως εκεί που η παραγωγική φυσιογνωμία και οι οικονομικές επιδιώξεις διαφέρουν. Γνωρίζουμε, για παράδειγμα, αντιπαλότητες που δημιουργήθηκαν στην ίδια κοινότητα, μέσα στα όρια της οποίας αναπτύχθηκαν δυναμικοί, παραθαλάσσιοι τουριστικοί οικισμοί, μεταξύ της έδρας της κοινότητας και αυτών των οικισμών, μεταξύ των ορεινών και των παραθαλασσίων. Σε πάρα πολλές περιπτώσεις, αυτή η αντιπαλότητα υπερισχύει πολιτικών, κομματικών και άλλων διαφοροποιήσεων και οδηγεί σε δυσλειτουργίες και αποκλεισμούς.

'Οταν, λοιπόν, στην ίδια κοινότητα παρατηρούνται τέτοια φαινόμενα, που οφείλονται στη διαφοροποίηση των οικονομικών δεδομένων και επιδιώξεων, εύκολα μπορεί κανείς να προβλέψει τις δυσλειτουργίες, που θα δημιουργηθούν από την αναγκαστική συνένωση κοινοτήτων διαφορετικής παραγωγικής φυσιογνωμίας.

Υποκρίνεται η Κυβέρνηση ότι αυτός ο παράγων δεν επηρεάζει. Περιφρονεί η Κυβέρνηση τις τοπικές κοινωνίες, όταν χωρίς καν την αναγκαία και μη ικανή τεκμηρίωση που θα προέκυπτε από ολοκληρωμένες μελέτες, προχωρεί στις αναγκαστικές συνενώσεις. Αγνοεί επιδεικτικά το μόνο κριτήριο, που θα μπορούσε σε τελευταία ανάλυση να χρησιμοποιηθεί και να αποτελεί την ικανή συνθήκη, την αίσθηση των κατοίκων.

Περιφρονεί η Κυβέρνηση τις τοπικές κοινωνίες, όταν δεν τους αναγνωρίζει το δικαίωμα να έχουν γνώμη με ποιον και γιατί μπορούν να ζήσουν μαζί, να ξέρουν με ποιους και γιατί μπορούν να έχουν κοινές επιδιώξεις και οράματα και ας γνωρίζουν το συμφέρον τους καλύτερα από τον καθένα.

Αλήθεια, πόσο αστείο ακούγεται το επιχείρημα της Κυβέρνησης, που ουσιαστικά λέει στον κάτοικο της υπαίθρου "Σε


 

  

Σελίδα 1099 

 

εμπιστεύομαι να διαχειριστείς τα τοπικά σου θέματα, σε θεωρώ ικανό να αναπτύξεις πρωτοβουλίες, να αναπτυχθείς, όμως είσαι ανίκανος να καταλάβεις το συμφέρον σου και να δεις την ωφελιμότητα αυτού που σου παρέχω. Γι' αυτό σε εξαναγκάζω".

Υποκρίνεται η Κυβέρνηση, όταν ισχυρίζεται ότι ο θεσμός των εθελουσίων συνενώσεων δεν απέδωσε και μας είπε προηγουμένως αυτό το ψευδοεπιχείρημα ο εισηγητής της Πλειοφηφίας. 

Υποκρίνεται, γιατί γνωρίζει καλύτερα παντός άλλου ότι το μόνο που απήλαυσαν οι κοινότητες, που συνενώθησαν εθελουσίως, ήταν ο διπλασιασμός της τακτικής επιχορήγησης, πράγμα που σημαίνει ότι ένας δήμος που προέκυψε και έχει πληθυσμό δυόμισι χιλιάδων κατοίκων, η μόνη διαφορά που απήλαυσε ήταν σαράντα εκατομμύρια (40.000.000) δραχμές, για να καλύψει την οργάνωση του δήμου, για να καλύψει την αξιοποίηση της περιοχής που μεγάλωσε με τη συνένωση. Ούτε ειδικά προγράμματα αναπτυξιακά έγιναν ούτε καν το δικαίωμα προτεραιότητας σε άτοκα δάνεια από το Ταμείο Παρακαταθηκών και Δανείων, που ο νόμος προέβλεπε.

Αλήθεια, πιστεύει κανείς ότι η συμπεριφορά αυτή της Κυβέρνησης λειτούργησε ως παράδειγμα προς μίμηση ή αντιθέτως ήταν παράδειγμα προς αποφυγή και δείγμα κυβερνητικής ασυνέπειας; Ψεύδεται η Κυβέρνηση, όταν ισχυρίζεται ότι οι εκούσιες συνενώσεις δεν προχώρησαν λόγω προσωπικών σκοπιμοτήτων, υπονοώντας τους πιστούς των κοινοταρχών, όταν ξέρει πάρα πολύ καλά ότι το άθροισμα των δαπανών θα είναι πολλαπλάσιο αυτού, που προβλέπεται από το παρόν σχέδιο νόμου.

Συκοφαντεί η Κυβέρνηση, προκειμένου να επιτύχει το σκοπό της, το θεσμό της διακοινοτικής συνεργασίας, θεσμός που λειτούργησε σε άλλες ευρωπαϊκές χώρες και επέλυσε πληθώρα προβλημάτων. Η ανάγκη ύπαρξης ενός μηχανισμού διακοινοτικής συνεργασίας, κύριοι συνάδελφοι, για την εκπόνηση μελετών και την κατασκευή έργων, είναι από χρόνια δεδομένη. Προσπάθειες για τη μορφοποίηση αυτής της διακοινοτικής συνεργασίας, υπήρξαν με τους αναπτυξιακούς συνδέσμους, τις γεωγραφικές ενότητες και, εν μέσω διθυράμβων πριν από δυο χρόνια, με τα συμβούλια περιοχής.

Σε κάθε περίπτωση, εκείνος που θεσμοθετούσε το νέο θεσμό, αφενός διαπίστωνε ότι ο προηγούμενος δεν είχε αποδώσει και αφετέρου, ανακαλύπτων τη Λυδία Λίθο, υπέσχετο ότι ο αναπτυξιακός μηχανισμός είχε επιτέλους εξευρεθεί. Μετά, όμως, ερχόταν η αδιαφορία, ερχόταν η υποβάθμιση, γιατί κανείς δεν προίκισε με πόρους αυτούς τους θεσμούς και δεν ενεργοποίησε τις αρμοδιότητες, που ο ίδιος θεσμοθετούσε.

Την ίδια τύχη είχαν και τα συμβούλια περιοχής και παρότι αντίστοιχοι πόροι, μ' αυτούς που προβλέπονται σήμερα στο παρόν σχέδιο νόμου, είχαν θεσμοθετηθεί, αυτοί δεν τους δόθηκαν ποτέ.

'Ετσι νομίζω ότι είναι ενδιαφέρον να δούμε τη συμπεριφορά της πολιτείας στα συμβούλια περιοχής.

'Οσα συμβούλια περιοχής υπέβαλαν οργανισμό εσωτερικής υπηρεσίας αυτός ουδέποτε ενεκρίθη. Αρνήθηκε, δηλαδή, η Κυβέρνηση στους αφελείς που πίστεψαν ότι η πρόθεσή της ήταν αγαθή, την έναρξη λειτουργίας τους. Τα μόνα έσοδα που τους δόθηκαν ήταν από ένα έως δύο εκατομμύρια (1.000.000 - 2.000.000) το 1996 και το 1997. 'Οχι μόνο δεν τους δόθηκαν εκείνα που τους είχαν υποσχεθεί, αλλά και αυτά τα μηχανήματα, που μεταβιβάστηκαν σε αυτούς, από τους αναπτυξιακούς συνδέσμους, τα διατήρησαν ακινητοποιημένα, διότι δεν τους επετράπη να προσλάβουν εποχιακό προσωπικό για να τα χρησιμοποιήσουν.

Ψεύδεται, συνεπώς, η Κυβέρνηση όταν ισχυρίζεται ότι απέτυχαν ή δεν απέδωσαν τα συμβούλια περιοχής, γιατί η πρόθεση του κυρίου Υπουργού ήταν από την αρχή -και ο ίδιος το ομολόγησε- η αντιγραφή του ξένου μοντέλου που υπήρξε νεανικό του όραμα. Σ' αυτό το μοντέλο τα συμβούλια περιοχής προφανώς δεν είχαν θέση. 'Ετσι τα άφησε να σβήσουν.

Ισχυρίζεται η Κυβέρνηση ότι αυτό που δεν έπραξε με τα συμβούλια περιοχής, θα το πράξει τώρα. 'Οτι, δηλαδή, θα προικίσει οικονομικά με νέους πόρους ύψους ενός τρισεκατομμυρίου (1.000.000.000.000) δραχμών τους νέους δήμους και έτσι αυτοί θα μπορέσουν να δημιουργήσουν οικονομικές, τεχνικές και άλλες υπηρεσίες. 

Αποκρύπτει, όμως, την αλήθεια που είναι ότι στο ένα τρισεκατομμύριο (1.000.000.000.000) δραχμές περιλαμβάνονται διακόσια πενήντα δισεκατομμύρια (250.000.000.000) δραχμές από το άγνωστο ακόμη και στις Βρυξέλλες τρίτο Πακέτο Σαντέρ. Αποκρύπτει ότι διακόσια πεντήντα από αυτά είναι το σε εξέλιξη ευρισκόμενο δεύτερο Κοινοτικό Πλαίσιο Στήριξης, που είναι δεσμευμένα για την Τοπική Αυτοδιοίκηση και ως εκ τούτου δεν αποτελούν νέο πόρο. 'Οτι τα υπόλοιπα είναι αναδιανομή ουσιαστικά υπαρχόντων πόρων μεταξύ παλαιών και νέων δήμων και ότι ο μόνος καινούριος πόρος για τους νέου τύπου δήμους είναι ο φόρος επί των τόκων των καταθέσεων, που είναι είκοσι πέντε εκατομμύρια (25.000.000) δραχμές ανά δίμηνο.

Αποκρύπτει, επίσης, η Κυβέρνηση ότι τα τελευταία πέντε χρόνια στέρησε από την Τοπική Αυτοδιοίκηση θεσμοθετημένους πόρους ύψους εφτακοσίων δισεκατομμυρίων (700.000.000.000) δραχμών. Το ομολόγησε ο κομματικός γραμματέας της ΚΕΔΚΕ στη Διαρκή Κοινοβουλευτική Επιτροπή και ουσιαστικά ο πραγματικός λογαριασμός είναι ελλειμματικός.

Υποκρίνεται η Κυβέρνηση ότι διατηρεί φορολογικές ελαφρύνσεις, που κατά καιρούς θεσπίστηκαν για τους κατοίκους της υπαίθρου και ότι ουδεμία επιβάρυνση από αυτές που ισχύουν στις πόλεις θα τους επιβληθεί, όταν γνωρίζει πολύ καλά ότι αυτές που δεν αναφέρονται ρητά στο σχέδιο νόμου -και είναι πολλές, για παράδειγμα η τελευταία ρύθμιση για τους νέους αγρότες- δεν εξαιρούνται. Αποφεύγει, δε, να διευκρινίσει αν από εδώ και πέρα θα λαμβάνεται πρόνοια και θα εξαιρούνται οι κάτοικοι της υπαίθρου από νέες φορολογικές επιβαρύνσεις την ίδια στιγμή που άλλες χώρες λαμβάνουν πρόσθετα μέτρα για τη μείωση του κόστους των αγροτικών προϊόντων. Για τη στήριξη του αγροτικού εισοδήματος η Κυβέρνηση κάνει ακριβώς το αντίθετο μειώνοντας ακόμα πιο πολύ την ανταγωνιστικότητα της ελληνικής γεωργίας.

Παραπλανά η Κυβέρνηση, όταν δια της προπαγάνδας των εκατομμυρίων που ξόδεψε από το υστέρημα του ελληνικού λαού προσπαθεί να πείσει τους κατοίκους των μεγάλων αστικών κέντρων και της πρωτεύουσας ότι οι συνενώσεις δεν τους αφορούν άμεσα και ότι απλώς μεταφέρεται στην περιφέρεια ένα μοντέλο που τους είναι οικείο.

Αποκρύπτει ότι διαφέρουν τα δεδομένα και ότι τις συνέπειες της ερήμωσης θα τις υποστούν τα μεγάλα αστικά κέντρα και η πρωτεύουσα δια της δημιουργίας νέου κύματος αστυφιλίας, με τις γνωστές δυσάρεστες συνέπειες που αυτό συνεπάγεται.

Αν, κύριοι συνάδελφοι, στις μέχρι τώρα αναφερθείσες ενστάσεις, στις οποίες ουδέν πειστικό επιχείρημα ακούστηκε, προσθέσει κανείς τη μικροπολιτική ρουσφετολογία και την κομματική δολιότητα, την οποία επιδεικνύει η Κυβέρνηση, τότε δημιουργείται το εκρηκτικό μείγμα που έχει αναστατώσει την ελληνική ύπαιθρο.

Η κομματική δολιότητα και μικροπολιτική ρουσφετολογία είναι η πραγματική αιτία του παράλογου χωροταξικού σχεδιασμού, όταν, πρώτον, κοινότητες, που λογικά έπρεπε να συνενωθούν με γειτονικές, μεταφέρονται σαράντα και πενήντα χιλιόμετρα, προκειμένου να αλλοιωθεί ο συσχετισμός των πολιτικών δυνάμεων προς όφελος της υπέρτατης έννοιας του Κόμματος του ΠΑ.ΣΟ.Κ. Παραδείγματα: Ξυλόκαστρο, Πύργος, Ζαχάρω, Μυκήνες. Θα καταθέσω σχετικό πίνακα στη δευτερολογία μου.

Δεύτερον, δημιουργούνται δήμοι, έτσι ώστε να εξυπηρετούνται προσωπικές επιδιώξεις τοπικών κομματαρχών του ΠΑ.ΣΟ.Κ., όπως Χάλκεα Αιτωλοακαρνανίας, Πορταριά Μαγνησίας, Στεφανοβίκη-Οριζόμενο Μαγνησίας.

Τρίτον, ικανοποιούνται επιθυμίες πρωτοκλασάτων στελεχών και Υπουργών. Μυγδαλιά, Αμμότοπος έδρα του Δήμου Ξηροβουνίου, Κρανέα Ελασσόνος, δώρα στον κύριο Υπουργό της


 

  

Σελίδα 1100 

 

Δικαιοσύνης, στον κ. Κολιοπάνο, στον κ. Φαρμάκη, στην κ. Διαμαντοπούλου, στον κ. Μπαλτά. Ακόμα και ο εισηγητής της Πλειοψηφίας πήρε το δώρο του. Το χωριό Κυριάκι Βοιωτίας παραμένει έξω από κάθε λογική, ως κοινότητα μόνο του, για να ικανοποιηθεί ο εισηγητής της πλειοψηφίας.

Ιδού ο εκσυγχρονισμός σε όλο του το μεγαλείο. Ιδού η πρακτική του ΠΑ.ΣΟ.Κ.. Ως νέοι σουλτάνοι μοιράζουν στους κομματάρχες πασαλίκια. Ιδού η πρακτική εφαρμογή της βαθυστόχαστης ανάλυσης που αποτυπώνεται στην εισηγητική έκθεση.

Εξ άλλου χωρίς αιδώ το δήλωσε ο Πρωθυπουργός, ότι οι εκλογές στην Τοπική Αυτοδιοίκηση θα αποτελέσουν ψήφο εμπιστοσύνης προς την Κυβέρνηση. Για πρώτη φορά ο Πρωθυπουργός της χώρας κομματικοποιεί απροκάλυπτα την Τοπική Αυτοδιοίκηση. Επιχειρεί η Κυβέρνηση τη φίμωση της φωνής των κοινοτήτων, γιατί δεν είναι εύκολο να ελέγξει τις ανεξάρτητες φωνές των τοπικών κοινωνιών. Η αποστασιοποίηση από τα κοινά των πολιτών των καταργουμένων κοινοτήτων πρέπει να θεωρείται δεδομένη. Το αποδεικνύει η τύχη των συνοικιακών συμβουλίων. Η απομάκρυνση από τα κέντρα των αποφάσεων οδήγησε πάντα στην αποστασιοποίηση και αδιαφορία. 

Μήπως, όμως, αυτή είναι η βασική επιδίωξη της Κυβέρνησης του ΠΑ.ΣΟ.Κ.; Μήπως η σε πρώτο στάδιο δημιουργία απονευρωμένων και αδιάφορων συνοικισμών και σε δεύτερο ο έλεγχος και η καθυπόταξη των λίγων δημάρχων στις επιταγές του κομματικού περιφερειάρχη και κατ'επέκταση του κομματικού κράτους διά των γνωστών μεθόδων είναι το ζητούμενο; Είναι άραγε αυτή η Ελλάδα που ονειρεύεται καθένας μας; Καλύπτει αυτή η προοπτική τα όνειρα και τις επιδιώξεις μας ή μήπως μοιάζει με εφιάλτη;

Είμαι σίγουρος ότι σε αυτήν την Αίθουσα, πλην βεβαίως των εμπνευστών της μεταλλαγμένης Ελλάδας, αν δεν συναισθάνονται πλήρως τον κίνδυνο, τουλάχιστον ανησυχούν βαθύτατα. Ανησυχούν για την επόμενη μέρα.

Και αυτό, όμως, έχει γίνει προσπάθεια να καταπνιγεί. Γιατί αν τα πράγματα ήταν αυτονόητα, κύριοι συνάδελφοι, προς τι η κομματική πειθαρχία; Τι σημαίνει, κύριοι συνάδελφοι, κομματική πειθαρχία σε μια απόφαση καθοριστική για την πατρίδα μας; Ποια, αλήθεια, δικαιολογία θα ψελίσουμε στα παιδιά μας, αν η ύπαιθρος ερημωθεί; Την κομματική πειθαρχία; Θεωρεί ο κύριος Πρωθυπουργός ότι ανώτατο χρέος του Βουλευτή είναι αυτό της κομματικής πειθαρχίας ή της αγάπης προς την πατρίδα;

Τα κόμματα έρχονται και παρέρχονται, κύριοι συνάδελφοι. Η πατρίδα μένει. Και αν ακόμα, όμως, η κομματική σκοπιμότητα υπερκαλύψει το εθνικό συμφέρον, δεν χάνεται η ελπίδα. Υπάρχει η Νέα Δημοκρατία που θα αλλάξει το νόμο και θα καταργήσει τον καταναγκασμό. Είναι αυτή που θα σεβαστεί τη βούληση αυτών, για τους οποίους πραγματικά νοιάζεται, δηλαδή για τους 'Ελληνες της υπαίθρου, για όλους τους 'Ελληνες. Ευχαριστώ πολύ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο ειδικός αγορητής του Κομμουνιστικού Κόμματος Ελλάδος κ. Γκατζής έχει το λόγο για δέκα λεπτά.

ΝΙΚΟΛΑΟΣ ΓΚΑΤΖΗΣ: Γιατί δέκα λεπτά κύριε Πρόεδρε;

ΠΡΟΕΔΡΕΥΩΝ (Παναγιώτης Σγουρίδης): 'Εχετε δέκα λεπτά, βάσει του άρθρου 110, βάσει του οποίου γίνεται η συζήτηση.

ΣΤΡΑΤΗΣ ΚΟΡΑΚΑΣ: Ο εισηγητής του ΠΑ.ΣΟ.Κ. μίλησε για είκοσι οκτώ λεπτά, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Διακοπτόμενος, όμως, συνεχώς.

ΝΙΚΟΛΑΟΣ ΓΚΑΤΖΗΣ: Μη μετράτε το χρόνο, κύριε Πρόεδρε. 'Ηδη πέρασαν δέκα δευτερόλεπτα.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γκατζή, συνεχίστε. Είμαι βέβαιος ότι θα μιλήσετε δεκατρία λεπτά.

ΝΙΚΟΛΑΟΣ ΓΚΑΤΖΗΣ: Κυρίες και κύριοι συνάδελφοι, θα ήθελα πραγματικά να καταγγείλω, με τον πιο έντονο τρόπο, την αντιφατική και άδικη διαδικασία που γίνεται στη Βουλή σήμερα για τη συζήτηση ενός τόσο σοβαρού νομοσχεδίου, μια διαδικασία η οποία ουσιαστικά θέλει να διεξαχθεί η συζήτηση μέσα σε ασφυκτικά πλαίσια για τα μικρά κόμματα.

Δεν είναι τυχαίο. Προσέξτε ότι στην Επιτροπή συζητήσαμε σε έξι συνεδριάσεις, κύριε Υπουργέ και κύριε Πρόεδρε, και ερχόμαστε εδώ να συζητήσουμε σε πέντε και μάλιστα με τέτοιες διαδικασίες που τα μικρά κόμματα ή οι εισηγητές τους, να μιλούν μόνο δέκα λεπτά. Καταλαβαίνετε πόσο θα μπορέσουν να συμμετέχουν σ' αυτήν τη διαδικασία, σ' αυτό το νομοσχέδιο που συζητάμε σήμερα.

Δεν είναι πρώτη φορά που γίνεται αυτό. Γίνεται κατ' επανάληψη η φίμωση των μικρών κομμάτων. Την καταγγέλλουμε και θα την παλέψουμε με όλα τα μέσα -τα νόμιμα μέσα φυσικά- και με όλες τις διαδικασίες που προβλέπονται για την ανατροπή αυτής της συνέχισης.

Κύριοι Βουλευτές, θα ήθελα επίσης εδώ να αναφερθώ στην αντισυνταγματικότητα που έχει αυτό το νομοσχέδιο και που έχουν αποφανθεί διακεκριμένοι νομικοί και καθηγητές ακόμη της Νομικής. 

Το άρθρο 102 του Συντάγματος. Συγκεριμένα θα αναφερθώ σε τρία σημεία. 1) Η παράγραφος 1, λέει: Με νόμο ορίζονται όχι οι ΟΤΑ πρώτης βαθμίδας, την οποία αποτελούν οι δήμοι και οι κοινότητες, αλλά οι λοιπές βαθμίδες. Δηλαδή η δεύτερη και τρίτη αυτοδιοίκηση μπορούν με νόμο να δημιουργηθούν κτλ.

2) Επίσης, η παράγραφος 5, του ίδιου άρθρου, λέει: Το Κράτος ασκεί στους Οργανισμούς Τοπικής Αυτοδιοίκησης εποπτεία, που να μην εμποδίζει την πρωτοβουλία και την ελεύθερη δράση τους. Δηλαδή το Κράτος, κύριοι Βουλευτές, μπορεί συνταγματικά να ελέγχει τους Ο.Τ.Α., αλλά δεν μπορεί συνταγματικά να τους καταργεί. Την κατάργησή τους, έστω και με τη μορφή της συναίνεσής τους με άλλους Ο.Τ.Α., μόνο οι ίδιοι φορείς της λαϊκής κυριαρχίας, μπορούν συνταγματικά να την αποφασίσουν και όχι το κράτος, όχι κάποιος νομοθέτης.

3) Επίσης, η παράγραφος 3 του ίδιου άρθρου του Συντάγματος λέει ότι με νόμο μπορεί να προβλέπονται για εκτέλεση έργων ή παροχή υπηρεσιών, αναγκαστικοί ή εκούσιοι σύνδεσμοι των Ο.Τ.Α., που σημαίνει ότι μπορούν να συνενωθούν οι δήμοι και να κάνουν υπηρεσίες. Δεν μπορούν, όμως, να συνενωθούν και να καταργηθούν. Αυτό το απαγορεύει ακριβώς το ίδιο το Σύνταγμα.

Μπαίνοντας, κύριοι συνάδελφοι, στην ομιλία μου, θα ήθελα να πω τα εξής: Κατ' αρχήν, δεν μπορώ να μη σχολιάσω ορισμένες πλευρές της ομιλίας του κυρίου Υφυπουργού, που στάθηκε στο κόμμα μας και που ιδιαίτερα αναφέρθηκε στην τέταρτη συνεδρίαση της Επιτροπής, όπου λέει ότι το Κ.Κ.Ε. βλέπει φαντάσματα ή ότι οι Ο.Τ.Α. δεν πρέπει να διεκδικούν. Δεν βλέπουμε φαντάσματα, κύριε Υπουργέ και κύριε Υφυπουργέ.

'Εχουμε ακριβώς τη θέση, την οποία είχατε και εσείς πριν ανανήψετε στη νεοφιλελεύθερη πολιτική, την οποία σήμερα κατά γράμμα τηρείτε και ασκείτε. 

'Εχουμε τις ίδιες ακριβώς αρχές και θέσεις για την Τοπική Αυτοδιοίκηση που είχε το δημοκρατικό κίνημα τότε της Τοπικής Αυτοδιοίκησης και πάλευε για αρμοδιότητες, για πόρους, για εκδημοκρατισμό του θεσμού και για τη λαϊκή συμμετοχή. Με διεκδικητικό πλαίσιο μαζί με τους μαζικούς φορείς.

'Εχουμε ακριβώς τις ίδιες αρχές, που είχαν τότε οι αριστεροί προοδευτικοί δήμαρχοι, στους οποίους το πρώτο, το δεύτερο, το χιλιοστό, αν θέλετε, πρόβλημα της Τοπικής Αυτοδιοίκησης του τόπου τους, ήταν το μεγάλο κοινωνικό πρόβλημα της ανεργίας και της απασχόλησης, χωρίς αυτό να σημαίνει ότι δεν νοιάζονταν για τα άλλα κοινωνικά προβλήματα όπως είναι της Υγείας, της Παιδείας, του Πολιτισμού και ιδιαίτερα της ανάπτυξης. Αυτές τις αρχές που είχαμε, διατηρούμε και που εσείς ουσιαστικά τις έχετε εντάξει μέσα στις εντολές της Ε.Ε. και θα πω γιατί το λέω αυτό. Επειδή πάλι ο κ. Παπαδήμας μας λέει ότι βλέπουμε φαντάσματα, όταν λέμε ότι έρχονται από την Ευρωπαϊκή 'Ενωση οι κατευθύνσεις. Δεν λέτε, όμως, στον ελληνικό λαό τι λέει η οδηγία 92/95 για την Τοπική


 

  

Σελίδα 1101 

 

Αυτοδιοίκηση και πώς πρέπει να τη μετατρέψετε σε έναν ιδιωτικό ουσιαστικά παράγοντα ανώνυμης εταιρείας.

Κύριοι συνάδελφοι, επικαλέσθηκε επίσης ο κ. Παπαδήμας ότι εμείς θέλουμε κρατισμό και μάλιστα ανέφερε την ερώτηση που είχα κάνει συγκεκριμένα για τους παιδικούς σταθμούς Βόλου.

Σημειώστε, κύριοι συνάδελφοι, πέρασε στην Τοπική Αυτοδιοίκηση του Κ.Π.Σ. και καταργήθηκε ουσιαστικά η δωρεάν δημόσια προσχολική παιδεία από το Δήμο Βόλου ο οποίος πιλοτικά δουλεύει προς αυτήν την κατεύθυνση. Αλλά είπε ο κύριος Υπουργός ότι εθελοντικά το πήραν, δεν τους πίεσε κανένας. Είπε τη μισή αλήθεια. Το αν θα πάρει την αρμοδιότητα αυτή ή όχι εθελοντικά, με τη θέλησή του δηλαδή, αφορά κοινότητες κάτω των τεσσάρων χιλιάδων κατοίκων ή Ο.Τ.Α. γενικά κάτω των τεσσάρων χιλιάδων κατοίκων. Ο ν. 2503 δεν αναφέρεται στους μεγάλους δήμους που γίνεται υποχρεωτικά από το νόμο και που σήμερα επιβάλλει και σ' αυτούς που δεν τους έχουν πάρει με εγκύκλιο την οποία έστειλε το Υπουργείο ότι θα πρέπει να αποφασίσουν μέχρι τέλος του 1997 για να εγκρίνουν αυτήν την απόφαση.

Επίσης, εδώ θα πρέπει αν δούμε ότι και με μία τροπολογία που έκανε στερεί και αυτά που από το νόμο τον 2503, δεσμευόταν για αυτές τις πενιχρές οικονομικές δυνατότητες που έδινε μ' αυτήν την υποχρεωτική μεταβίβαση. Και συγκεκριμένα μετέτρεψε το θα καλύπτονται οι ανάγκες των Παιδικών Σταθμών, με τη δυνατότητα της αντιμετώπισης. Δεν είναι το ίδιο ουσιαστικό, κύριε Υφυπουργέ, η κάλυψη με την αντιμετώπιση. Και πρέπει να το δείτε που οδηγείτε την Τοπική Αυτοδιοίκηση όταν δίνετε τέτοιες αρμοδιότητες, οι οποίες έχουν και πολιτικό κόστος για σας αλλά και οικονομική επιβάρυνση, την οποία θέλετε να μεταφέρετε στο λαό, στους δημότες, τα λειτουργικά έξοδα των παιδικών σταθμών, τα λειτουργικά έξοδα των σχολείων, τα ΚΑΠΗ κλπ. στα οποία μπορεί να αναφερθεί κανείς και που δίνονται με λεφτά της Τοπικής Αυτοδιοίκησης.

Κύριοι Βουλευτές, το σχέδιο αυτό δεν είναι ούτε νέο, όπως υποστηρίζει η Κυβέρνηση, ούτε ιστορικό. Είναι μια εξελιγμένη μορφή των κατευθύνσεων που έρχονται σήμερα από τα σύγχρονα καπιταλιστικά κράτη της Ευρώπης και που εφαρμόζεται και στη χώρα μας. Φυσικά έχει ακουστεί πολλές φορές ότι η μετατροπή, ο εκσυγχρονισμός, όπως τον λέτε και η εναρμόνιση παράλληλα των νόμων της Ελλάδας με την Ευρωπαϊκή 'Ενωση επιβάλλεται. Επιβάλλεται αλλά ποτέ δεν σηκώσατε το κεφάλι να πείτε όχι σε αντιλαϊκές κατευθύνσεις που έρχονται από την Ευρωπαϊκή 'Ενωση. Κοιτάξτε τι γίνεται με το Μάαστριχτ, τι γίνεται με τη Λευκή Βίβλο που θέλετε να πάτε τα εργασιακά δικαιώματα που θέλετε να οδηγήσετε την Τοπική Αυτοδιοίκηση. Η όποια παρουσίαση του ν/σ γίνεται, δεν έγινε για να αλλάξει το νομοσχέδιο, έγινε απλώς για επίφαση για να πείτε ότι γίνεται ένας διάλογος σήμερα στη Βουλή, όπως έγινε και στην Επιτροπή, που δεν αφήσατε τον Κοινοβουλευτικό Εκπρόσωπο του Κ.Κ.Ε. να μιλήσει.

Κύριοι συνάδελφοι, λέτε στο σχέδιο ότι είναι κρατική υπόθεση οι συνενώσεις των δήμων και κοινοτήτων. Λάθος και το λέει και το άρθρο 102 του Συντάγματος στην παράγραφο 3. Δεν μπορούν -λέει- να συνενωθούν οι Ο.Τ.Α. παρά μόνο σύνδεσμοι μεταξύ των Ο.Τ.Α. μπορούν να γίνουν.

Οι θεσμοί δεν πρέπει να υπηρετούν την κυβέρνηση και τα κόμματα. Οι θεσμοί γίνονται για να υπηρετούν τον πολίτη, τη χώρα, την ανάπτυξη και όχι μικροκομματικά συμφέροντα.

Κύριε Πρόεδρε, δυστυχώς είναι πάρα πολύ λίγος ο χρόνος αλλά δεν μπορώ να μην πω και ορισμένα πράγματα, στα οποία θα μου επιτρέψετε, σε πολύ λίγο χρόνο να αναφερθώ.

Κύριοι συνάδελφοι, έχουμε βέβαια διαφορετική αντίληψη για την Τοπική Αυτοδιοίκηση και δεν ήταν δυνατόν να έχουμε την ίδια, γιατί για μας οι θεσμοί για την Τοπική Αυτοδιοίκηση είναι συνυφασμένοι με το γενικότερο εκδημοκρατισμό της χώρας και με την πολιτική που ακολουθείτε προς αυτήν την κατεύθυνση.

Η άνθιση της Τοπικής Αυτοδιοίκησης, η αναζωογόνησή της δεν μπορεί να γίνει από ένα συγκεντρωτικό αντιλαϊκό και αυταρχικό κράτος που τη θέλει ως ενδιάμεσο διοικητικό διαχειριστή επιβολής της κυβερνητικής πολιτικής. Η Τοπική Αυτοδιοίκηση δεν μπορεί να είναι μόνο σαν φορέας οργάνωσης, διοίκησης. 'Εχουμε τόσα παραδείγματα τι γίνεται όταν έτσι αντιμετωπίζεται και έτσι χρησιμοποιείται. Αγνοείτε επίσημα αυτά τα χαρακτηριστικά της Τοπικής Αυτοδιοίκησης τα οποία αγγίζουν συγκεκριμένα το κοινωνικό θεμέλιο της λαϊκής κυριαρχίας, το τρίτο βάθρο, όπως παλιά λέγατε, της δημοκρατίας της οποίας είναι το πρωτογενές κύτταρο και μάλιστα στον τόπο μας ιστορικά αυτοφυές. Δεν τις έφτιαξε κανείς τις κοινότητες, μόνες τους δημιουργήθηκαν. Καμία Βουλή δεν αποφάσισε πως και που θα δημιουργηθούν και καμία Βουλή δεν μπορεί να αποφασίσει την κατάργησή τους.

Επίσης θα θέλαμε να πούμε ότι η ιστορία της Τοπικής Αυτοδιοίκησης έδειξε πως η ανόρθωσή της, η ανασυγκρότησή της δεν μπορεί να γίνει με μέτρα που λαμβάνονται αποσπασματικά και όχι μέσα σ' ένα πλαίσιο εκδημοκρατισμού και ανάπτυξης της χώρας και των θεσμών. 

Για μας η Τοπική Αυτοδιοίκηση απαιτεί και συνδέεται με τη γενικότερη, όπως είπαμε, ανάπτυξη της χώρας, των θεσμών και της πολιτικής, που θα ακολουθείται αλλά παράλληλα με την αναβάθμιση της περιφέρειας παραγωγικά, οικονομικά, κοινωνικά, πολιτιστικά κλπ.. Με τον εκδημοκρατισμό της Τοπικής Αυτοδιοίκησης, με την εφαρμογή της απλής αναλογικής όλων των οργάνων, την ανάδειξή της σε βασικό συμμέτοχο στην ανάπτυξη που έχει ανάγκη η χώρα με κέντρο πάντοτε τον εργαζόμενο άνθρωπο και όχι ακριβώς τις κατευθύνσεις και τα μονοπώλια.

Οι συνενώσεις, όπου απαιτούνται, δεν μπορεί να είναι αποσπασματικές και αναγκαστικές αλλά να προκύπτουν σαν αποτέλεσμα από την εφαρμογή μιας πολιτικής που θα καλύπτει τα παραπάνω. Να στηρίζεται στη μέγιστη δυνατή συμμετοχή της Τοπικής Αυτοδιοίκησης των εργαζομένων στην περιοχή αλλά και όλου του λαού. Προϋποθέτει τη συνένωση των κατοίκων που μπορεί να εκφρασθεί με διάφορους τρόπους, ακόμα και με τοπικά δημοψηφίσματα και όχι μόνο με συμφωνία των οργάνων τους. Να βασίζεται στην υποχρεωτική εφαρμογή κριτηρίων και κινήτρων αναπτυξιακών για την παραγωγική ανασυγκρότηση και αξιοποίηση όλων των ιδιοτήτων και ιδιαιτεροτήτων της κάθε περιοχής και της χώρας, κοινωνικών για την ικανοποίηση των κοινωνικών αναγκών των εργαζομένων, οικονομικών για τη σχεδιασμένη χρονικά και ποσοτικά υλοποίηση των αναγκαίων επενδύσεων στην περιοχή.

Την υλοποίηση των παραπάνω ζητάνε σήμερα χιλιάδες πρόεδροι κοινοτήτων, με δημοψηφίσματα κλπ. 'Ομως, επειδή αναφέρθηκε και από τον εισηγητή και από τον Υπουργό και από τον Υφυπουργό ότι έχει την έγκριση ουσιαστικά αυτή η πολιτική και από την ΚΕΔΚΕ και από τις ΤΕΔΚ των Νομών και από τις επιτροπές, θέλω να σας πω πως έγιναν οι επιτροπές. Τρεις ήταν οι εκπρόσωποι οι αιρετοί, οι άλλοι τέσσερις ήταν διορισμένοι σε κάθε νομό από τον περιφερειάρχη. Τι έγινε με την ΚΕΔΚΕ; Πως την χρησιμοποιήσατε; 'Ελεγε στα προηγούμενά της συνέδρια ότι είναι ένα σημαντικό βήμα το περιφερειακό συμβούλιο. Σήμερα λέει να καταργηθεί. 'Ελεγε ότι είναι θεσμός ανάπτυξης μεγάλης σημασίας οι σύνδεσμοι για τη χώρα κλπ. Σήμερα τη βάζετε να αποφασίσει ότι δεν χρειάζεται ότι προηγούμενα υποστήριζαν πώς την καταντήσατε.

Επειδή μιλάτε και για εθελοντικές συνενώσεις και ότι δεν έχουν καρποφορήσει αυτές, διαβάστε παρακαλώ τι λέει ο Δήμαρχος της Καλλονής Λέσβου και τι αναφέρει χαρακτηριστικά για τα μέτρα τα οποία δεν πάρθηκαν, ούτε τα ελάχιστα από αυτά που πρόβλεπαν και ο 1416 και ο 2218.

Για τις χωροταξικές ενότητες θα ήθελα να πω τα εξής. 'Εχουν εγκλωβισθεί και αυτές οι ενότητες μέσα στην εκλογικίστικη αντίληψη που έχει σήμερα το Κόμμα του ΠΑ.ΣΟ.Κ. και για το πως θα δώσει πραγματικά τη μάχη για τις δημοτικές εκλογές, ώστε να υλοποιηθεί αυτό που είχε καθορίσει και ο Πρόεδρος του ΠΑ.ΣΟ.Κ., ότι θα είναι πρόκριμα και θα πρέπει πάση θυσία να τις κερδίσει. Δυστυχώς, χρησιμοποιούνται όλα τα μέσα. Εμείς, όμως και το καταψηφίζουμε και θα παλαίψουμε


 

  

Σελίδα 1102 

 

στη συνέχεια γιατί δεν πρέπει να εφαρμοσθεί αυτός ο νόμος και από αυτούς που πονούν την Τοπική Αυτοδιοίκηση και τον τόπο.

ΠΡΟΕΔΡΕΥΩΝ (Παναγιώτης Σγουρίδης): Η κ. Δαμανάκη, ειδική αγορήτρια του Συνασπισμού της Αριστεράς και της Προόδου έχει το λόγο.

ΜΑΡΙΑ ΔΑΜΑΝΑΚΗ: Κύριε Πρόεδρε, λυπάμαι που ανεβαίνω στο Βήμα μετά από μία τόσο μακρά και άχαρη διαδικαστική συζήτηση, που μας έχει εξαντλήσει όλους. Τα ασφυκτικά χρονικά πλαίσια δεν μου επιτρέπουν να αναφερθώ στη διαδικασία, αλλά θα ήθελα να σημειώσω ότι αυτή που επελέγη και οι όροι, κάτω από τους οποίους συζητούμε σ' αυτήν την Αίθουσα, είναι πιστεύω πολύ κατώτεροι και εντελώς αναντίστοιχοι με το μέγεθος του εγχειρήματος που επιχειρείται σήμερα και με τη σημασία του.

'Ερχομαι κατευθείαν στο θέμα. Νομίζω ότι διαπιστώνουμε όλοι και όλες ότι η σημερινή Δημόσια Διοίκηση δεν μπορεί να ανταποκριθεί στο ρόλο της. Μιλάμε για γραφειοκρατία, για αναγχρονισμό, για αναποτελεσματικότητα και αδυναμία. Χρειάζονται αλλαγές. Τι είδους αλλαγές; Αυτό είναι ένα πρώτο ερώτημα που πρέπει να απαντηθεί.

Κατά τη γνώμη μου οι αλλαγές πρέπει να οδηγηθούν σε δύο κατευθύνσεις. Η πρώτη κατεύθυνση είναι προς τη δημιουργία μιας σύγχρονης αποτελεσματικής κεντρικής διοίκησης σε ρόλο εποπτικό και επιτελικό. Και η δεύτερη κατεύθυνση είναι η δημιουργία μιας ισχυρής αυτοδιοίκησης, αιρετής αυτοδιοίκησης με αποκεντρωμένες αρμοδιότητες, πόρους και υποστηρικτικούς μηχανισμούς που θα είναι ικανή να διαχειρισθεί τις τοπικές υποθέσεις στο πλησιέστερο προς τον πολίτη επίπεδο.

'Οταν μιλούμε για την αρχή της επικουρικότητας και τη δεχόμαστε και στα πλαίσια της Ευρωπαϊκής 'Ενωσης, αυτή πρέπει να εφαρμοσθεί. 

Περιορίζομαι να σημειώσω εδώ πως όταν μιλούμε για αυτοδιοίκηση μιλούμε για αιρετή αυτοδιοίκηση. Αυτή τουλάχιστον είναι η δική μας αντίληψη, η αντίληψη της Αριστεράς. Και αυτό σημαίνει -και σημειώνω μόνο αυτό γιατί ο χρόνος δεν το επιτρέπει- ότι μια και άνοιξε η πολύ μεγάλη συζήτηση για την αναθεώρηση του Συντάγματος, πρέπει στα πλαίσια αυτά να αναμορφώσουμε και τις σχετικές διατάξεις, ώστε επιτέλους να προχωρήσουμε στην οργάνωση όχι μόνο του πρώτου βαθμού αλλά και των άλλων βαθμών Τοπικής Αυτοδιοίκησης με ένα σωστό τρόπο. Και βέβαια πρέπει να τεθεί και το θέμα της διοικητικής διαίρεσης της χώρας και της οργάνωσης των άλλων επιπέδων αυτοδιοίκησης. Προσωπικά, έχω εκφράσει πολλές φορές το ερώτημα αν η χώρα μας, με το μέγεθος και τις δυνατότητές της, αντέχει τρεις βαθμούς αυτοδιοίκησης, ικανούς, ισχυρούς όπως τους θέλουμε.

'Οσον αφορά τον πρώτο βαθμό και έρχομαι τώρα στο θέμα που απασχολεί το νομοσχέδιο, νομίζω ότι είναι ανάγκη να τοποθετηθούμε όλοι και όλες -και αναφέρομαι σε όλα τα κόμματα- στο θέμα της διασποράς και του κατακερματισμού της πρωτοβάθμιας Τοπικής Αυτοδιοίκησης. Αυτός δεν είναι ένας όρος που έχει εφευρεθεί, όπως ισχυρίστηκε ο εισηγητής της Νέας Δημοκρατίας, προσφάτως. Είναι μία πραγματικότητα, υπάρχει. 'Οταν το 37% των κοινοτήτων, κύριοι Βουλευτές, έχουν πληθυσμό κάτω από τριακόσιους κατοίκους, μπορεί κανείς να υποστηρίξει με επιχειρήματα ότι αυτοί οι Οργανισμοί Τοπικής Αυτοδιοίκησης μπορούν σήμερα να ανταπεξέλθουν στις προκλήσεις των καιρών; Αναφέρομαι και στις προκλήσεις που υπάρχουν στον ευρωπαϊκό χώρο, διότι ας μη γελιόμαστε πλέον, από εκεί αντλούμε μεγάλο μέρος των πόρων και με τους αντίστοιχους Οργανισμούς Τοπικής Αυτοδιοίκησης πρέπει να συναγωνισθούν οι δικοί μας. 'Αρα, πρόβλημα κατακερματισμού υπάρχει. 

Και υπάρχει, κατά την άποψή μας, κυρίες και κύριοι Βουλευτές, θέμα συνενώσεων. Επομένως, νομίζω ότι τα κόμματα πρέπει υπεύθυνα να τοποθετηθούν απέναντι στο πρόβλημα αυτό και πρέπει να δώσουμε συγκεκριμένα τις απόψεις μας απέναντι σε ένα φαινόμενο το οποίο υπάρχει και το οποίο είναι ανάγκη να προσέξουμε να μην ενισχυθεί, ενός όψιμου κοινοτισμού που συνδέει, αν θέλετε, την παρουσία της Κοινότητας και μόνο με την ανάπτυξη μιας συγκεκριμένης γεωγραφικής ενότητας.

Βεβαίως, κύριοι Βουλευτές, κατά την άποψή μας, το μέγεθος δεν είναι ικανό στοιχείο για να φέρει ανάπτυξη. Είναι αναγκαίο αλλά δεν είναι ικανό διότι έχουμε και μεγάλους δήμους που έχουν πολλά και σοβαρά προβλήματα. 

Είναι ανάγκη, λοιπόν, μαζί με τις συνενώσεις, να υπάρξει και ένα πρόγραμμα ουσιαστικά αναπτυξιακό, που θα δίνει τη δυνατότητα στις τοπικές δυνάμεις, στις τοπικές κοινωνίες, πραγματικά να αναπτυχθούν. Γι'αυτό ένα μεγάλο μέρος της κριτικής μου θα το συγκεντρώσω στις οικονομικές προϋποθέσεις κάτω από τις οποίες προχωρούν οι συνενώσεις. 

Συνενώσεις εθελοντικές ή υποχρεωτικές; Και αυτό επίσης είναι ένα ερώτημα, στο οποίο πιστεύω ότι πρέπει να απαντήσουμε πολιτικά χωρίς, επιτρέψτε μου να πω, διάθεση υπεκφυγής ή δημαγωγίας. Οι εθελοντικές συνενώσεις απέτυχαν. Τα στοιχεία δείχνουν αυτό το οποίο ισχυρίζομαι, μας πείθουν γι'αυτό. Και δεν νομίζω ότι υπάρχει κανείς στην Αίθουσα που να το αμφισβητεί. 

Γιατί απέτυχαν; Αφενός υπήρχε το θέμα των κινήτρων, που δεν ήταν επαρκή, υπήρχε όμως και το αναμφισβήτητο γεγονός ότι δεν είχαν ουσιαστικό κίνητρο οι κοινότητες να συνενωθούν, διότι υπήρχε το πελατειακό σύστημα χρηματοδότησης -και υπάρχει σε ένα βαθμό, κύριε Υπουργέ, θα έλθω σ'αυτό- το πελατειακό σύστημα χρηματοδότησης οποιασδήποτε κοινότητας από τα συγκεκριμένα Υπουργεία. 'Οποιος κοινοτάρχης είχε τη δυνατότητα μέσω φιλικών ή άλλων σχέσεων με τον Υπουργό, να εξασφαλίζει χρηματοδότηση για την κοινότητά του ή για το δήμο τους αντίστοιχα οι δήμαρχοι, έκανε έργο όπως ακούμε τα τελευταία χρόνια να λένε.

Επομένως, ουσιαστικό κίνητρο για τη δημιουργία των συνενώσεων δεν υπήρχε. Και αυτό πιστεύω ότι έπαιξε ουσιαστικό ρόλο.

Αν, λοιπόν, μιλούμε για τη δημιουργία μόνο εκατόν οχτώ νέων δήμων πρέπει να δούμε ότι οι εθελοντικές συνενώσεις απέτυχαν. Επομένως, εμείς λέμε ναι στις υποχρεωτικές συνενώσεις. Λέμε ναι στις αναγκαστικές συνενώσεις. Και πιστεύω η παράδοση, αν θέλετε, της Αριστεράς στο χώρο της Τοπικής Αυτοδιοίκησης έχει υπερασπισθεί αυτήν την ιδέα των υποχρεωτικών συνενώσεων, η οποία, εν πάση περιπτώσει, πρέπει να πω εδώ ότι έχει εφαρμοσθεί -και μπορώ να καταθέσω τα συγκεκριμένα στοιχεία- σε όλες σχεδόν τις ευρωπαϊκές χώρες, όπου υπήρξαν συνενώσεις. 

Μπορούμε να κάνουμε όση κριτική θέλετε για το διάλογο ή για τη διαδικασία -και θα έλθω και εγώ σε αυτά- αλλά πάντως, όπου προχώρησαν συνενώσεις, προχώρησαν μέσα από έναν υποχρεωτικό τρόπο. Και σε αυτό το ερώτημα θα έπρεπε, κατά τη γνώμη μου, να τοποθετηθούν όλα τα κόμματα και κυρίως η Νέα Δημοκρατία, η οποία δεν έχει αποσαφηνίσει τη θέση της στο θέμα αυτό.

Εμείς, λοιπόν, τοποθετούμαστε θετικά στο νομοσχέδιο επί της αρχής, γιατί πιστεύουμε ότι η ιδέα των υποχρεωτικών συνενώσεων μπορεί τελικά, κάτω από τις προϋποθέσεις που ανέφερα -αναπτυξιακά κίνητρα, αναπτυξιακές δυνατότητες, συγκεκριμένα προγράμματα σε κάθε γεωγραφική ενότητα- να αποδώσει, να βοηθήσει την ανάπτυξη των Οργανισμών Τοπικής Αυτοδιοίκησης.

Δεν εξασφαλίζεται -επαναλαμβάνω- αυτό με το νομοσχέδιο και νομίζω ότι η Κυβέρνηση πρέπει να χαμηλώσει τους τόνους της στον τομέα αυτό. Είναι, όμως, μία προϋπόθεση, που αν λύσουμε αυτόν τον κόμπο, αν προχωρήσουμε έτσι, μπορούμε να οδηγηθούμε σε μία καλύτερη κατάσταση και να έχουμε μεγαλύτερες δυνατότητες και απορρόφησης κοινοτικών κονδυλίων και εθνικών επενδύσεων.

Το νομοσχέδιο έχει ορισμένα θετικά στοιχεία. Εγώ θεωρώ θετικό παραδείγματος χάριν, το ότι νοικοκυρεύεται και καθιερώνεται ένα πενταετές ή επταετές ειδικό πρόγραμμα ενίσχυσης της Τοπικής Αυτοδιοίκησης από τους νέους Ο.Τ.Α., αν και είναι ανεπαρκές. Θεωρώ θετικό το γεγονός ότι απαγορεύεται η χρηματοδότηση των Ο.Τ.Α. πλέον από τους


 

  

Σελίδα 1103 

 

λογαριασμούς και τα κονδύλια των Υπουργείων, αν και η σχετική διάταξη έχει πολλές εξαιρέσεις. Θεωρώ θετικό το γεγονός ότι εξασφαλίζεται η αντιπροσώπευση των καταργούμενων κοινοτήτων άνω των τριακοσίων κατοίκων στο νέο δημοτικό συμβούλιο.

Επίσης, θεωρώ θετική την περιορισμένη, όμως και αποσπασματική, εφαρμογή της απλής αναλογικής ως σύστημα ανάδειξης των μελών των τοπικών συμβουλίων στα δημοτικά και κοινοτικά διαμερίσματα.

Στο νομοσχέδιο, όμως, υπάρχουν πάρα πολλά και πολύ σοβαρά αρνητικά θέματα, τα οποία η Κυβέρνηση -και το λέω αυτό έστω αυτήν τη στιγμή- πρέπει να τα αντιμετωπίσει με ένα πνεύμα διαλόγου, διότι με το να επιβάλει με τη σιωπή και την προσπάθεια αποδοχής τετελεσμένα γεγονότα, κατά την άποψή μου, δυσφημείται το ίδιο το εγχείρημα το οποίο έχει πολύ μεγαλύτερους στόχους.

Πρώτα-πρώτα να αναφερθώ λίγο στο χωροταξικό σχεδιασμό όπως υλοποιήθηκε. Οι αντιρρήσεις μας εστιάζονται σε δύο πλευρές. Η πρώτη πλευρά είναι ότι στο χωροταξικό σχεδιασμό χρησιμοποιήθηκε ένα μείγμα τριών ανομοιογενών μοντέλων, δηλαδή των ανοιχτών πόλεων, των συμβουλίων περιοχής και των γεωγραφικών ενοτήτων, χωρίς όμως, να υπάρχουν πολύ συγκεκριμένα κριτήρια. Παραπέμφθηκε το θέμα στις Τοπικές Ενώσεις των Δήμων και Κοινοτήτων για συζήτηση, όπου, ας μην κρυβόμαστε, έγινε και ένα κομματικό παζάρι. Και δεν εξαιρώ από αυτό το κομματικό παζάρι κανένα κόμμα, ούτε θέλω να αποδώσω εύσημα στο ένα ή στο άλλο κόμμα. Είναι, όμως, αναμφισβήτητο ότι, όταν δεν υπάρχουν αντικειμενικά κριτήρια, αλλά μετατίθενται όλα τα θέματα για να λυθούν σε ένα τοπικό επίπεδο, με ένα τέτοιο ασαφή τρόπο, το κομματικό παζάρι θα κυριαρχήσει. Δυστυχώς κυριάρχησε.

Είναι αναμφισβήτητο επίσης ότι σημειώθηκε σοβαρή εμπλοκή πολιτικών και κομματικών παραγόντων στην όλη εξέλιξη του ζητήματος.

Θα μπορούσα να αναφέρω πολλά παραδείγματα. 'Εχουμε άλλωστε καταθέσει ως Συνασπισμός έναν κατάλογο με πολλά συγκεκριμένα παραδείγματα. 'Ενα παράδειγμα, όμως, που θέλω να αναφέρω, γιατί πιστεύω ότι έχει εθνική σημασία, είναι το εξής: Στο νομό Ξάνθης και Ροδόπης δεν χρησιμοποιήθηκαν πάντα κριτήρια ανάπτυξης και μάλιστα πολυπολιτισμικής ανάπτυξης, όπως θα έπρεπε. Χρησιμοποιήθηκαν άλλου είδους κριτήρια, τα οποία δεν θα βοηθήσουν στο μέλλον.

Δεν θέλω να αναφερθώ σε άλλους νομούς και σε άλλα παραδείγματα.

Αναφέρομαι σε αυτούς τους δύο, γιατί έχουν μία γενικότερη εθνική -επιτρέψτε μου να πω- σημασία.

Η πρότασή μας είναι η εξής: Προτείνουμε η Κυβέρνηση να δεχθεί αυτό που έχουμε καταθέσει και ως τροπολογία, για τη θέσπιση συγκεκριμένης ρήτρας αναθεώρησης. 'Εστω μετά την πρώτη εφαρμογή αυτού του νομοσχεδίου, να υπάρξει διαδικασία συζήτησης σε τοπικό επίπεδο -έχουμε πολύ συγκεκριμένα διατυπώσει την πρόταση- συζήτηση στην ΚΕΔΚΕ, στην Εθνική Διακομματική Επιτροπή Δημόσιας Διοίκησης και να έρθει το θέμα στη Βουλή.

(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)

Θα είμαι πολύ σύντομη, κύριε Πρόεδρε. 

Πιστεύω ότι ο Υπουργός πρέπει να δεχθεί μία τέτοια διαδικασία, διότι θα δώσουμε διέξοδο σε αντιδράσεις που υπάρχουν και που δεν είναι όλες άδικες. Υπάρχουν αντιδράσεις τοπικιστικές, υπάρχουν αντιδράσεις παραγόντων, στη βάση του παραγοντισμού, αλλά υπάρχουν και αντιδράσεις υγιείς. Και πρέπει να δοθεί μία διέξοδος σε αυτές τις αντιδράσεις, διότι ο κίνδυνος να έρθουμε εμείς οι ίδιοι μετά από τέσσερα χρόνια να ζητούμε αντίστροφη κατεύθυνση, επιστροφή δηλαδή, σε ένα πιο κοινοτικό σύστημα, εάν δεν προχωρήσουμε σωστά, είναι δεδομένος.

'Οσον αφορά τα θεσμικά ζητήματα, εμείς πιστεύουμε ότι είναι ανάγκη να καθιερώσουμε στις εκλογές σύστημα ανάδειξης των κοινοτικών και δημοτικών συμβουλίων, την απλή αναλογική. Πρέπει η Κυβέρνηση επιτέλους να κάνει το βήμα. Το εκλογικό σύστημα το οποίο έχει επιλεγεί, ένα εξαιρετικά πολύπλοκο σύστημα, όπως επισημαίνει και η Επιστημονική Υπηρεσία της Βουλής στη σχετική της γνωμάτευση, σε ορισμένα σημεία έχει και άλλου είδους προβλήματα, τα οποία εμπλέκονται με συνταγματικές και άλλες ρυθμίσεις.

Προτείνουμε, επίσης, να μειωθεί στο 30% του συνόλου των τοπικών συμβουλίων το ποσοστό, που πρέπει να έχει ένας συνδυασμός, για να μπορέσει να θέσει υποψηφιότητα στους νεοδημιουργούμενους δήμους.

Προτείνουμε, επίσης, να καθιερωθεί ένα όριο θητείας στους δήμαρχους και στους κοινοτάρχες. Δεν είναι δυνατό να έχουμε ισόβιους δήμαρχους και κοινοτάρχες. Εμείς προτείνουμε τρεις θητείες. Πρέπει, κάποια στιγμή, να υπάρξει μια εναλλαγή σ'αυτό το δυναμικό.

ΒΑΣΙΛΗΣ ΚΕΔΙΚΟΓΛΟΥ: Αυτό θέλει συνταγματική ρύθμιση.

ΜΑΡΙΑ ΔΑΜΑΝΑΚΗ: Μπορούμε να βρούμε τρόπους.

Και προτείνουμε ενίσχυση των θεσμών στη λαϊκή συνέλευση της διαφάνειας και του κοινωνικού ελέγχου.

Πιστεύουμε ότι αυτό το σύνολο των μέτρων θα οδηγήσει και στην πράξη σε αποκομματικοποίηση -επιτρέψτε μου να χρησιμοποιήσω τον όρο, χωρίς να είμαι ενάντια στα κόμματα- της Τοπικής Αυτοδιοίκησης. Δεν βοηθάει πάντα την Τοπική Αυτοδιοίκηση ο εναγκαλισμός μέχρις ασφυξίας, που γίνεται αυτή τη στιγμή από τα κόμματα.

Και πολύ περισσότερο, είναι ανάγκη, ιδιαίτερα στους μεγάλους δήμους, να απεμπλακεί η εκλογή των δημοτικών αρχόντων από πολιτικά παιχνίδια. Παιχνίδια, δηλαδή, που χρησιμοποιούν τους μεγάλους δήμους -και έχουν χρησιμοποιηθεί στο παρελθόν- ως ένα εφαλτήριο ανάδειξης για άλλα αξιώματα ορισμένων. Και νομίζω ότι αντιλαμβάνεσθε τι εννοώ.

Τέλος, αναφέρομαι στα οικονομικά της Τοπικής Αυτοδιοίκησης. Είναι γεγονός ότι το συγκεκριμένο πρόγραμμα επιχειρεί ένα νοικοκύρεμα στο χώρο αυτόν, αλλά είναι ανεπαρκές. Και εδώ στέκομαι σε ένα μόνο στοιχείο. Δεν υπάρχει νέος πόρος, ο οποίος να θεσμοθετείται υπέρ της αυτοδιοίκησης. Αυτό το παραδέχθηκε και η ηγεσία του Υπουργείου στη συζήτηση.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Υπάρχει.

ΜΑΡΙΑ ΔΑΜΑΝΑΚΗ: Αν εννοείτε, κύριε Υπουργέ, το ποσοστό των τόκων από τις καταθέσεις, σύμφωνα με δική μας τουλάχιστον εντύπωση, αποτελούσε ένα μέρος του συνολικού φόρου εισοδήματος, έστω και αν εσείς δεν το ερμηνεύετε έτσι, που έπρεπε να είχε αποδοθεί εδώ και καιρό. Πράγματι, δεν είχε αποδοθεί. Και πράγματι, αποδίδεται τώρα για πρώτη φορά.

Εμείς, όμως, πιστεύουμε ότι δεν είναι επαρκείς οι πόροι, που δίδονται. Κατά συνέπεια, αυτό το οποίο προτείνουμε, είναι να υπάρξει μια ουσιαστικότερη φορολογική μεταρρύθμιση, που θα αποδίδει στους Ο.Τ.Α. ορισμένους φόρους. Εμείς παραδείγματος χάρη, λέμε για το Φόρο Ακίνητης Περιουσίας, για τα τέλη κυκλοφορίας. Με ποια προοπτική; Με την προοπτική οι δήμοι να αποκτήσουν οικονομική αυτοτέλεια. Δηλαδή και να εισπράττουν και να διαθέτουν οι ίδιοι. Δεν είναι δυνατόν απλώς να ζητούν πόρους από τον κρατικό προϋπολογισμό και να τους μοιράζουν. Αυτό βέβαια προϋποθέτει τη φορολογική μεταρρύθμιση, ώστε να μην καταλήξουμε σε μια διπλή και τριπλή φορολόγηση των πολιτών και μάλιστα των πολιτών ορισμένων συγκεκριμένων στρωμάτων.

Κύριοι Βουλευτές, στην κατ' άρθρο συζήτηση θα αναπτύξουμε αυτές τις αντιρρήσεις μας, τις οποίες νομίζω ότι έχετε αντιληφθεί.

'Εχουμε καταθέσει ένα πακέτο τροπολογιών. 

Πιστεύουμε ότι η Κυβέρνηση πρέπει να εγκαταλείψει τη λογική του "δεν συζητούμε" και να συζητήσει σοβαρά θέματα, που έχουν σχέση με την υποδομή των θεσμών, οι οποίοι σήμερα συγκροτούνται.

Εμείς πιστεύουμε, σε κάθε περίπτωση, ότι οι συνενώσεις πρέπει να προχωρήσουν. Και αυτό είναι το νόημα της ψήφου, που δίνουμε επί της αρχής του νομοσχεδίου.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας, ειδικός αγορητής του ΔΗ.Κ.ΚΙ., έχει το λόγο.


 

  

Σελίδα 1104 

ΓΕΩΡΓΙΟΣ ΤΣΑΦΟΥΛΙΑΣ: Η εκσυγχρονιστική βιομηχανική παραγωγή νομοθετικού έργου αποτελεί πρόκληση απέναντι στους θεσμούς, απέναντι στη συνταγματική τάξη, απέναντι στο λαό και στο έθνος, ιδίως στη συγκρεκριμένη περίπτωση, που προπηλακίζεται κατά το χειρότερο τρόπο η λειτουργία της κοινοβουλευτικής πλέον πληροφόρησης του λαού, ιδίως για τα μικρά κόμματα. Δεν είναι δυνατόν να αντέξει ως αντιπροσωπευτικός τύπος ο τρόπος, με τον οποίο αυτήν τη στιγμή αντιμετωπίζεται το έθνος, ο λαός μέσω ενός σημαντικότατου νομοσχεδίου, το οποίο έρχεται προς ψήφιση.

Επί ογδόντα πέντε χρόνια έχει καθιερωθεί στην πατρίδα μας το σύστημα της λειτουργίας της Τοπικής Αυτοδιοίκησης με τη σημερινή του μορφή. Η ανατροπή αυτού του συστήματος είναι μια επαναστατική πράξη. Οι επαναστάσεις, όμως, γίνονται με την έγκριση του λαού. Δεν υπήρξαν επαναστάσεις χωρίς το λαό. Οι επαναστάσεις που γίνονται χωρίς τη θέληση του λαού, είναι πραξικοπήματα. Και ως εκ τούτου, το νομοσχέδιο αυτό μπορώ να το θεωρήσω και ως πραξικόπημα, έστω και αν έχει αντίθετη άποψη ο κύριος Υπουργός, ή αν νομίζει ότι το κάνω για λόγους καθαρά αντιπολιτευτικούς. Πιστεύω ότι τίποτε δεν γίνεται χωρίς τη λειτουργία της ψυχής και του πνεύματος του λαού. Εάν αυτήν τη στιγμή υπήρχε η δυνατότητα να αποφασίσει η πλειοψηφία της βάσης του λαού, οπωσδήποτε θα ήταν αντίθετη προς αυτό, το οποίο έγινε και αυτό το οποίο γίνεται. Δεν μπορεί ένα νομοσχέδιο να έχει αναγκαστικό χαρακτήρα.

Η ερμηνεία των διατάξεων περί συνταγματικότητας ή αντισυνταγματικότητας, από απόψεως ερμηνείας των σχετικών διατάξεων, δεν είναι θέμα που μπορεί να πείσει την Εθνική Αντιπροσωπεία ή το λαό ότι πράγματι είναι συνταγματικό ή αντισυνταγματικό το νομοσχέδιο. Αυτό δεν μπορεί να τον πείσει. 'Ετσι λέει η μια άποψη, έτσι λέει η άλλη.

Εγώ στη συγκεκριμένη περίπτωση θα αναγνώσω από τα Πρακτικά της Βουλής στην ψήφιση του Συντάγματος εκείνο που είπε ο Τσάτσος, ως εκπρόσωπος τότε του ΠΑ.ΣΟ.Κ..

Ο Τσάτσος είπε τότε στα άρθρα 102 και 103 ότι η Τοπική Αυτοδιοίκηση κατοχυρώνεται σε όλη της την έκταση και ο νομοθέτης δεν μπορεί να την περιορίζει. Μάλιστα, ειδικότερα είπε το εξής: "Η Τοπική Αυτοδιοίκηση δεν είναι μόνο μορφή οργάνωσης, είναι ένα είδος ατομικού δικαιώματος της κοινωνίας".

Ιστορικά και ουσιαστικά η Τοπική Αυτοδιοίκηση είναι θεμελιώδες δικαιώμα της κοινωνίας, επομένως, συνδέεται νομικά και λογικά με την αρχή της λαϊκής κυριαρχίας. Μπορεί να ανατεθούν εξουσίες άλλες τις οποίες έχει η Τοπική Αυτοδιοίκηση, όχι όμως στη συγκεκριμένη περίπτωση. Και τεκμαίρεται ότι οι αρμοδιότητες από τη φύση της Τοπικής Αυτοδιοίκησης λειτουργούν υπέρ της Τοπικής Αυτοδιοίκησης.

Η οργάνωση και η ανάπτυξη της Τοπικής Αυτοδιοίκησης, δεν είναι τρόπος από τον οποίο παρέχεται συνταγματικά το δικαίωμα να διοικήσετε, να επιλέξετε τρόπο διοίκησης της Τοπικής Αυτοδιοίκησης. Η οργάνωση και η ανάπτυξη της Τοπικής Αυτοδιοίκησης, είναι τελείως διαφορετικές έννοιες από την έννοια της διοίκησης, η οποία περιέχεται μέσα στην αξία της έννοιας της αυτοδιοίκησης. Δηλαδή, η αξία της έννοιας της αυτοδιοίκησης, περιέχει και το δικαίωμα της διοίκησης, του καθορισμού του τρόπου διοίκησής της.

Αυτό λέει ο Βενιζέλος, αυτό λέει ο Τσάτσος, αυτό λέει η αντίθετη άποψη στη συνταγματική ερμηνεία που δίδεται από τη Νομική Υπηρεσία της Βουλής, έστω και αν καταλήγει η Νομική Υπηρεσία της Βουλής σε αυτά τα οποία εσείς κάνετε.

Εσείς λέτε ότι στην οργάνωση περιέχεται ο καθορισμός του τρόπου διοίκησης της Τοπικής Αυτοδιοίκησης. 'Οχι, είναι λάθος. Από την ίδια τη φράση δεν περιέχεται η αξία της έννοιας του τρόπου διοίκησης από εσάς, όταν μιλάει ο νόμος για αυτοδιοίκηση.

Επομένως, είναι και σε αυτό το σημείο πραξικοπηματική λύση για την περίπτωση του συνταγματικού θέματος.

ΛΕΩΝΙΔΑΣ ΤΖΑΝΗΣ: Δεν είναι μέρος της διοίκησης;

ΓΕΩΡΓΙΟΣ ΤΣΑΦΟΥΛΙΑΣ: Είναι, κύριε Τζανή, μην απορείτε. Αυτά δεν λέγονται στο Βόλο, λέγονται εδώ.

Πρέπει να γνωρίζετε ότι σε αυτό το συνταγματικό αδιέξοδο που φθάσατε, δεν είναι δυνατόν να σας απαντήσει κανένας διότι η κοινωνία και ο λαός της Ελλάδος έχουν έλλειψη πληροφόρησης με την αδιαφορία, με την απόγνωση, με τη μοιρολατρεία, με την αγανάκτηση που υπάρχει και ως εκ τούτου, μέσα σε τέτοιες συνθήκες περνάτε αυτό το νομοθέτημα. 

Περνάτε το νομοσχέδιο μέσα σε τέτοιες συνθήκες και αυτό που κάνετε είναι ένας διοικήστικος τρόπος αντιμετώπισης του προβλήματος. Αλλά τα διοικητικά μέτρα λαμβάνονται με την περιφερειακή ανάπτυξη και με την αποκέντρωση.

Δεν είναι περιφερειακή ανάπτυξη ο τρόπος με τον οποίο αντιμετωπίζετε το συγκεκριμένο νομοσχέδιο. Περιφερειακή ανάπτυξη σημαίνει ότι υπάρχουν όλες οι υποδομές λειτουργίας και ανάπτυξης στην επαρχία. Και λειτουργίες ανάπτυξης στην επαρχία δεν υπάρχουν. Ο αγροτικός τομέας είναι εκείνος ο οποίος στη συγκεκριμένη περίπτωση θα αποτελέσει μοχλό παραμονής των αγροτοπαίδων στις επαρχίες.

'Εχετε έναν αγροτικό τομέα χρεωκοπημένο. Ο αγροτικός τομέας είναι κατηργημένος. Τα χρέη των αγροτών στην Αγροτική Τράπεζα είναι ένα τρισεκατομμύριο οκτακόσια δισεκατομμύρια (1.800.000.000.000) δραχμές. Τα χρέη των συνεταιρισμών είναι εξακόσια δισεκατομμύρια (600.000.000.000) δραχμές.

Κάνατε κοινωνική πολιτική και ρυθμίσατε χρέη διακοσίων δισεκατομμυρίων (200.000.000.000) δραχμών των συνεταιρισμών χωρίς να έχουν καμία βάση και καμία σχέση με την αναδιοργάνωση και αναδιάρθρωση των αγροτοβιομηχανιών, ώστε να μπορέσουν να αντιμετωπίσουν την πρόκληση του 2002 και του 2003, του σκληρού ανταγωνισμού, που θα μπούμε στην GATT.

Επομένως, με ποια στοιχεία κάνετε αποκέντρωση; Με τι στοιχεία μιλάτε για ανάπτυξη, όταν ο αγροτικός τομέας στην οποίο κατ'εξοχήν βασίζεσθε είναι χρεωκοπημένος και δεν το λέτε στον ελληνικό λαό; Και αυτό δεν αποτελεί πλάνη αλλά απάτη.

Δεν πρόκειται να μείνει κανένας στις αγροτικές περιοχές, διότι δεν υπάρχει υποδομή. Ο λόγος της φυγής των νέων αγροτών από την περιφέρεια είναι η έλλειψη εισοδήματος, η οποία προέρχεται από την κατάργηση του αγροτικού τομέα, τον οποίο δεν πρόκειται να αναστήσετε.

Οι μελέτες λένε ότι χρειάζονται τρία τρισεκατομμύρια (3.000.000.000.000) με τέσσερα τρισεκατομμύρια (4.000.000.000.000) για να εκσυγχρονιστεί και να αναδιοργανωθεί η αγροτική βιομηχανία για να μπορέσουν να παραμείνουν οι αγρότες στη περιοχή αυτή. Δεν θα παραμείνουν εκεί ούτε με τα σποτ, ούτε με τις διαφημιστικές λεζάντες για τον "ΚΑΠΟΔΙΣΤΡΙΑ". Θα παραμείνουν εκεί όταν υπάρξει η υποδομή και όταν δεν υπάρξει αποβιομηχάνιση.

Πάρτε τις αγροτικές περιοχές. Πάρτε τις περιοχές των επαρχιών. Κοζάνη, Αχαία, Φλώρινα, Λαύριο, παντού αποβιομηχάνιση. Δεν υπάρχει εκσυγχρονισμός της βιομηχανίας, δεν υπάρχει τίποτε για να μπορέσει να μείνει ο κόσμος εκεί. Μιλάμε για εκσυγχρονιστική βιομηχανία όταν έχουμε φθάσει στο ρομποτισμό, όταν έχουμε φθάσει στη λειτουργία ανταγωνισμού που δεν είναι δυνατόν αυτήν τη στιγμή να τον αντιμετωπίσουμε; 

Στα επαρχιακά επίπεδα έχετε τέτοια εκβιομηχάνιση και τέτοια υποδομή, ώστε να μπορέσετε να κρατήσετε αυτούς τους ανθρώπους στις περιοχές αυτές, ώστε να πείτε ότι κάνετε αποκέντρωση; Με τι την κάνετε την αποκέντρωση; Συνενώνετε τα χωριά, για διοικητικούς λόγους. Είναι ένας και μοναδικός ο τρόπος αντιμετώπισης: Η φορολογία την οποία θα βάλετε ως ανταποδοτικά τέλη να αντιμετωπίσουν τη λειτουργία των δήμων που συνενώνετε.

Πρέπει να το καταλάβουν καλά όλοι όσοι ζουν στην επαρχία ότι το θέμα των συνενώσεων θα αντιμετωπιστεί με ειδική φορολογία και με ειδική φορολογική μεταρρύθμιση, την οποία μετά την αγόρευση της κ. Δαμανάκη δήλωσε ο Υφυπουργός κ. Παπαδήμας, ότι θα την πραγματοποιήσει. Δηλαδή, θα βάλει φόρους για να αντιμετωπίσει το πρόβλημα. 


 

  

Σελίδα 1105 

Δεν υπάρχει βιομηχανική βάση. Δεν υπάρχει αγροτικός τομέας. Επομένως, να περιμένουν φορολογία. Το είπε και ο κ. Παπαδήμας. Η κ. Δαμανάκη είπε "να ξεκαθαρίσουμε τα πιάτα μας", διότι εδώ πρέπει να καταλάβουμε ότι πρέπει να επιβληθούν φόροι, για να μη βάλει διπλούς φόρους το κράτος και να βάλει την Τοπική Αυδιοίκηση. Τελικά, να ξεκαθαρίσουμε αυτό το δίλημμα.

Επομένως, με τη φορολογία θα αντιμετωπιστούν τα διοικίστικα μέτρα, τα οποία λαμβάνετε. Δεν είναι τρόπος οικονομικής ανάπτυξης, δεν είναι τίποτε από αυτά. 

Δεν έγινε κανένας διάλογος, κύριε Υπουργέ. Προ ενός μηνός με τη διαφημιστική εταιρεία της αρεσκείας σας και με τριακόσια ογδόντα δύο δισεκατομμύρια (382.000.000) από το πρόγραμμα "ΚΛΕΙΣΘΕΝΗΣ" διαφημίσατε με σποτ και λεζάντες την υπόθεση του "ΚΑΠΟΔΙΣΤΡΙΑ", υπόθεση, η οποία ήθελε διάλογο με πνευματική ανταπόκριση. Προ δύο ετών έπρεπε να δώσετε στη δημοτική γλώσσα όλο αυτό το περίβλημα, στα δημοτικά καταστήματα, στις δημοτικές βιβλιοθήκες και στα καφενεία των χωριών ακόμα, ώστε να συνδιαλαγεί και ο τελευταίος 'Ελληνας πολίτης για εκείνο το οποίο θέλετε να κάνετε. Εάν αυτή τη στιγμή εσείς αποφασίζατε να κάνετε δημοψηφίσματα τοπικά, θα είχατε 99% άρνηση. Γιατί; Γιατί δηλώσατε προχθές, όταν αγορεύσατε στην επιτροπή, ότι υπάρχει έλλειψη πληροφόρησης και ιδίως υπάρχει παραπληροφόρηση.

Εισάγετε ένα νομοσχέδιο, το οποίο ρυθμίζει τις τύχες του έθνους με έλλειψη πληροφόρησης και με παραπληροφόρηση. Είσαστε υποχρεωμένος βασικά από το Σύνταγμα να πληροφορήσετε το λαό και να μην τον αφήσετε παραπληροφορημένο. Και όταν είχατε φθάσει σ' αυτό το σημείο, έτσι έπρεπε να αντιμετωπίσετε νομοθετικά το θέμα, ενώπιον της Βουλής, ενώπιον του έθνους και του λαού. 

Εν γνώσει σας ότι υπάρχει έλλειψη πληροφόρησης και ότι υπάρχει παραπληροφόρηση οδηγείσθε σ' αυτό το έκτρωμα δηλαδή, στα τυφλά χωρίς να το γνωρίζει ο ελληνικος λαός ή με το να παραπληροφορείτε εσείς κάνετε αυτό. Αυτό είναι καταναγκασμός, είναι ενάντια στη θέληση του λαού, είναι ενάντια στο Σύνταγμα και στους νόμους και προς πάσαν ηθικήν τάξιν και συνταγματικήν τάξιν, η οποία επιβάλλεται από τους κανόνες της πολιτείας για την αντιμετώπιση του προβλήματος.

Οι ΚΕΔΚΕ ήταν παραπληροφορημένες. Εκεί είναι οι κομματικοί άνθρωποι οι δικοί σας. Φοράνε τα κομματικά πηλίκια, ιδίως του ΠΑ.ΣΟ.Κ και της Νέας Δημοκρατίας και προσήλθαν στη Κρήτη να σας δώσουν άποψη. Δεν είναι ο λαός οι εκπρόσωποι της ΚΕΔΚΕ. Είναι εκείνοι στους οποίους έχετε φορέσει κομματικά πηλίκια και εκείνοι για την κατοχύρωση των αξιωμάτων τους, είπαν τότε "ναι". Εν των υστέρων, όμως, αντελήφθητε την επανάσταση που έγινε, όταν οι κοινοτάρχες αντιμετώπισαν το πρόβλημα εκ του σύνεγγυς και διαφοροποιήθηκαν. Και όχι μόνο διαφοροποιήθηκαν. Από τις προτάσεις τις οποίες σας έστειλαν 70% είπατε "όχι". Για ποιο διάλογο μιλάμε, όταν 70% είπατε "όχι"; 'Εφτασε στο σημείο ένας κοινοτάρχης του Διακοφτού, στην περιοχή της Αχαϊας να λέει εναντίον του κυρίου Υπουργού στο δημοτικό κατάστημα του Αιγίου, να τον καθυβρίζει και όταν τον ρώτησα: "Τι θα κάνεις στις εκλογές; Θα φορέσεις το κομματικό πηλίκιο του ΠΑ.ΣΟ.Κ. ως δήμαρχος του Διακοφτού;" Μου λέει: "Ναι, διότι ο περιφερειάρχης δεν θα μου δίνει χρήματα και δεν μπορώ να κάνω διαφορετικά". Να ο εξαναγκασμός της λειτουργίας της Τοπικής Αυτοδιοίκησης, την οποία θέλετε ανεξάρτητη, αυτόνομη, αυτοδύναμη και παραμύθια. Το άρθρο 13 παράγραφος 4 και 9 δημιουργεί λόγους στους οποίους μεταφέρεται η κομματικοποίηση από εκείνα που είπε η κ.Δαμανάκη, ότι οι Υπουργοί και οι κομματάρχες και οι Βουλευτές, επενέβαιναν στα Υπουργεία και έκοβαν κονδύλια για τις κοινότητες. Το άρθρο εκείνο λέει ότι κατόπιν αποφάσεως δικής σας, του Υπουργού Εθνικής Οικονομίας και μετά σύμφωνη γνώμη του περιφερειάρχη και με κριτήρια, τα οποία εσείς θα καθορίζετε, θα δίνετε τις πιστώσεις στους νέους δήμους. Επομένως, μεταφέρετε αυτό το βάρος της λειτουργίας της κομματικοποίησης και της διαφθοράς της Τοπικής Αυτοδιοίκησης από το παλαιό καθεστώς σ'ένα νέο καθεστώς με το άρθρο 13 παράγραφος 4 και 9.

( Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή )

Πού είναι το εκλογικό σύστημα; Η χειρότερη μορφή δημοκρατίας είναι το εκλογικό σύστημα.

ΠΡΟΕΔΡΕΥΩΝ (Παναγιώτης Σγουρίδης): Κύριε Τσαφούλια...

ΓΕΩΡΓΙΟΣ ΤΣΑΦΟΥΛΙΑΣ: 'Ενα λεπτό, κύριε Πρόεδρε, τελειώνω. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ τελειώνετε. 

ΓΕΩΡΓΙΟΣ ΤΣΑΦΟΥΛΙΑΣ: Δεν επιτρέπει το εκλογικό σύστημα να υπάρχουν υποψήφιοι στα τοπικά συμβούλια αν δεν έχουν πέντε ή επτά κλπ. Δηλαδή σ'ένα συνδυασμό χρειάζονται εβδομήντα με εννενήντα άνθρωποι. Γνωρίζετε την αδυναμία των μικρών κομμάτων. Γνωρίζετε τις προθέσεις των άλλων κομμάτων ή των άλλων παρατάξεων που θέλουν να κατέβουν στις εκλογές. Και τι κάνετε; Κομματικοποιείτε με το εκλογικό σύστημα από τώρα τη λειτουργία της Τοπικής Αυτοδιοίκησης, διότι εξαναγκάζετε τα μικρά κόμματα και τους άλλους ανθρώπους, που θέλουν να κατέβουν στις δημοτικές εκλογές, να έλθουν να κάνουν συνεργασία μαζί σας και να φορέσουν το κομματικό πηλίκιο, το δικό σας. Και όχι μόνο αυτό, αλλά και να υιοθετήσουν τη μέχρι τώρα πολιτική που ασκήσατε διότι είναι αντίθετοι προς τα συμφέροντα του λαού και του έθνους. 

Νομίζω ότι στη συγκεκριμένη περίπτωση, θα υπάρξουν αντίθετα πλειοψηφικά ρεύματα στις δημοτικές εκλογές, ενάντια στο πνεύμα του "ΚΑΠΟΔΙΣΤΡΙΑ" και με τη ρητή δήλωση ότι δεν θα εφαρμοστεί ο νόμος και ότι θα προσπαθήσουν να μην τον εφαρμόσουν, ώστε εκείνα να είναι νικηφόρες δυνάμεις του αγώνα του έθνους, ενάντια σ'ένα σκοταδιστικό σύστημα...

ΠΡΟΕΔΡΕΥΩΝ (Παναγιώτης Σγουρίδης): Ο χρόνος σας τελείωσε, κύριε Τσαφούλια. 

ΓΕΩΡΓΙΟΣ ΤΣΑΦΟΥΛΙΑΣ: Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ! Μη με εξαναγκάζετε να σας κατεβάσω από το Βήμα.

ΓΕΩΡΓΙΟΣ ΤΣΑΦΟΥΛΙΑΣ: Να απαριθμήσω περιπτώσεις όχι αδικιών, αλλά προκλήσεων ενάντια σε οποιαδήποτε θέση ή ερμηνεία που πρόκειται να δοθεί. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Σταύρος Δήμας με επιστολή του στο Προεδρείο, γνωστοποιεί ότι Κοινοβουλευτικός Εκπρόσωπος της Νέας Δημοκρατίας στο συζητούμενο νομοσχέδιο, είνα ο κ.Προκόπης Παυλόπουλος.

Κύριοι συνάδελφοι, σύμφωνα με τη διαδικασία του άρθρου 110, οι Βουλευτές έχουν πέντε λεπτά και θα μιλήσουν από τη θέση τους. Εκείνο το οποίο θέλω να πω -για να μη λέμε όπως έγινε με τους εισηγητές, γιατί δώσατε στον ένα δεκατρία λεπτά και στον άλλο δεκατέσσερα λεπτά- είναι ότι στα πέντε λεπτά, όποιος δεν τελειώνει, θα διαγράφονται αυτά τα οποία λέει.

ΑΝΕΣΤΗΣ ΣΑΑΤΣΟΓΛΟΥ: 'Οχι. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ πολύ. Είμαστε εγγεγραμμένοι εκατόν πενήντα δύο...

ΙΩΑΝΝΗΣ ΚΟΥΡΑΚΗΣ: Μέχρι ποια ώρα θα πάμε;

ΠΡΟΕΔΡΕΥΩΝ (Παναγιώτης Σγουρίδης): Μέχρι τις πέντε το πρωί. Να έχετε υπομονή, θα μιλήσουν όλοι. 

ΝΙΚΟΛΑΟΣ ΓΚΕΛΕΣΤΑΘΗΣ: Γιατί αυτή η ιδιαίτερη μεταχείριση στους απλούς Βουλευτές; Δεν το καταλαβαίνω.

ΠΡΟΕΔΡΕΥΩΝ (Παναγιώτης Σγουρίδης): Κύριε Χειμάρα, έχετε το λόγο για πέντε λεπτά. Στα πέντε λεπτά, προσέξτε να τελειώσετε.

ΑΘΑΝΑΣΙΟΣ ΧΕΙΜΑΡΑΣ: Κυρίες και κύριοι συνάδελφοι, συζητούμε σήμερα το χειρότερο νομοσχέδιο των τελευταίων τριάντα ετών, ένα νομοσχέδιο ψευδεπίγραφο, αντιδημοκρατικό, αντισυνταγματικό, αντιδεοντολογικό, αυταρχικό και καταστροφικό που θα αλλοιώσει τον πολιτικό χάρτη της χώρας και θα βάλει ταφόπετρα στην ελληνική ύπαιθρο. Φαίνεται πως ο μεγάλος φωστήρας και εμπνευστής του σχεδίου "ΚΑΠΟΔΙΣΤΡΙΑΣ",


 

  

Σελίδα 1106 

 

ο Υπουργός κ. Παπαδόπουλος, κάθε φορά που αναλαμβάνει κάποιο Υπουργείο, φροντίζει να βάζει την προσωπική του ανεξίτηλη σφραγίδα, σε κάποιο ζωτικό, ιστορικό και εθνικής προσφοράς κομμάτι που εποπτεύεται από το Υπουργείο του.

Μια σφραγίδα παρόμοια με τη ληξιαρχική πράξη θανάτου. 

Και γίνομαι περισσότερο συγκεκριμένος. Ως Υπουργός Οικονομικών ο κ. Παπαδόπουλος επέβαλε ετσιθελικά και αυταρχικά το σύστημα φορολόγησης των αντικειμενικών κριτηρίων, με το οποίο στραγγάλισε τις μικρομεσαίες επιχειρήσεις, που αποτελούσαν τη ραχοκοκκαλιά της ελληνικής οικονομίας και απασχολούσαν χιλιάδες ανθρώπους, που σήμερα προστέθηκαν στη στρατιά των ανέργων.

Ως Υπουργός Αποκέντρωσης σήμερα, επιβάλλεται δικτατορικά παρασύροντας, κατά την άποψή μου, και τον κύριο Πρωθυπουργό και απαγορεύοντας στους όποιους συναδέλφους του που διαφωνούν από το ΠΑ.ΣΟ.Κ. να εκφράσουν την άποψή τους. 'Ετσι επιβάλλει ένα σχέδιο νόμου που θα βάλει τώρα ταφόπετρα στην ιστορική, με την τεράστια αναπτυξιακή και εθνική προσφορά, κοινότητα και κατ' επέκταση στην ελληνική ύπαιθρο.

Δεν γνωρίζουμε ποιο θα είναι το επόμενο καταστροφικό βήμα του κυρίου Υπουργού για να φυλαγόμαστε από τώρα. Πάντως ένα είναι βέβαιο, ότι ο σημερινός εμπνευστής του "ΚΑΠΟΔΙΣΤΡΙΑ" θα γραφτεί στην ιστορία ως Υπουργός της συμφοράς και όχι της προσφοράς.

Κυρίες και κύριοι συνάδελφοι, είχα την τύχη να υπηρετήσω την Τοπική Αυτοδιοίκηση από διάφορες σκοπιές, όπως αυτή του προέδρου κοινότητας του νομάρχη κλπ. Και γνωρίζω πολύ καλά τη νοοτροπία, τις ιδιαιτερότητες, αλλά και την αγάπη και ευαισθησία που τρέφουν οι πολίτες για τον τόπο τους και για το χωριό τους. 

Ε, λοιπόν, σας βεβαιώνω ότι σε αυτές τις κοινωνίες, όταν προσπαθεί κανείς να επιβάλει αποφάσεις, με τις οποίες διαφωνούν, όπως οι υποχρεωτικές συνενώσεις, τότε είναι απόλυτα βέβαιο ότι τα αποτελέσματα θα είναι αρνητικά, όταν μάλιστα αυτές οι τόσο σοβαρές και καθοριστικές αποφάσεις, για το μέλλον της Τοπικής Αυτοδιοίκησης και της υπαίθρου γενικότερα, παίρνονται με προχειρότητα χωρίς οικονομοτεχνικές μελέτες ή σκοπιμότητας, χωρίς να ληφθούν υπόψη οι ιδιαιτερότητες των χωριών που συνδέονται με ιστορικές καταβολές, όπως η κοινότητα του Παύλου Μελά, του Γοργοποτάμου, Θερμοπυλών Φθιώτιδος ή με τοπικές άλλες διαφορές όπως οι κοινότητες Ροδίτσας, Αρκίτσας, Λάρυμνας κλπ. του Νομού Φθιώτιδος, αλλά με μοναδικό στόχο τα κομματικά συμφέροντα του ΠΑ.ΣΟ.Κ.. Ε, τότε είναι βέβαιο ότι τα αποτελέσματα θα είναι καταστροφικά.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Επειδή πολλά ειπώθηκαν γύρω από το επαίσχυντο σχέδιο νόμου, ήθελα να τονίσω ιδιαίτερα ένα ακόμη σημαντικό για το μέλλον της επαρχίας στοιχείο που δεν έλαβε υπόψη του ο επαρχιώτης Υπουργός. Το τελευταίο διάστημα έκανα μια περιοδεία στο νομό μου, κυρίως στις κοινότητες που καταργούνται και διαπίστωσα ότι οι ετεροδημότες του νομού σκέπτονται να μεταφέρουν ομαδικά τα πολιτικά τους δικαιώματα στην πόλη όπου εργάζονται ή διαμένουν το μεγαλύτερο χρονικό διάστημα διότι ο κύριος λόγος που τους συνέδεε με το χωριό τους, θα εκλείψει πλέον. Και φυσικά οι περισσότεροι απ' αυτούς διαμένουν στην Αττική. Αυτό σημαίνει ότι θα έχουμε αλλοίωση του σημερινού πολιτικού και κοινοβουλευτικού χάρτη της χώρας μας. Η επαρχία στο εξής θα εκπροσωπείται από ελάχιστους Βουλευτές στο Ελληνικό Κοινοβούλιο. Και να σκεφθεί κανείς ότι αυτό το σχέδιο νόμου είναι έργο επαρχιώτη Βουλευτή γιατί ο Πρωθυπουργός μας ως μόνιμος κάτοικος Κολωνακίου Αθήνας δικαιολογείται να το στηρίζει. Αλλωστε σπανίως αποφασίζει ο ίδιος με ό,τι αυτό συνεπάγεται.

Τέλος, η Νέα Δημοκρατία όταν έλθει στην εξουσία θα καταργήσει όλες τις αποφάσεις για τις συνενώσεις που πάρθηκαν χωρίς την έγκριση των πολιτών. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος του Δημοκρατικού Κοινωνικού Κινήματος κ. Τσοβόλας ορίζει ως Κοινοβουλευτικό Εκπρόσωπο τον κ. Γεώργιο Ρόκο.

Ο κ. Σαατσόγλου έχει το λόγο.

ΑΝΕΣΤΗΣ ΣΑΑΤΣΟΓΛΟΥ: Κύριε Πρόεδρε, η Κυβέρνηση έχοντας σαν στόχο την συγκρότηση επιτελικού κεντρικού κράτους, του κράτους στρατηγείου της ανάπτυξης και της ολοκλήρωσης της αποκεντρωμένης δομής της Δημόσιας Διοίκησης, της εκπλήρωσης της συνταγματικής επιταγής για την πολυεπίπεδη διάρθρωση της Τοπικής Αυτοδιοίκησης και παράλληλα ούσα συνώνυμος με την αξιοκρατία και την αποτελεσματικότητα στη στελέχωση, στην οργάνωση και στη λειτουργία της Δημόσιας Διοίκησης, για τη διαφάνεια και την προστασία του πολίτη, έκανε σημαντικές θεσμικές νομοθετικές παρεμβάσεις στους παραπάνω τομείς, με τη δημιουργία της αιρετής Νομαρχιακής Αυτοδιοίκησης με τη συγκρότηση της περιφέρειας ως βασικό επίπεδο της πραγματικά αποκεντρωμένης Δημόσιας Διοίκησης και σήμερα με τη συγκρότηση της πρωτοβάθμιας Τοπικής Αυτοδιοίκησης που επονομάστηκε και σχέδιο-πρόγραμμα "ΙΩΑΝΝΗΣ ΚΑΠΟΔΙΣΤΡΙΑΣ".

Η Κυβέρνηση προχωρεί με αποφασιστικότητα σε μια βαθειά μεταρρύθμιση της διοικητικής δομής της χώρας, που θα σημαδέψει και θα χαράξει ανεξίτηλα την πορεία μας στον 21ο αιώνα. Αυτή η μεταρρύθμιση, όπως προείπαμε, ονομάστηκε "ΙΩΑΝΝΗΣ ΚΑΠΟΔΙΣΤΡΙΑΣ".

Σήμερα, σύμφωνα με την απογραφή του 1991, υπάρχουν πέντε χιλιάδες τριακόσιες δεκαοκτώ κοινότητες και τριακόσιοι πενήντα επτά δήμοι. Η χώρα διαθέτει δώδεκα χιλιάδες πεντακόσιους σαράντα οκτώ οικισμούς. Εξαιτίας αυτής της πολυδιάσπασης της πρωτοβάθμιας Τοπικής Αυτοδιοίκησης, η συντριπτική της πλειοψηφία αδυνατεί να ανταπεξέλθει σε στοιχειώδεις διοικητικές λειτουργίες και πολύ περισσότερο να εκπληρώσει την κατά το Σύνταγμα αποστολή της, που είναι η διοίκηση των τοπικών υποθέσεων.

Φυσικά, είναι κραυγαλέα η αδυναμία της να προσαρμοστεί ως έχει στις κατευθύνσεις του τοπικού και διοικητικού συστήματος της Ευρωπαϊκής 'Ενωσης. Οι διαθέσιμοι οικονομικοί πόροι σπαταλώνται σε έργα μικρής κλίμακας χωρίς καμία πολλαπλασιαστική επίδραση στην ανάπτυξη της περιοχής και μάλιστα με χαρακτηριστική αδιαφάνεια. Οι οικονομίες κλίμακας απαιτούν αυτές οι δουλειές να γίνονται σε διαφορετικό επίπεδο. Το περιεχόμενο των τοπικών υποθέσεων έχει ήδη διευρυνθεί και οι μικροί ΟΤΑ δεν μπορούν να ανταποκριθούν ούτε καν στα παλιά τους καθήκοντα. 

Η Τοπική Αυτοδιοίκηση πρέπει πλέον να σχεδιάζει και υποστηρίζει την τοπική και περιφερειακή ανάπτυξη με δικές της οικονομικές και διοικητικές δυνάμεις. Περαιτέρω ο πολυτεμαχισμός διασκορπίζει και τους ανθρώπινους πόρους και στερεί τις τοπικές κοινωνίες από τη δυνατότητα να αναδείξουν πολιτικές ηγεσίες δραστήριες και ικανές να ανταποκριθούν στο ρόλο τους.

'Ολα αυτά τα ενδημικά χαρακτηριστικά γνωρίσματα καταδεικνύουν ότι το πρόβλημα της Τοπικής Αυτοδιοίκησης είναι δομικό και ως τέτοιο πρέπει να αντιμετωπιστεί. Οι ευρωπαϊκές χώρες εδώ και πολλά χρόνια έλυσαν το πρόβλημα με τις συνενώσεις. Η Σουηδία από το 1995, η Ολλανδία, η Γερμανία, η Αγγλία, το Βέλγιο. Μόνο η Γαλλία καθυστέρησε και τελευταία έμεινε η Ελλάδα.

Η Ελλάδα ξεκίνησε τις εθελούσιες συνενώσεις τη δεκαετία του 1980.'Ομως δεν προχώρησαν όπως έπρεπε. Σήμερα ο αριθμός των Ο.Τ.Α. δεν αποτελεί συντελεστή προόδου. Η διοικητική εξουσία των Ο.Τ.Α. εμφανίζεται μόνο υπό τη στατική έννοια του όρου. Οι Ο.Τ.Α. δεν λειτουργούν δυναμικά. Η κατάσταση ευνοεί την αναγνώριση μεγάλων Ο.Τ.Α.. Ενδείκνυται, λοιπόν, η συγχώνευση, λοιπόν, σε ενότητες για να καταστούν βιώσιμοι και προσαρμοσμένοι στη σύγχρονη πραγματικότητα.

Σήμερα η Κυβέρνηση του ΠΑ.ΣΟ.Κ. τολμά αυτό που επί δεκαετίες δεν τολμήθηκε, δηλαδή να βαδίσουμε στο μονόδρομο που οδηγεί στην ανασύνταξη των τοπικών κοινωνιών μέσα από νέους βιώσιμους ισχυρούς Ο.Τ.Α. και στην αλλαγή


 

  

Σελίδα 1107 

 

της διοικητικής γεωγραφίας. Αρκετοί υποστηρίζουν ότι το σχέδιο νόμου εξαντλείται σε αναγκαστικές συνενώσεις Ο.Τ.Α.. Κακώς συμβαίνει αυτό. Πρόκειται για ανακυττάρωση της διοικητικής δομής της ελληνικής επικράτειας για ισομερή ανάπτυξή της.'Ετσι, λοιπόν, λέω ναι, στη φιλοσοφία του παρόντος σχεδίου νόμου, ναι, στη φιλοσοφία του "ΚΑΠΟΔΙΣΤΡΙΑ".

'Ερχομαι τώρα στο χωροταξικό σχεδιασμό, στην εκλογική μου περιφέρεια στο Νομό Δράμας.'Οπως είναι γνωστό, η εντολή ανάθεσης του χωροταξικού σχεδιασμού των νομών από το Υπουργείο Εσωτερικών δόθηκε στα αρμόδια θεσμοθετημένα όργανα Τοπικής Αυτοδιοίκησης των νομών, δηλαδή στις ΤΕΔΚ, στις επιτροπές νομών, στους Γενικούς Γραμματείς των Περιφερειών για συμπλήρωση των όποιων κενών θα υπήρχαν στις προτάσεις των οργάνων του νομού.

Η επιτροπή του Νομού Δράμας με την ΤΕΔΚ δυστυχώς, σχεδιάσαν χωρίς να ρωτήσουν τα δημοτικά και κοινοτικά συμβούλια, χωρίς να κάνουν ανοικτές λαϊκές συνελεύσεις στους δήμους και στις κοινότητες του νομού, για να ακούσουν τις απόψεις των κατοίκων. Υπήρξε πλήρης προχειρότης και ενδεχομένως και σκοπιμότητα στο σχεδιασμό του χωροταξικού.'Ηταν λάθος ο σχεδιασμός στο νομό μας. Αποτέλεσμα αυτού του σχεδιασμού ήταν να περάσει αυτούσια η πρόταση της ΤΕΔΚ στο Νομό Δράμας σαν απόφαση του Υπουργείου Εσωτερικών οπότε με την ανακοίνωση της χωροταξίας για το νομό Δράμας δημιουργήθηκε ένας ξεσηκωμός και ένα χάος, μία αγανάκτηση στο νομό, από πλευράς δήμων και κοινοτήτων. Η επιτροπή νομού και η ΤΕΔΚ πρότειναν οκτώ ενότητες δήμων, πρόταση που δυστυχώς, πέρασε και εγκρίθηκε από το Υπουργείο. 

Εάν η πρόταση περιελάμβανε δεκατρείς ή δεκατέσσερις ενότητες δήμων, άποψη την οποία είχα και έχω, την υπεστήριξα και την υποστηρίζω, τότε πιστεύω ότι δεν θα είχαμε κανένα πρόβλημα στο νομό Δράμας. Αν δηλαδή, πιο συγκεκριμένα οι τρείς μεγάλες κωμοπόλεις του Νομού, Κύρια, 'Αγιος Αθανάσιος και Δοξάτο αποτελούσαν χωριστούς δήμους, ο Βώλακας με τους Ποταμούς αποτελούσαν χωριστόδήμοαπό το Κάτω Νευροκόπι, η Μικρόπολη, το Φωτολίβος με τη Μαυρολεύκη, οι Σιταγροί με την Αργυρούπολη και η Πετρούσα με τους Πύργους αποτελούσαν χωριστέςενότητες, δεν θα είχαμε κανένα πρόβλημα.

Είμαι αναγκασμένος, δυστυχώς, να ψηφίσω το χωροταξικό σχεδιασμό, παρά την αντίθετη άποψη που είχα και έχω περί αυτού για το Νομό Δράμας, λόγω κομματικής πειθαρχίας. 

ΠΡΟΕΔΡΕΥΩΝ (Νικόλαος Κατσαρός): Ο κ. Χρυσανθακόπουλος έχει το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: 'Οταν το σχέδιο "Ι. ΚΑΠΟΔΙΣΤΡΙΑΣ" παρουσιάσθηκε στην εκεί κοινωνία, χαιρετίσθηκε σαν μια μεγάλη μεταρρύθμιση και τομή. Και όταν ακόμα δεν επικρατούσαν σκοπιμότητες και μικροπολιτική, το στήριζαν όλες οι παρατάξεις ομόφωνα. Στη συνέχεια διαπιστώθηκε ότι θίγονται κάποια συμφέροντα, διαπιστώθηκε ότι μπορεί να προξενήσει κάποιες δυσλειτουργίες, διαπιστώθηκαν κάποιες αδυναμίες στην κλιμάκωση της εφαρμογής του, καθώς δεν υπήρξε μια σαφής και σταθερή θεσμοθετημένη διοικητική, θα λέγαμε, διάταξη των εισηγητών σε όλα τα επίπεδα, έτσι ώστε να μην υπάρξουν παρερμηνείες.

Σαφώς και οι ΤΕΔΚ και οι επιτροπές του νομού και όλοι είχαν λόγο. Ο τρόπος που προχώρησαν το ζήτημα δημιούργησε προβλήματα -τα αντιμετωπίζουμε και στην Αχαϊα- και πρέπει να ομολογήσουμε ότι σ' αυτό το επίπεδο δεν ήταν ο καλύτερος τρόπος για να προχωρήσουμε.

Επιμένω, όμως, στην ομοφωνία, η οποία επεκράτησε σε πρώτη φάση, που τα περισσότερα στελέχη της Αντιπολίτευσης, που συμμετέχουν στην ΚΕΔΚΕ, εκεί συμφωνούσαν, επικροτούσαν και ενίσχυαν μία εξέλιξη στην οποία έβρισκαν θετικό το ότι θα αναβαθμιστούν οι υπηρεσίες, οι διοικητικές, οι τεχνικές, οι επιστημονικές, οι κοινωνικές, ότι θα ιδρυθούν δημοτικές επιχειρήσεις, ότι θα ενταχθούν σε ευρωπαϊκά προγράμματα, ότι θα φτιαχτούν υπηρεσίες κοινής ωφέλειας εκεί που δεν υπήρχαν, ακριβώς γιατί το δυναμικό των νέων δήμων αξιοποιούσε το υπάρχον δυναμικό των πρώην Ο.Τ.Α., χωρίς να θίγει βασικά ζητήματα, βασικά πλεονεκτήματα τα οποία είχαν, καθώς οι πρώην Ο.Τ.Α. διατηρούν το όνομα, τη γεωγραφική ενότητα και την εκπροσώπηση. 'Ομως, υπάρχουν και άλλες πτυχές.

Είναι αλήθεια ότι ο ιστορικός κύκλος, όπου ο πρόεδρος έτρεχε διακονεύων στα πολιτικά γραφεία των Βουλευτών και στους Υπουργούς, για να πάρει κάποια χρήματα, έχει κλείσει. Σταμάτησε πλέον και άλλαξε σελίδα η ιστορία και ο πρόεδρος, ο οποίος -το μοντέλο του είναι γνωστό- με μια σφραγίδα στην κωλότσεπη έτρεχε δεξιά και αριστερά εκλιπαρώντας, δεν θα μπορεί να κάνει το ιστορικό του καθήκον, να σώσει την περιοχή του. Δεν μπορούμε να παραγνωρίσουμε, όμως, ότι βοήθησε η φιλοτιμία αρκετών μεμονωμένων προσώπων, που αφιλοκερδώς θυσίασαν μέρος της ζωής τους, για να σώσουν τα χωριά τους.

Πρέπει να πάμε, όμως, σε μια άλλη θεσμοθετημένη ιστορική περίοδο, όπου θα υπάρχουν τα μέσα και όχι οι ηρωικές ατομικές προσπάθειες, για να προχωρήσουμε μπροστά. Τελειώνει το παλιό πελατειακό σύστημα και η τοπαρχία και η δομή του δημοκρατικού μας πολιτεύματος αναβαθμίζεται με νέα δεδομένα. 

Θα πρέπει επ' αυτού να πούμε ότι η περιφέρεια θα πρέπει να αποτελέσει πλέον τη νέα εκείνη γεωγραφική ενότητα, που από κοινού, συνειδησιακά θα συνασπίζονται οι δυνάμεις για να αποδώσουν στα ζητήματα που αφορούν την αυτοδιοίκηση και να προχωρούμε με θάρρος στις νέες αυτές τομές και τις νεώτερες επιλογές, τις οποίες ακολουθεί η χώρα μας, χαιρετίζοντας την επιτυχία της Νομαρχιακής Αυτοδιοίκησης και απαιτώντας σ' αυτήν την ενδιάμεση φάση να ενδυναμώσει ακόμα περισσότερο. 

Αλλά υπάρχουν και αδυναμίες στο νομοσχέδιο. Ιδιαίτερα ήθελα να τονίσω ότι η διοικητική χωροθέτηση, που έγινε με άνωθεν αποφάσεις, τραυμάτισε σε πολλά σημεία την ουσία του νομοσχεδίου, που θα πρέπει να γίνει νόμος του κράτους και δημιούργησε προβλήματα. Πιστεύω, ότι στην εφαρμογή του ο νόμος, σε ό,τι αφορά τη χωροθέτηση, αμέσως μετά θα πρέπει να κρίνει την αποτελεσματικότητα που έχει.

Υπάρχουν, όμως, και δύο ζητήματα στα οποία πρέπει κανείς να σταθεί με ιδιαίτερη προσοχή. 'Οταν στο άρθρο 4 αναφέρεται ότι η έδρα του νέου δήμου θα είναι κάποιος οικισμός, κάποια πρώην κοινότητα και δεν θα εκλέγει τοπικό συμβούλιο εκείνος ο χώρος, στον οποίο γίνεται η έδρα του δήμου, κάνετε ένα σφάλμα. Περνάτε τη λογική της έδρας. Η έδρα είναι η λογική του ομόκεντρου κύκλου, όπου αρμονικά αναπτύσσεται γύρω του ο δήμος. Αλλά αυτό στην πράξη και τη ζωή δεν υφίσταται. Θα πρέπει να εκλέγουν κι εκεί τοπικό συμβούλιο, για πολλούς λόγους, γιατί στο μέλλον μπορεί να αλλάξει η έδρα, βάσει του Κώδικα που ισχύει για τους δήμους και τις κοινότητες. Θα πρέπει να εκλέγει για λόγους ισοτιμίας. 

Το άρθρο 6 αναφέρεται στις αρμοδιότητες των τοπικών συμβουλίων. Πρέπει να δώσουμε στα τοπικά συμβούλια την ελάχιστη οικονομική εκείνη δύναμη, όχι στα χέρια τους, στις δημοτικές υπηρεσίες, αλλά την αρμοδιότητα να τα εκταμιεύουν, προσανατολίζοντάς τα στα μικρά έργα ελάχιστου ενδιαφέροντος και συνολικής απόστασης των υπολοίπων.

Γιατί σε ένα δημοτικό συμβούλιο, κανείς δεν θα ενδιαφερθεί αν το τοπικό συμβούλιο δεν έχει ελάχιστη δύναμη να φτιάξει μια λακούβα σε μια πρώην κοινότητα η οποία δεν εκπροσωπείται...

ΠΡΟΕΔΡΕΥΩΝ (Νικόλαος Κατσαρός): Τελειώσατε. 

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Να ολοκληρώσω τη φράση μου, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): 'Οχι, σας παρακαλώ!

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Σας παρακαλώ, η φράση πρέπει να ολοκληρωθεί.

ΠΡΟΕΔΡΕΥΩΝ (Νικόλαος Κατσαρός): Τη διαδικασία εσείς την αποφασίσατε, δεν την αποφάσισα εγώ.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Ναι, να πω την τελευταία μου φράση, να βάλω τελεία.


 

  

Σελίδα 1108 

ΠΡΟΕΔΡΕΥΩΝ (Νικόλαος Κατσαρός): 'Οχι, κύριε συνάδελφε.

Ο κ. Κουράκης έχει το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: 'Ετσι, θα επανέλθω στη συζήτηση κατ'άρθρο για το άρθρο 6, με προσθήκη τροπολογία, κύριε Υπουργέ. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Κουράκη, έχετε το λόγο.

ΙΩΑΝΝΗΣ ΚΟΥΡΑΚΗΣ: Κύριε Πρόεδρε, κυρίες και κύριοι συνάδελφοι, με τη σημερινή συζήτηση του νομοσχεδίου ολοκληρώνεται ένας πρώτος μεγάλος κύκλος για την αυτοδιοίκηση, καταγράφεται ως σταθμός που είναι συνέχεια των ν. 2218 και 2240, αλλά και άλλων νομοθετικών προοδευτικών πρωτοβουλιών για την αυτοδιοίκηση. Διευρύνεται, δε και ενισχύεται η πρωτοβάθμια αυτοδιοίκηση, αλλά και γενικότερα το διοικητικό σύστημα της χώρας.

Το νομοσχέδιο αυτό πρέπει να πούμε ότι έρχεται σε συνέχεια των μεγάλων πρωτοβουλιών της Κυβέρνησης για τον εκσυγχρονισμό της χώρας. Οφείλω να ομολογήσω ότι αποτελεί μια από τις σημαντικότερες πολιτικές πράξεις στην ιστορία του νεότερου ελληνικού έθνους και μια τομή σε μια κρίσιμη για την πορεία της χώρας μας περίοδο.

Με το νομοθέτημα αυτό μετατοπίζονται -θα έλεγα-σταθερά τα κέντρα λήψης αποφάσεων προς την περιφέρεια, το δήμο, τη γειτονιά και αποδυναμώνονται γραφειοκρατικές δομές της κεντρικής εξουσίας. 'Ετσι, τα χαρακτηριστικά της ανάπτυξης δεν είναι μόνο ποσοτικά, αλλά κατά βάση ποιοτικά με κέντρο βάρους τον άνθρωπο.

Σήμερα, χρέος όλων μας είναι να στηρίξουμε το θεσμό αυτό, αλλά παράλληλα, να αποτιμήσουμε τις αδυναμίες και τις ιδιαιτερότητες στην πορεία του χρόνου και να καταθέσουμε τις προτάσεις για παραπέρα βελτίωση, μεγαλύτερη αποκέντρωση και θεσμική στήριξη του νέου αυτού σχήματος. 

Το σημαντικό αυτό βήμα για τον εκσυγχρονισμό του διοικητικού συστήματος, για την ανασυγκρότηση της πρωτοβάθμιας Τοπικής Αυτοδιοίκησης για την τήρηση της νομιμότητας, της διαφάνειας στη διαχείριση των πόρων, πρέπει σταδιακά να δοθούν νέα κίνητρα όχι μόνο οικονομικά, αλλά και άλλης μορφής για να μην μπορεί κανείς πλέον να στέκεται αρνητικά απέναντι στο θέμα των συνενώσεων των ΟΤΑ.

Το νέο μοντέλο οργάνωσης του κράτους με ισχυρή Τοπική Αυτοδιοίκηση και με Δημόσια Διοίκηση σύγχρονη και αποτελεσματική, δεν είναι ευθύνη μόνο της Κυβέρνησης, αλλά είναι υπόθεση των πολιτών, υπόθεση της κοινωνίας, η οποία την τελευταία δεκαετία έχει εκφράσει μέσω των κοινωνικών φορέων την αδήρητη ανάγκη αναδιοργάνωσης του κράτους ως τη μόνη λύση για το ξεπέρασμα της κοινωνικής, οικονομικής απομόνωσης και κρίσης. Πολλές φορές είναι δικαιολογημένη η αντίδραση στο καινούριο και ειδικότερα όταν δεν έχει προβληθεί, συζητηθεί και κατανοηθεί ο σχεδιασμός από τα ευρύτερα κοινωνικά στρώματα.

Φοβάμαι, κύριε Υπουργέ, ότι υπήρξαν κάποια κενά ενημέρωσης και αδράνειας στην αρχή, θα έλεγα, όπου επέτρεψαν στους κάθε είδους διαχειριστές της εξουσίας να επιχειρήσουν να ακυρώσουν αυτήν την προσπάθεια αναδιοργάνωσης του κράτους. Είναι ανάγκη, λοιπόν, όλες οι συνιστώσες της επιχειρούμενης μεταρρύθμισης να αναλάβουν το δικό τους μερίδιο ευθύνης και να καταθέσουν τη δική τους πρόταση.

'Οσον αφορά στο χωροταξικό, επειδή το θέμα των συνενώσεων αποτελεί ιστορική καμπή, κατά την άποψή μου και είναι ένα κυρίαρχο κοινωνικό και πολιτικό φαινόμενο και βέβαια πολυσύνθετες πλευρές (πολλές δευτερεύουσες) θα έλεγα και επειδή υπάρχει έλλειψη χρόνου, θα καταθέσω τις προτάσεις και ορισμένες παρατηρήσεις επί των άρθρων της Τ.Ε.Δ.Κ Ηρακλείου, που πρέπει να πω, ότι ομόφωνα στηρίζουν το νομοσχέδιο, αλλά βέβαια, καταθέτουν ορισμένες βελτιωτικές προτάσεις.

Πρέπει, όμως, να σας πω ότι στο χωροταξικό σχεδιασμό η αρχική πρόταση της Τ.Ε.Δ.Κ για τριάντα δήμους δημιουργούσε τις προϋποθέσεις για συνεννόηση και συνένωση και δεν θα υπήρχαν οι αντιδράσεις που υπήρξαν στο Ηράκλειο. Οι Δήμοι Πυργιωτίσσης, Αρκαδίας, Μοχού, 7 χωριών της Βιάννου, Θεοτοκόπουλου και της ορεινής Κοινότητας Γωνιών Μαλεβυζίου έπρεπε να συσταθούν γιατί είναι δήμοι της ενδοχώρας και πληρούν όλες όλες τις προϋποθέσεις.

Αγαπητοί συνάδελφοι, σήμερα είναι δεδομένος ο νέος χάρτης της Τοπικής Αυτοδιοίκησης και έχουν σχηματοποιηθεί περιοχές της αποκέντρωσης. Αυτό το νέο σχήμα για να παίξει το ρόλο του, που όλοι επαγγελλόμαστε και ευχόμαστε, χρειάζεται να προικισθεί με όλες εκείνες τις προϋποθέσεις που θα το αναγάγουν σε πρωταγωνιστή και υποκείμενο της περιφερειακής ανάπτυξης και της αναδιοργάνωσης της υπαίθρου που σήμερα ας μην κρυβόμαστε βρίσκεται σε μαρασμό.

'Ετσι, λοιπόν, πρέπει να δοθούν περισσότερες οικονομικές ενισχύσεις στους δήμους και δεν μπορεί να υπολείπονται των ενισχύσεων που δίνονται στους δήμους της Ευρώπης που υπολογίζεται στο 30% με 35% των εσόδων από άμεσους ή έμμεσους φόρους. Αυτό που ισχύει στη χώρα μας δεν είναι ικανό να στηρίξει τη μεγαλειώδη αυτή προσπάθεια και πολύ περισσότερο να δημιουργήσει τους απαραίτητους μηχανισμούς για μία σύγχρονη ευέλικτη και αποτελεσματική αυτοδιοίκηση.

Παράλληλα η προετοιμασία των νέων αυτών δομών συνδέεται με τη στελέχωση με το απαραίτητο εξειδικευμένο ανθρώπινο δυναμικό, με ένα καινοτόμο πρόγραμμα εξειδίκευσης του υπάρχοντος προσωπικού των Ο.Τ.Α.. Πρέπει επίσης να γίνουν οι απαραίτητες Νομοθετικές και Συνταγματικές αλλαγές, ώστε η Τοπική Αυτοδιοίκηση να πάψει να αποτελεί εξάρτημα, της κρατικής μηχανής με αναχρονιστικές παρεμβάσεις.

Ευχαριστώ, κύριε Πρόεδρε.

(Χειροκροτήματα από την πτέρυγα του ΠΑ.ΣΟ.Κ.)

(Στο σημείο αυτό ο Βουλευτής κ. Ιωάννης Κουράκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Νικόλαος Κατσαρός): Ο κ. Τζανής έχει το λόγο.

ΛΕΩΝΙΔΑΣ ΤΖΑΝΗΣ: Κυρίες και κύριοι συνάδελφοι, σε μία εφημερίδα της προηγούμενης Κυριακής διάβασα τα εξής: "Η Ρηγίλλης ποντάρει όλα της τα λεφτά στον "ΚΑΠΟΔΙΣΤΡΙΑ", ενώ στο εσωτερικό του κόμματος τρείς λαλούν και δύο χορεύουν". Στα σύνορα Ηρακλείου-Ρεθύμνου και στο μπλόκο κατά του "ΚΑΠΟΔΙΣΤΡΙΑ" κατέφθασε στις 02.00' τη νύχτα ο Αρχηγός της Αξιωματικής Αντιπολίτευσης, πέρασε μέσα από πρόχειρα στημένες σκηνές, από ψησταριές και λουκάνικα κλπ."

Είναι πολύ εύκολο να ασχολείται κανείς με ψησταριές. Είναι πολύ εύκολο να ασχολείται κανείς με σουτ σε εστίες αφύλακτες. Είναι δύσκολο να επιτυγχάνει γκόλ στο γήπεδο της πολιτικής. 

(Διαμαρτυρίες από την πτέρυγα της Νέας Δημοκρατίας)

Εάν θέλετε να ασχοληθούμε με την ουσία, κύριοι συνάδελφοι, στην νέα αναμέτρηση στο επίπεδο της πολιτικής θα πάρετε την απάντηση.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε συνάδελφε, μην προκαλείτε για να μη σας διακόπτω. 

ΛΕΩΝΙΔΑΣ ΤΖΑΝΗΣ: Από εσάς, κύριε Πρόεδρε, θέλω προστασία, όχι υποδείξεις. 

ΠΡΟΕΔΡΕΥΩΝ (Νικόλαος Κατσαρός): Θα σας προστατεύσω, μην αμφιβάλλετε γι' αυτό. Απλώς παράκληση σας υποβάλλω. 

ΛΕΩΝΙΔΑΣ ΤΖΑΝΗΣ: Το δικαίωμα του λόγου μου δεν υπόκειται στη λογοκρισία κανενός.

Κύριοι συνάδελφοι, το νομοσχέδιο που συζητείται είναι ασφαλώς μια προσπάθεια σοβαρής μεταρρύθμισης στο χώρο της Τοπικής Αυτοδιοίκησης. Και είναι ασφαλώς μία κίνηση φυγής προς το μέλλον, όπως η εισηγητική έκθεση αναφέρει. Είναι επιπλέον για μας στο ΠΑ.ΣΟ.Κ. ένα στοίχημα στο επίπεδο, στο "γήπεδο" της πολιτικής και διαβεβαιώνουμε τους συναδέλφους οι οποίοι "ανησυχούν" ότι και αυτό το στοίχημα θα το κερδίσουμε.

Αυτές τις ημέρες η Ελλάδα έζησε πραγματικά χρήσιμες εμπειρίες. Εμπειρίες που έδειξαν ότι υπάρχουν δύο κόσμοι


 

  

Σελίδα 1109 

 

μέσα σ' αυτήν τη χώρα. Ο ένας είναι ο κόσμος εκείνος που θεωρεί ότι δεν πρέπει τίποτα να αλλάξει, ότι η πολιτική πράξη είναι ταυτόσημη με την αδράνεια. Ο άλλος κόσμος είναι εκείνος που θεωρεί ότι αυτός ο τόπος έχει το δικαίωμα να βαδίσει μπροστά. Αυτοί οι δύο κόσμοι είναι φυσικό να συγκρούονται. Το είδαμε στους δρόμους, το είδαμε στις καθημερινές συμπεριφορές πολιτών και πολιτικών. Αυτά εμάς δεν μας φοβίζουν. 

Οι αναγκαστικές συνενώσεις, αγαπητοί συνάδελφοι, ούτε αναγκαστικές είναι ούτε συνενώσεις. Και επειδή τέθηκε από ορισμένους θέμα ενδεχόμενης αντισυνταγματικότητας του νομοσχεδίου θα πω μόνο ότι το άρθρο 101, παράγραφος 2 του Συντάγματος ορίζει ότι η διοικητική διαίρεση της χώρας διαμορφώνεται με βάση τις γεωοικονομικές, κοινωνικές και συγκοινωνιακές συνθήκες. Ο όρος "διαμορφώνεται" έχει την έννοια πως φορέας αυτού του δικαιώματος διαμόρφωσης είναι η ίδια η πολιτεία. 'Αλλωστε οι υποχρεώσεις του κράτους, της πολιτείας, απέναντι στην Τοπική Αυτοδιοίκηση προσδιορίζονται με σαφήνεια στο άρθρο 102, παράγραφος 5 του Συντάγματος, που προβλέπει ότι το κράτος ασκεί στους ΟΤΑ εποπτεία που δεν εμποδίζει την πρωτοβουλία και την ελεύθερη δράση τους. Αυτές τις διατάξεις τις συνδέω με τη διάταξη του άρθρου 99 του Συντάγματος του 1952 που όριζε ότι η διοικητική οργάνωση του κράτους βασίζεται στην αποκέντρωση και στην Τοπική Αυτοδιοίκηση ως ο νόμος ορίζει. Και ο νόμος είναι ζήτημα της Βουλής και το περιεχόμενο του νόμου είναι ζήτημα της Βουλής. 

Πολλοί λένε ότι η Κυβέρνηση αιφνιδίασε, δεν συζήτησε τον "ΚΑΠΟΔΙΣΤΡΙΑ". Εγώ σας θυμίζω ότι η διαδικασία των συνενώσεων ξεκίνησε από το 1981. Το 1982 ακόμη ο Γεννηματάς την επεσήμανε, αλλά και πιο μπροστά στην Αναθεώρηση του Συντάγματος σ'αυτήν την Αίθουσα -λίγοι από τους σημερινούς συναδέλφους ήταν παρόντες- επισημαίνονταν η ανάγκη της συνένωσης των δήμων και κοινοτήτων.

Τότε μάλιστα είχε κατατεθεί και πρόταση νόμου από το τότε Κομμουνιστικό Κόμμα Εσωτερικού που επεσήμαινε το Μάρτιο του 1986 την ανάγκη να αντιμετωπισθεί το πρόβλημα της πολυδιάσπασης των ΟΤΑ. Αντίθετα απέναντι σε όλα αυτά η Νέα Δημοκρατία διαρκώς έλειπε με την έλλειψη πρότασης για την Τοπική Αυτοδιοίκηση.

Ανησυχεί σήμερα η αντιπολίτευσηότι με το νομοσχέδιο αυτό ερημώνουν τα χωριά, ότι επέρχεται ερήμωση της υπαίθρου. Και ερωτώ όλους αυτούς που ανησυχούν : Γνωρίζουν ποια είναι η εικόνα της υπαίθρου σήμερα; Μήπως υπάρχει ζωντάνια και απειλείται με ρήμαγμα η ύπαιθρος; 

Θα τελειώσω αγαπητοί συνάδελφοι λέγοντας ότι ενδεχομένως για πολλούς το νομοσχέδιο αυτό να μην είναι το άριστο. Είναι, όμως, ένα πολύ καλό νομοσχέδιο, είναι ένα βήμα προς το καλύτερο και έτσι πρέπει να αντιμετωπίζεται. Ασφαλώς έχουμε δρόμο μπροστά μας .Πρέπει να προχωρήσουμε και να προχωρήσετε αγαπητοί κύριοι Υπουργοί στη θεσμοθέτηση των μητροπολιτικών δήμων, στη συνένωση αναποτελεσματικών οργανισμών, στον περιορισμό των οργανισμών, στην αλλαγή της δημοσιοϋπαλληλικής συνείδησης, στον έλεγχο της διαχείρισης του δημοσίου χρήματος, σ' αυτά που πρότεινε η κ. Δαμανάκη, για να αντιμετωπίσουμε το φαινόμενο των ισοβιτών δημάρχων, των πολυάριθμων δημοσίων υπαλλήλων που στελεχώνουν τα ψηφοδέλτια της Τοπικής Αυτοδιοίκησης, είναι πολλά που έχετε να κάνετε και περισσότερα από αυτά θα έχουμε τη δυνατότητα να τα πούμε στην κατ' άρθρο συζήτηση.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Νικόλαος Κατσαρός): Ο κ.Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, έχω την αίσθηση ότι σε όλη την Αίθουσα δεν έχουμε συνειδητοποιήσει το βαθύτερο πολιτικό νόημα της αιτίας που επέβαλε αυτό το νομοσχέδιο για το οποίο ανήκει εύγε στο Υπουργείο Εσωτερικών που συνέλαβε την αιτία και το νόημα. Η χώρα μας , όπως όλοι γνωρίζουμε, πέρασε έναν εμφύλιο πόλεμο ο οποίος διεσάλευσε εντελώς τον κοινωνικό και διοικητικό ιστό. Και ως προς μεν τον κοινωνικό ιστό υπήρξε η μεγάλη διαίρεση, υπήρξαν, όπως ξέρετε, οι αναγκαστικές εκκενώσεις χωριών, λόγω του τότε εμφυλίου πολέμου, με εκείνους τους απαράδεκτους όρους του συμμοριτισμού κλπ. Στη συνέχεια αυτή η αναγκαστική εκκένωση των χωριών οδήγησε στην αστυφιλία, στη συνέχεια στην πτώση της τεχνολογίας, με δύο λόγια , γιατί ο χρόνος δεν επιτρέπει, υπήρξε πλήρης διασάλευση του διοικητικού ιστού. Αυτό το νομοσχέδιο -και ανήκει εύγε στην ηγεσία του Υπουργείου Εσωτερικών Δημόσιας Διοίκησης και Αποκέντρωσης- είναι στην ουσία το συμπλήρωμα του νόμου, άρση των συνεπειών του εμφυλίου πολέμου. Αποκαθιστά τη διοίκηση της χώρας σε τοπικό επίπεδο. Το νομοσχέδιο, δε, ειδικά δεν είναι το σχέδιο "ΚΑΠΟΔΙΣΤΡΙΑΣ", είναι ένα πολλοστημόριο του σχεδίου "ΚΑΠΟΔΙΣΤΡΙΑΣ". Είναι στην ουσία μία αλλαγή, ένα άθροισμα γεωγραφικών και πληθυσμιακών ενοτήτων. Αυτό είναι το νομοσχέδιο, δεν έχει άλλα μέτρα προς τα κάτω.

Αυτό στο οποίο υπάρχουν κάποιες διαφωνίες είναι οι λεγόμενες ενώσεις, αν είναι εθελούσιες ή αναγκαστικές. 'Ολοι όσοι θέλουν να μιλούν για την Τοπική Αυτοδιοίκηση και δέχονται ότι πρέπει να υπάρχει Τοπική Αυτοδιοίκηση, σημαίνει ότι όλοι δέχονται τη διοικητική αυτοτέλεια των πολιτών στην περιοχή τους, να καθορίζουν τα του οίκου τους. Διοικητική αυτοτέλεια δεν μπορεί να υπάρξει χωρίς οικονομική αυτάρκεια από τους κατοίκους, από έξοδα που καταβάλλουν οι ίδιοι οι κάτοικοι της μικρής τοπικής περιοχής. Αν αυτό το δεχθούμε, ουδείς στην Αίθουσα διαφωνεί με τις συνενώσεις. Γιατί, όπως πολύ σωστά ελέχθη και από τους Υπουργούς και από άλλους ομιλητές, όταν υπάρχει περίπου το 40% των κοινοτήτων με κάτω των εκατό κατοίκων δεν μπορούμε να προσμένουμε ή να αναμένουμε οικονομική αυτάρκεια και ως εκ τούτου δεν μπορούμε να έχουμε διοικητική αυτοτέλεια.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Να το πούμε ποιος θα πληρώσει.

ΒΑΣΙΛΗΣ ΚΕΔΙΚΟΓΛΟΥ: Πέραν αυτών υπάρχει ασφαλώς η ανάγκη να ορίσουμε τι είναι τοπικά ζητήματα που βαρύνουν τους κατοίκους , για να σας δώσω απάντηση, αγαπητέ συνάδελφε, και ασφαλώς υπάρχουν και προβλήματα τα οποία συμφέρει να λυθούν στο τοπικό επίπεδο και όχι από την κεντρική εξουσία. Συμφέρει για λόγους δημοκρατίας και οικονομίας. Αυτά είναι ανάγκη να λύσει ένας νόμος και σε αυτό το δεύτερο επίπεδο οφείλει να συμβάλει η κεντρική διοίκηση. Στα έξοδα αυτά καθ' εαυτά της τοπικής διαχείρισης δεν πρέπει να συμβάλει με τίποτε η κεντρική διοίκηση. Συνεπώς, λοιπόν, ουδείς εδώ διαφωνεί εδώ για τις συνενώσεις. Να το ξεκαθαρίσουμε, κύριε Πρόεδρε, με την έννοια της διοικητικής αυτοτέλειας και οικονομικής αυτάρκειας. Αλλά απλώς λέγονται, αν είναι αναγκαστικές ή εθελούσιες.

Ουδείς ισχυρίστηκε ότι οι εθελούσιες ενώσεις δεν πέτυχαν. Ως μόνος ισχυρισμός αναφέρεται ότι ο θεσμός δεν εξαπλώθηκε. Μα, δεν λαμβάνει υπόψη κανείς το, κατ'εμέ, λάθος των κυβερνήσεών μας που δεν πληροφόρησαν αρκούντως, που δεν διαφήμισαν -να το πω στην τρέχουσα γλώσσα- ποια ήταν τα πλεονεκτήματα των συνενώσεων.

Πέραν αυτού, το νομοσχέδιο αυτό σχεδόν δεν αποπειράται τίποτα. Κάνει μία σοβαρή μνεία για την ανάγκη της οικονομικής διαφάνειας και διαχείρισης χωρίς να δίνει λύση. Η λύση -θα το πούμε στα άρθρα- που αναφέρετε δεν είναι λύση αποτελεσματική.

Δεύτερον, δεν δίνει στην Τοπική Αυτοδιοίκηση εξουσίες που έπρεπε να έχει. Λόγου χάρη, υπάρχει στην επαρχία το πρόβλημα της προστασίας της αγροτικής παραγωγής και αγροτικής περιουσίας, της αγροφυλακής. Και βεβαίως δεν μπορεί να επαναληφθεί το προηγούμενο, να έχουμε έναν αγροφύλακα -όπως πολύ ορθά είπε ο 'Ακης Τσοχατζόπουλος- διά βίου τεμπέλη. Μπορούμε, όμως, θαυμάσια να αποφασίσουμε ότι ένας ή δύο ή τρεις αστυφύλακες της Ελληνικής Αστυνομίας που υπηρετούν στην περιοχή του δήμου μας ασχολούνται αποκλειστικώς με τα αγροτικά ζητήματα. Αυτοί μετατίθενται και έτσι χάνεται αυτό που σας έλεγα πριν, το κατεστημένο και η μονιμότητα.

Επίσης όλοι συμφωνούμε -και είναι μέσα στις αρμοδιότητες


 

  

Σελίδα 1110 

 

των δήμων και κοινοτήτων- για το θέμα της τροχαίας.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Δεν λαμβάνεται, όμως, κανένα μέτρο εδώ για να λυθεί. Θα μπορούσε θαυμάσια, κύριε Πρόεδρε, η τροχαία να ανατίθεται στη διοίκηση της αστυνομίας, όμως η πολιτική να ανήκει στο δήμαρχο.

Τέλος, αυτό που αναδεικνύει το νομοσχέδιο, κύριε Πρόεδρε και κλείνω, είναι η εντελώς περιττή παρουσία του αιρετού νομάρχη ως εκτελεστική εξουσία.

ΠΡΟΕΔΡΕΥΩΝ (Νικόλαος Κατσαρός): Παρακαλώ τελειώσατε.

ΒΑΣΙΛΗΣ ΚΕΔΙΚΟΓΛΟΥ: Τελείωσα, κύριε Πρόεδρε.

Αναδεικνύει το μέγα λάθος που διαπράξαμε δημιουργώντας τη Νομαρχιακή Αυτοδιοίκηση, ονομάζοντας τον επικεφαλής νομάρχη με δικαιώματα κεντρικής εκτελεστικής εξουσίας.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Πολύδωρας έχει το λόγο.

ΒΥΡΩΝ ΠΟΛΥΔΩΡΑΣ: Κύριε Πρόεδρε, κωδικοποιημένα και παρά το συνήθειό μου να μιλάω χωρίς χειρόγραφο, αυτή τη φορά έρχομαι να πειθαρχήσω σε αυτό το σύστημα που εξισούται πάντως με καταστροφή του λόγου και της ζώσας διαδικασίας και να σας πω, κατά τη γνώμη μου, δέκα λόγους αλήθειας για τους οποίους το νομοσχέδιο και το σχέδιο "ΚΑΠΟΔΙΣΤΡΙΑΣ" είναι απαράδεκτο.

Πρώτον, κακώς φέρει τον τίτλο "ΚΑΠΟΔΙΣΤΡΙΑΣ" το σχετικό πρόγραμμα καταργήσεως των κοινοτήτων. Ο Ιωάννης Καποδίστριας εσεβάσθη τις κοινότητες. Συνέθεσε τους δήμους παράλληλα με την αυτοτελή ύπαρξη των κοινοτήτων, προκειμένου να τους έχει με τους διορισμένους από την κεντρική εξουσία δημάρχους, ως βραχίονες της διοικήσεως.

Δεύτερον, η κατάργηση των διοικητικών οντοτήτων επάγεται σχεδόν νομοτελειακά κατάργηση και των φυσικών οντοτήτων. Είναι ενδιαφέρουσα μία αποκαλυπτική δύναμη της ίδιας της διαφημίσεως του προγράμματος με έξοδα του κράτους για λογαριασμό του κυβερνώντος κόμματος. Λέει η πρώτη συλλαβή του διαφημιστικού μηνύματος: "Δεν εξαφανίζονται οι κοινότητες". Και το υπόλοιπο μήνυμα συντάσσεται προς την κατεύθυνση να στηρίξει το χωριό.

Αυτή η παραδοξολογία, εκτός από την παραδοξολογία, αποδεικνύει ταυτόχρονα ότι αναιρείται και εκείνη η αρετή, η όποια αρετή διατείνονται οι κυβερνώντες ότι ενυπάρχει στο σχέδιο "ΚΑΠΟΔΙΣΤΡΙΑΣ" των μεγάλων δήμων.

Επάγεται επαναλαμβάνω, ερήμωση της υπαίθρου και τότε ισχύει το νομικό αξίωμα, ιστορικά επαληθευόμενο αενάως, έρημη χώρα, είναι υπό κατάληψη χώρα.

Τρίτον, το επιχείρημα-κριτήριο της οικονομικής βιωσιμότητας ή μη τώρα το θυμήθηκαν; Και για τις κοινότητες; Πώς και δεν το επικαλούνται για το χρεωκοπημένο κράτος, την ίδια τη μεγάλη οντότητα; Πληροί το κριτήριο της οικονομικής βιωσιμότητας τη σχέση εσόδων, δαπανών και χρέους ή ελλειμμάτων; Και σημειώνω, πώς και δεν επικαλούνται για τους μεγάλους δήμους της χώρας το κριτήριο της οικονομικής βιωσιμότητας, με πρώτο και καλύτερο, αρχής γενομένης, τον πρώτο Δήμο της χώρας; Πώς και δεν λειτούργησαν ευρρύθμως και αποτελεσματικά οι υπάρχοντες νυν δήμοι; Γνωρίζουμε δεκάδες δήμους, οι οποίοι είναι σε πλήρη ασφυξία, οικονομική, διοικητική, αποτελεσματική και υπέρ πάντων, με το κεφάλαιο ή κριτήριο της οικονομικής βιωσιμότητας.

Τέταρτον, επειδή το είπε ο κ. Τζανής αυτό και είναι σταθερό επιχείρημα, θα ήθελα να πω ότι οδήγησαν τα χωριά όλες οι κυβερνήσεις σε φθίση και παρακμή. Τους είπε κανένας πως επειγόμαστε για νεκροθάφτη; Πονάει κεφάλι, κόβει κεφάλι; Εδώ το ζητούμενο είναι πώς θα αντισταθούμε. Εδώ το ζητούμενο είναι πώς θα μείνουμε ζωντανοί, πώς θα γιατρέψουμε την αρρώστεια, πώς θα ανακόψουμε την αστυφιλία, πώς θα επιβιώσει η ύπαιθρος, πώς θα ζήσει η Ελλάς και όχι πώς θα τη θάψουμε.

Πέμπτον, τα χωριά ακόμη και σήμερα, στη σημερινή παρακμή τους, παίζουν ένα διπλό ρόλο, πολύτιμο ρόλο. Λειτουργούν ως άτυπα γηροκομεία το χειμώνα και ως θέρετρα το καλοκαίρι. Αυτό το ρόλο γιατί δεν τον συνδράμει το κράτος;

'Εκτον, χρειαζόμαστε για κάθε χωριό, με την έννοια της εθνικής άμυνας εν ευρεία εννοία και με την έννοια της παλλαϊκής άμυνας που συζητούμε, τους νεοακρίτες. Πρέπει να είναι ο πρόεδρος, να είναι ο γραμματικός, να είναι ο δάσκαλος αν υπάρχουν παιδιά, να είναι ο παπάς, να είναι ο αγροτικός γιατρός, να είναι ο αγροφύλακας.

'Εβδομον, αν υπάρχουν τίποτα πόροι εξ Ευρώπης, που διατίθενται για την Τοπική Αυτοδιοίκηση, πώς αυτά και δεν απορροφώνται από την κεντρική διοίκηση, δεδομένου ότι υπάρχουν και οι σύνδεσμοι των κοινοτήτων που μπορούν να απορροφήσουν;

'Ογδοον, είναι πρόβα τζενεράλε. Καταργούν τώρα οι εντολοδόχοι εκσυγχρονιστές τις κοινότητες, αύριο θα καταργήσουν τις νομαρχίες, μεθαύριο την ίδια την κρατική οντότητα του ελληνικού κράτους. Είναι η μέθοδος του σαλαμιού, φέτα-φέτα η κατάργηση του έθνους-κράτους, με επισπεύδοντες τους εκσυγχρονιστές, οι οποίοι δεν εννοούν τι κάνουν, δεν ξέρουν πού πηγαίνουν.

'Ενατον, είναι φοροεισπρακτικό, γιατί κάποιοι βλέπουν τους πολίτες ως καταναλωτές και φοροδότες.

Δέκατον, πρέπει να σπάσουμε όλους αυτούς τους αρμούς που βρίσκονται στην πυρηνική οντότητα, που λέγεται κοινότητα, με την αστικοποίηση. Αυτό είναι το χτύπημα και είτε εκούσια είτε ακούσια γίνεται, εμείς οφείλουμε να αντισταθούμε.

ΠΡΟΕΔΡΕΥΩΝ (Νικόλαος Κατσαρός): Ο κ. Κηπουρός εχει το λόγο.

ΧΡΗΣΤΟΣ ΚΗΠΟΥΡΟΣ: Κύριε Πρόεδρε, όπως δύο είναι οι κατηγορίες των χωρών της Ευρωπαϊκής 'Ενωσης στο επίπεδο της οικονομίας και της ανάπτυξης, δύο είναι και σε ό,τι αφορά την κρατική, διοικητική και αυτοδιοικητική δομή. Τελευταία έκανε την εμφάνισή της μία τρίτη κατηγορία, που περιλαμβάνει μία μόνο χώρα. Αντιλαμβάνεσθε ποια εννοώ.

Οι χώρες της πρώτης κατηγορίας, δηλαδή οι ανεπτυγμένες χώρες της Ευρώπης, σε ανύποπτο χρόνο έλυσαν το διοικητικό τους πρόβλημα, δηλαδή της σχέσης κέντρου και περιφέρειας, μέσα απο την περιφερειοποίηση και την πολυκεντρικότητα, με εκσυγχρονισμό που λειτούργησε σαν συνώνυμο της δημοκρατίας, της ισοτιμίας και της ανάπτυξης.

'Ηταν επόμενο, λοιπόν, να παρουσιαστούν έτοιμες απέναντι στον ανταγωνισμό, που έφερε μαζί του το νέο παγκοσμιοποιημένο οικονομικό περιβάλλον. 'Ομως και οι χώρες της δεύτερης κατηγορίας, έστω και καθυστερημένα, πρόλαβαν τελικά το τραίνο της περιφερειοποίησης έναντι των νέων γεωοικονομικών συνθηκών και της παγκοσμιοποίησης. 

Χαρακτηριστικό παράδειγμα είναι η Πορτογαλία, στην οποία η απορροφητικότητα για παράδειγμα έως σήμερα του δεύτερου Πακέτου Ντελόρ σε ό,τι αφορα τους αυτοκινητοδρόμους της είναι 74%, όταν το αντίστοιχο της Εγνατίας είναι το 1/4 του πορτογαλέζικου ποσοστού και αν είναι και τόσο. Αυτά όλα, διότι δεν υπήρξε ελληνική περιφερειοποίηση.

Ο αθηναϊκός αυτοαποκαλούμενος εκσυγχρονισμός σε όλες του τις εκδοχές, κινούμενος με καθυστέρηση τριών άν όχι τεσσάρων δεκαετιών, επενόησε την επαναϋπαλληλοποίηση των περιφερειών. Θεσμοθέτησε τους καϊμακάμηδες, όπως τόνισα και άλλη φορά στην Αίθουσα αυτή, ενώ η ανεπεξέργαστη και αμφίβολης αποδοτικότητας, λόγω μεγεθών, Νομαρχιακή Αυτοδιοίκηση, απετέλεσε τη συνέχεια στη νομαρχία, ένα δηλαδή τεχνητό μέλος, ένα τεχνητό σώμα, χωρίς ταυτότητα, φτωχό παράρτημα του συγκεντρωτικού κράτους και της Αθηναϊκής αλαζονείας και εγωϊσμού, που ούτως ή άλλως πλέον σήμερα δεν έχει σοβαρό ρόλο ύπαρξης και αντικείμενο μετά απο τους νέους δήμους, εκτός των άλλων, για λόγους αλληλοεπικαλύψεων.

Στο υπαρκτό ελλαδικό τοπίο, αλλά και στην ευρύτερη περιοχή (Βαλκάνια, Εύξεινος, Μεσόγειος) η εικόνα είναι πολύ καθαρή και αποκαλυπτική. Βέβαια από μόνοι τους οι δήμοι δεν είναι και τίποτα σοβαρό. Είναι δώρον άδωρον.

Η χώρα, όπως και οι υπαρκτές πλέον γεωοικονομικές και γεωπολιτικές συνθήκες, χρειάζονται ένα διαφορετικό χειρισμό


 

  

Σελίδα 1111 

 

από εκείνον που ασκεί το κράτος-πρωτεύουσα και τελευταία μετά το oλυμπιακό κάλλος του 2004, το έθνος-πρωτεύουσα.

Η πρόταση Χαραλαμπίδη, η οποία έχει κατατεθεί εδώ και πολύ καιρό και επανήλθε αυτές τις μέρες, για κατάργηση των νομαρχιών με ταυτόχρονη, όμως, αιρετή εκπροσώπηση στις ιστορικές περιφέρειες, αλλά και ενσωμάτωση όλων αυτών στον υπό αναθεώρηση καταστατικό χάρτη της χώρας, αποτελεί στρατηγικού τύπου σοβαρή, ώριμη και ολοκληρωμένη προσέγγιση και πολιτική. Απάντηση στην ελληνική περίπτωση το νέο πολιτικό χάρτη, ώστε να βρούμε το δρόμο μας. Αυτή είναι, κατά τη γνώμη μου, η ελληνική εκδοχή του εκσυγχρονισμού. 'Οχι οι ευκαιριακές ανακατανομές εξουσίας, που βέβαια περιορίζονται στο περιφερειακό σώμα, δεν αφορούν άλλες σχέσεις με λεκανοπέδιο και περιφέρεια, αλλά και ταυτόχρονα, όπως έγινε με τη συζητούμενη χωροταξία, τη χωροταξία των δώρων και των τιμωριών που αναπαράγουν και ισχυροποιούν τον υπαρκτό συγκεντρωτισμό στο όνομα μάλιστα της αποκέντρωσης ή λειτουργούν ως μηχανισμός πολιτικής αυτοσυντήρησης.

Η νέα κεντρική διοίκηση, οι δέκα ιστορικές περιφέρειες (Θράκη, Μακεδονία, 'Ηπειρος, Θεσσαλία, Ρούμελη, Μωριάς, Αιγαίο, Ιόνιο, Κρήτη συν Αττική) και οι νέοι δήμοι είναι τα φέροντα στοιχεία της νέας ελληνικής αρχιτεκτονικής. Διότι τα όσα συνέβησαν για παράδειγμα προχθές στη συνεδρίαση της μεικτής επιτροπής παρακολούθησης των έργων που χρηματοδοτεί το δεύτερο Πακέτο Ντελόρ για την ανακατανομή του, υπήρξαν σαφή.

Μπλοκαρισμένη δημοκρατία σημαίνει μπλοκαρισμένη ισοτιμία σχέσεων. Και μπλοκαρισμένη ισοτιμία σχέσεων σημαίνει μπλοκαρισμένη ανάπτυξη. 

'Ετσι στους σημερινούς χρόνους και παρ' όλους του όρκους υπέρ των νέων δήμων, υπέρ της περιφέρειας, υπέρ της αναζωογόνησης της υπαίθρου, που είδαμε πολλές φορές αυτές τις μέρες να προβάλονται, έχουμε ανάμεσα στα άλλα ένα ακόμη περιφερειακό Βατερλώ. Το Βατερλώ της Εγνατίας.

Κρίμα που η Ευρωπαϊκή 'Ενωση παλινδρόμησε από την αρχική της θέση και τελικά απεδέχθη τη χρηματοδοτική διολίσθηση κοινοτικών πόρων προς έργα και πάλι της Αθήνας, όχι μόνο με την Εγνατία, αλλά με όλα τα υπαρκτά περιφερειακά έργα.

'Εχει γι' αυτό μεγάλες ιστορικές ευθύνες. Βεβαίως τις μεγαλύτερες τις έχει ολόκληρη η επίσημη ελληνική πολιτική ηγεσία. Και όταν λέω ολόκληρη εννοώ ολόκληρη.

Των συνενώσεων των κοινοτήτων έπρεπε να προηγηθούν οι συνενώσεις και συνδέσεις των ιστορικών περιφερειών της χώρας. Τα θεμέλια, δηλαδή, της ελλαδικής πολυκεντρικότητας. Μόνο οι ψευδαισθήσεις θα συνεχίσουν να ανακυκλώνονται όσο το κράτος δεν στηρίζεται στις ιστορικές του περιφέρειες και τους δήμους και όσο και τα δύο αυτά μαζί δεν στηρίζονται σ' αυτό που λέγεται μία σύγχρονη ελληνική πραγματικότητα.

Σας ευχαριστώ πολύ.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΔΗ.Κ.ΚΙ. κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κυρίες και κύριοι συνάδελφοι, πρέπει να σας θυμίσω ότι οκτώ μήνες πριν στο πρώτο συνέδριο της ΚΕΔΚΕ γι' αυτό το ζήτημα είχαμε πάρει μία θέση σαφή και ήμασταν από τις λίγες πολιτικές δυνάμεις σ' αυτήν την Αίθουσα που είχαμε πάρει θέση με τέτοια σαφήνεια. Γιατί οι άλλες πολιτικές δυνάμεις πρέπει να θυμίσουμε ότι αναγκάστηκαν -και ομολογώ ότι είναι θετικό αυτό- μέσα από την πίεση των πραγμάτων και των τοπικών κοινωνιών σε δεύτερη φάση να πάρουν απόφαση.

Και εμείς το κάναμε αυτό, διότι έχουμε αναπτύξει από την αρχή μία πολιτική φιλοσοφία για το πως πρέπει να δούμε την αυτοδιοίκηση και ποια χρονικά όρια πρέπει να δώσουμε στην ανάπτυξή της. Την ίδια στιγμή είχαμε διαπιστώσει -και δυστυχώς δεν διαψευσθήκαμε- ότι αυτό το πανηγύρι της πολιτικής, που θα έπρεπε να είναι η αυτοδιοίκηση, η περιφερειακή ανάπτυξη έγινε ένα παζάρι μέσα στις αδυναμίες των πολιτικών κομμάτων και των πολιτικών δυνάμεων να ελέγξουν τις τοπικές κοινωνίες. 'Ετσι περιφερόμενος κι εγώ, αλλά είμαι σίγουρος κι εσείς, ανά την Ελλάδα διαπιστώσαμε -δυστυχώς- αντιθέσεις πολύπλοκες που επιβεβαίωναν την αγωνία του πολίτη για μία άλλη πορεία, αλλά και για μία άλλη πολιτική, όχι σαν αυτή που μέσα από τις αδυναμίες της κάθε φορά προσδιοριζόταν.

Και είδαμε από την 'Ηπειρο, από τη Μακεδονία μέχρι την Κρήτη να φωτογραφίζονται δήμαρχοι, να προσδιορίζονται οι τοπικοί άρχοντες, γιατί κάποιοι βλέπουν ότι με τις πολιτικές επιλογές που έχουν κάνει οδηγούνται σε αδιέξοδα.

Στην περιγραφή των λόγων που κάνουν αναγκαία την επιλογή των συνενώσεων και την εφαρμογή του σχεδίου "ΚΑΠΟΔΙΣΤΡΙΑΣ" γίνεται λόγος για τη σημερινή κατάσταση που επικρατεί στην ελληνική επαρχία. Σ' αυτήν την περιγραφή αναφέρεται αναλυτικά ο αναπτυξιακός ρόλος, που επιβάλλεται να παίξει η Τοπική Αυτοδιοίκηση, με την αδυναμία της να τον ασκήσει με επάρκεια σήμερα.

Η Τοπική Αυτοδιοίκηση, όμως, λειτούργησε πάντα στα πλαίσια γενικότερων θεσμικών οικονομικών και αναπτυξιακών πολιτικών, πολιτικών που ασκήθηκαν κυρίως από την κεντρική διοίκηση. 'Ετσι, οι επισημάνσεις για τη σημερινή πραγματικότητα οφείλουν να συνεκτιμούν και την παράμετρο αυτή.

Ειδικότερα, οι επισημάνσεις που αναφέρονται στην ανάγκη αναγέννησης των χωριών και την ανάπτυξη της Ελλάδας δεν μπορούν να παραβλέπουν ότι οι αναπτυξιακές πολιτικές που ασκήθηκαν στο παρελθόν από τις εκάστοτε κυβερνήσεις, με αποτελέσματα σαφώς αρνητικά, είχαν κυρίως συγκεντρωτικό χαρακτήρα. 

Το στοιχείο αυτό ενισχύεται από το γεγονός ότι σήμερα δεν μπορεί να γίνεται λόγος για ανάπτυξη μονομερώς στηριγμένη σε διοικητικά μέτρα, μέτρα ανάλογα μ' αυτά που προτείνονται.

Είναι γεγονός επίσης ότι η κεντρική διοίκηση φάνηκε μέχρι σήμερα αναξιόπιστη σε τέτοιες επιλογές. Για παράδειγμα είναι σε όλους γνωστή η κατάσταση της Νομαρχιακής Αυτοδιοίκησης, σχετικά με τις αρμοδιότητες και τους πόρους, κατάσταση που επιδεινώθηκε μετά την τελευταία απόφαση του Συμβουλίου της Επικρατείας και τη μη στήριξη των συμβουλίων περιοχής που κατέληξαν δύο χρόνια μόλις, μετά τη θεσμοθέτησή τους, να μην έχουν καμία δυναμική. 

Αυτό, σε συνδυασμό με τη μερική αντιμετώπιση του ζητήματος της ανάπτυξης της περιφέρειας, οδηγεί την πρόταση, για τις υποχρεωτικές συνενώσεις, να μοιάζει με ευχολόγιο για την ανάπτυξη και να δημιουργεί τελικά περισσότερα προβλήματα, απ' όσα μπορεί ίσως να λύσει. 

Η σύνδεση της Τοπικής Αυτοδιοίκησης με την κεντρική διοίκηση που προκύπτει απ' αυτό το σχεδιασμό, τοποθετείται για μια ακόμη φορά σε μια κλίμακα σαφούς ιεράρχησης, εξάρτησης και ελέγχου από την κεντρική εξουσία.

Στη συγκεκριμένη μάλιστα περίπτωση, με αναφορές στην αδιαφάνεια, την αναποτελεσματικότητα της Τοπικής Αυτοδιοίκησης από τη μια και τη σοβαρότητα της στρατηγικής επιλογής της διοικητικής ανασυγκρότησης της χώρας από την άλλη, δίνουν τα όρια της διάθεσης για πραγματική αποκέντρωση.

Στην ουσία τα μέχρι σήμερα αιτήματα της Τοπικής Αυτοδιοίκησης για αποκέντρωση αρμοδιοτήτων και πόρων χρησιμοποιούνται κάθε φορά λεκτικά για να προσδώσουν κύρος σε μια προσπάθεια που ενδιαφέρεται κυρίως για την αναδιάρθρωση του διοικητικού μηχανισμού του κράτους και όχι για την αυτοδιοίκηση.

Το επίπεδο της διαφάνειας, της αποτελεσματικότητας και της δημοκρατικότητας των δημοσίων λειτουργών εν πολλοίς καθορίζεται και από το νομικό πλαίσιο ή τους τρόπους ελέγχου που υπάρχουν και λειτουργούν. 'Αλλωστε το κλίμα της αδιαφάνειας διαμορφώνεται από τις κεντρικές επιλογές και τις συμπεριφορές της κεντρικής διοίκησης. Η αδιαφάνεια στην αντιμετώπιση της αυτοδιοίκησης από τα Υπουργεία είναι ένα δείγμα.

Σχετικά με τις αρχές, που δείχνουν το σχεδιασμό και την εφαρμογή του προγράμματος, θα ήθελα να κάνω μια πρώτη παρατήρηση. Οι διακηρύξεις στο επίπεδο των αρχών πρέπει να συνδυάζονται και με δεσμεύσεις που να εγγυώνται την


 

  

Σελίδα 1112 

 

τήρησή τους και όχι η επιτυχία τους να αποτελεί στοίχημα που πρέπει να κερδηθεί.

Για τις αρχές της δημοκρατικότητας και της αποτελεσματικότητας, η αντίληψη ότι η αποτελεσματικότητα των παρεμβάσεων εξασφαλίζεται από το μέγεθος και τη μεγάλη κλίμακα και όχι από την ύπαρξη πόρων οικονομικών και ανθρώπινων, δεν είναι σωστή. Κανένα χωρικό ή διοικητικό μέγεθος από μόνο του δεν εξασφαλίζει οικονομικούς πόρους, με δεδομένη τη σημερινή χρηματοδότηση των Ο.Τ.Α. ή ποιοτικά χαρακτηριστικά στο ανθρώπινο δυναμικό ανάλογα με τις ανάγκες που πρέπει να ικανοποιηθούν κάθε φορά.

Από την άλλη, η λύση που προτείνεται, για να αμβλύνει τα προβλήματα, που η συγκέντρωση τοπικών εξουσιών δημιουργεί, οι θεσμοί της δημοτικής αποκέντρωσης δηλαδή, δεν λειτούργησαν, κυρίως λόγω του διακοσμητικού ρόλου που προορίσθηκαν από το νομοθέτη να παίξουν, δηλαδή χωρίς ουσιαστικές αρμοδιότητες.

Σήμερα δεν μπορούν να νοηθούν ως απάντηση στο δημοκρατικό έλλειμμα που όλο αποδέχονται ότι θα υπάρξει. Αντίθετα, η αύξηση των πόρων και των αρμοδιοτήτων για την αυτοδιοίκηση, η τοπική ανάπτυξη που θα συγκρατεί ανθρώπινο δυναμικό στην περιφέρεια, μπορούν να συμβάλουν στην ανάπτυξη της αποτελεσματικότητας και να φέρουν τον πολίτη πλησιέστερα σε κέντρα λήψης αποφάσεων.

Δυο λόγια για την αρχή του συντονισμένου σχεδιασμού και δράσης, σε νομοθετικό επίπεδο και προώθηση υλικών μέτρων και εφαρμογής. 'Οταν σήμερα είναι δεδομένο, ότι ένα μέρος που κατευθύνεται κυρίως προς τους δήμους, της οικονομικής ενίσχυσης της αυτοδιοίκησης, διανέμεται από τα Υπουργεία, με απολύτως αδιαφανή κριτήρια, κυρίως με βάση τις πολιτικές συγγένειες ή τις εκλογικές πελατείες, όταν στο όνομα του εκσυγχρονισμού της ίδιας της Δημόσιας Διοίκησης με αυτό το πνεύμα λειτουργεί και επιπλέον κίνητρα για τις συνενώσεις που θα καθιερώνονταν, όπως προέβλεπε το ισχύον νομοθετικό πλαίσιο με προεδρικά διατάγματα, ποτέ δεν θεσμοθετήθηκαν, είναι ζητούμενο η αξιοπιστία του σχεδιασμού αυτού. Σχεδιασμού, που ενώ αμφισβητεί το πνεύμα των παροχών με τη μορφή των κινήτρων, το οποίο άλλωστε δεν υιοθέτησε ποτέ πρακτικά, κρατά για τον ευατό του το προνόμιο της διαχείρισης των σημαντικών μέτρων.

Παραδείγματος, χάρη μέτρο για την υποδομή. Τέλος, δεν είναι δυνατόν ο εκσυγχρονισμός των επενδύσεων, που κατευθύνονται προς την αυτοδιοίκηση, να βασίζεται αποκλειστικά στην αύξηση των ελέγχων και στην τήρηση χρονοδιαγραμμάτων. 'Αλλωστε η τήρησή τους, όπως και η χρηστή διαχείριση είναι αναγκαίες προϋποθέσεις, όχι όμως και ικανές για να εξασφαλίσουν ένα αναπτυξιακό επιθυμητό αποτέλεσμα.

Η ευρωπαϊκή εμπειρία, η οποία σε άλλα σημεία του νομοσχεδίου αποτελεί παράδειγμα για μίμηση, έχει να επιδείξει τρόπους και μέτρα που προωθούν την τοπική ανάπτυξη. Παραδείγματος χάρη, Σουηδία και Δανία. Η αυτοδιοίκηση διαχειρίζεται το μεγαλύτερο ποσοστό της φορολογίας. 'Εχει την αρμοδιότητα για όλες τις τοπικές υποθέσεις. Παραδείγματος χάρη εκπαίδευση, υγεία, πρόνοια. Αποτελεί σημαντικό οικονομικό παράγοντα για την τοπική αγορά και άλλα.

ΧΡΗΣΤΟΣ ΡΟΚΟΦΥΛΛΟΣ: Και οι κοινότητες οι μικρές μπορούν να τα κάνουν αυτά;

ΠΡΟΕΔΡΕΥΩΝ (Νικόλαος Κατσαρός): Παρακαλώ, μη διακόπτετε.

ΓΕΩΡΓΙΟΣ ΡΟΚΟΣ: Ούτε οι Κοινότητες, που εσείς φτιάχνετε με πελατειακές σχέσεις υποδεικνύοντας δημάρχους, μπορούν να τα φτιάξουν. Εγώ μίλησα και δεν το καταλάβατε για αρμοδιότητες και πόρους.

Οι υποχρεωτικές συνενώσεις είναι δυνατόν να επιδράσουν ανασταλτικά στη δημιουργία ενός πλαισίου κοινότητας των προβλημάτων και άρα θα εντείνουν προθέσεις τοπικισμού, που τα θεσμικά μέτρα και η ελάχιστη αντιπροσώπευση που γίνεται με πλειοψηφικούς όρους, με όρους που συνακόλουθα καθορίζονται από τον ισχυρότερο, δεν μπορούν να αναιρέσουν. Είναι σαφές ότι θα περιορίζουν και την ποικιλία των απόψεων που θα εκφράζονται στα όργανα των νέων δήμων.

Η αρχή της κοινωνικής και πολιτικής συναίνεσης που επιδιώκεται. Είναι αξιομνημόνευτο πως για ένα εγχείρημα, όπως είναι οι υποχρεωτικές συνενώσεις και ο χαρακτήρας τους, χρησιμοποιείται μια φιλολογία συναίνεσης που ούτε τα ελάχιστα χαρακτηριστικά της δυστυχώς δεν επιδιώχτηκαν.

Τώρα, όσον αφορά τα ερωτήματα για την τοπικότητα και το χαρακτήρα τους, για την αξιοπιστία και τις καλές προθέσεις στη διοίκηση, όσο και τα ερωτήματα για την πρακτική εφαρμογή και τα προβλήματά της που τίθενται, δεν αποτέλεσαν θέματα διαλόγου ουσίας, διαλόγου εκ του μηδενός. Αντίθετα, όσα συζητήθηκαν, όσα έγιναν υπό το πρίσμα της προηγούμενης απόφασης του υποχρεωτικού χαρακτήρα των συνενώσεων πολιτικοποιήθηκαν με την εκβιαστική δήλωση του Πρωθυπουργού, ότι θα υπάρξει και πειθαρχία στην Κοινοβουλευτική Ομάδα.

Πολύ περισσότερο αυτοσχεδιάζοντας, δεν είχε καμία αποτίμηση του γενικού πλαισίου αναπτυξιακού και θεσμικού, που οδήγησε στη σημερινή κατάσταση, πέρα από την τεχνοκρατική διαπίστωση ότι η πολυδιάσπαση αποτελεί δομικό πρόβλημα της διοίκησης. Μιας διοίκησης που αρέσκεται πολλές φορές, να διαχέει αρμοδιότητες και υποχρεώσεις.

Συμπερασματικά. Ο στόχος του προγράμματος μοιάζει ανέφικτος, γιατί δεν υπάρχουν προϋποθέσεις. Αυτές υπάρχουν, αλλά δεν είναι μόνο οι επίσημα διακηρυγμένες. Μοιάζει ανέφικτος, γιατί δεν υπάρχουν μέχρι σήμερα δείγματα γραφής μιας λογικής αποκέντρωσης.

Η χρόνια εξάρτηση της Τοπικής Αυτοδιοίκησης από την κεντρική διοίκηση σε επιχειρηματολογία, άρα και το πνεύμα των εμπνευστών του σχεδίου, αποκτά σήμερα μια νέα διάσταση. Η πολιτεία δεν αισθάνεται πια την ανάγκη να απολογηθεί για την κατάσταση, στην οποία έχει περιέλθει ο θεσμός, μέσα στο πλαίσιο των ισχνών οικονομικών δυνατοτήτων τους και στις δυσκολίες στην ανάληψη πρωτοβουλιών, στις ελλείψεις προσωπικού που η ίδια η πολιτεία με αποφάσεις της διαιωνίζει, στις πελατειακές σχέσεις, μεταξύ αιρετών Βουλευτών και Υπουργείων που διατηρεί και τόσα άλλα.

Αναθέτει ζητήματα κακοδιαχείρισης, πελατειακών σχέσεων και τοπικισμού και συκοφαντεί ένα θεσμό που στη μακρόχρονη λειτουργία του συνέβαλε ουσιαστικά στην τοπική ανάπτυξη, μερικές φορές και σε αντίθεση με το αθηνοκεντρικό κράτος.

'Ομως, κυρίες και κύριοι συνάδελφοι, μία τεχνοκρατική διαχειριστική αντίληψη, δεν είναι ικανή να ξεπεράσει τα πραγματικά πολιτικά προβλήματα και αιτήματα. Η αποκέντρωση εξουσιών και πόρων του κράτους προς την αυτοδιοίκηση. Η έμπρακτη αμφισβήτηση του μέχρι σήμερα ρόλου της διοίκησης στην ανάπτυξη της περιφέρειας, η τόνωση της ουσιαστικής συμβολής των πολιτών και όχι η επιδίωξη της διακοσμητικής ανοχής του. Η ενθάρρυνση και στήριξη των τοπικών αναπτυξιακών προσπαθειών, η επιδίωξη της δημοκρατίας της πολύμορφης πολιτικής και κοινωνικής έκφρασης. Αυτές οι προτάσεις στηριγμένες στην εμπειρία της ίδιας της αυτοδιοίκησης μπορούν να αποτελέσουν τη βάση μίας πραγματικής αναζωογόνησης της υπαίθρου. Καμία προσπάθεια, που δεν στηρίζεται σε αυτές τις προτάσεις, όπως το σχέδιο αυτό του Υπουργείου, δεν θα μπορέσουν να απαντήσουν ικανοποιητικά στα σημερινά προβλήματα. Αν θέλει κανείς με ρεαλισμό και ειλικρίνεια να κανει διαπιστώσεις του σήμερα θα δει ότι τα μικρά κύτταρα της δημοκρατίας, ακόμη και αυτά της ορεινής Ηπείρου και της Μακεδονίας, της ίδιας της Θράκης έχουν από μόνα τους βρει μία ισορροπία ζωής και φύσης. 'Εχουν δείξει στην πορεία τους αυτοί οι μικροί πολίτες, αυτοί οι μικροί τοπικοί άρχοντες να είναι και αποτελεσματικοί στη δράση και έτοιμοι στη διαχείριση. Πόσες κοινότητες γνωρίζετε να χρωστούν; Την ίδια στιγμή, πόσους δήμους βλέπετε αναποτελεσματικά σήμερα να διαχειρίζονται την αγωνία των συγκεντρωμένων πολιτών στις μεγαλύτερες πόλεις. Παράδειγμα για μίμηση θα έπρεπε να είναι για εσάς αυτοί οι πολίτες των μικρών χωριών που δεν εντάχθηκαν στα μαγειρεία, σώνει και καλά των κομμάτων που έχουν τη δικιά τους κρίση σήμερα. 'Επρεπε με αυτούς όλο αυτό το χρόνο να έχετε συζητήσει και το αποφύγατε. Χρησιμοποιήσατε παραδείγματα τον πρώτο


 

  

Σελίδα 1113 

 

μήνα, που αναιρέσατε τον επόμενο. Τον πρώτο μήνα στο Νομό Θεσσαλονίκης λέγατε πως ο Δήμος Ιωνίας που ήταν ένας δήμος που προήλθε το 1984, 1985 από την ένωση τριών κοινοτήτων είχε αποτελεσματικότητα στη δράση του και στη λειτουργία του, ήταν αυτό που λέγατε σε εμάς που είχαμε την άλλη άποψη και ήρθατε αμέσως μετά εσείς αυτό το δήμο, που είχε αποκτήσει μία λειτουργικότητα σε αυτά τα δέκα χρόνια, να τον καταργήσετε, να τον μετακινήσετε.

Στο Νομό Κιλκίς στη Νέα Σάντα που εσείς, εμείς, το κράτος είχαμε δημιουργήσει, είχαμε δώσει την υποδομή μέσα από το χαρακτηρισμό της σαν βιομηχανική περιοχή Θεσσαλονίκης, που είχε περισσότερους πόρους από την ίδια την πρωτεύουσα του νομού και μεγαλύτερη προοπτική γιατί εκεί συνβρεθεί πράγματι πολίτες και είχαν βρει ένα ρυθμό ανάπτυξης, δεν είχε κουμπάρο. Και τον μεταφέρατε σε παρακείμενη κοινότητα. 'Ημουν στην Κρήτη, στο Νομό Ρεθύμνης.'Ενας δήμαρχος από τα παλιά χρόνια, λέει επιλογή ακόμα και της χούντας, κατάφερε να αποδείξει ότι είχε και αυτός τη δύναμη σε αυτά τα χρόνια να σχεδιάσει και είχε κάνει μία πανέμορφη πόλη η οποία λέει την κυβερνάει η δεξιά. Και αυτή είναι και όμορφη. Πρέπει να την καταργήσουμε και τη συνενώσουμε με παρακείμενες κοινότητες δέκα δεκαπέντε, για να αλλοιώσουμε την αποτελεσματικότητα και την επιθυμία εκεί και της τοπικής κοινωνίας. Σε ποιο νομό θελετε να πάμε; Είναι ελάχιστα παραδείγματα που κάνατε καλές επιλογές. Να μείνω στο Νομό Θεσσαλονίκης, όπου κάνατε αναποτελεσματικούς δήμους χιλίων διακοσίων κατοίκων ή χιλίων πεντακοσίων κατοίκων στη λογική ελέγχου των εκλογικών αποτελεσμάτων.

'Eχετε την αίσθηση ότι εμείς δεν συγκλονιζόμαστε, δεν έχουμε το δικαίωμα να συγκλονιζόμαστε από αυτό που αντιμετωπίζουμε στους καθημερινούς διαλόγους; Είχα πάει στα Κερδύλια του Νομού Σερρών. Μια κοινότητα που την είχαν κάψει κάποτε μαζί με το Χωρτιάτη οι Γερμανοί, που δεν έχει ούτε κτηματολόγιο ακόμα και σήμερα, γιατί κάηκε όλο το αρχείο της. Κατάφερε αυτή η τοπική κοινωνία να συγκροτηθεί, να φτιάξει μια ωραιότατη κοινότητα κοντά στη θάλασσα με προοπτικές ανάπτυξης κοντά στο βουνό, να δώσει μιαν απάντηση στο πάντρεμα βουνού και θάλασσας σε μια προοπτική τουριστικής ανάπτυξης και τώρα προβληματίζεται με την κατάργησή της. Εκεί θα μπορούσε κάποιος να αναπτύξει μια δυναμική, να κάνει αυτό που εσείς θέλετε, να εκσυγχρονίσει την οικονομία και την κοινωνία. Παρεμβήκατε όμως και τα θαλασσώσατε. Το ξέρετε και οι ίδιοι ότι έχετε κάνει πάρα πολλά λάθη. Είναι περισσότεροι αυτοί οι οποίοι διαμαρτύρονται από αυτούς που αποδέχονται. Σας είναι γνωστό αυτό.

Λέγατε, κύριε Υπουργέ και κύριοι της Κυβέρνησης, σ'αυτές τις αντιπροσωπείες που έρχονται και σας συναντούν "βοηθήστε να περάσει τώρα για να σας βοηθήσουμε μετά την ψήφο να το αλλάξουμε. Πηγαίνετε στο χωριό σας, μην αντιδράτε." Μέσα από συμφωνίες τέτοιας μορφής παρακομματικής λειτουργίας και παραπολιτικής λειτουργίας δεν μπορείτε να εκσυγχρονίσετε την κοινωνία. Χρειάζεται ουσιαστική συναίνεση. Και αυτή πρέπει κανείς σήμερα, που υπάρχει κρίση στα κόμματα να την αντλεί από τους πολίτες, από τους καθαρούς πολίτες των μικρών κοινωνιών που έχουν καταφέρει σήμερα να αντέχουν στη λαίλαπα που όλοι μας δημιουργήσαμε.

Το καλύτερο που έχετε να κάνετε είναι πριν την ψήφιση να δεσμευθείτε πολιτικά εδώ μέσα πως είσθε διατεθειμένοι να κάνετε πίσω και να ξανακουβεντιάσετε, να ξαναβρείτε άλλους ρυθμούς ανάπτυξης και εκσυγχρονισμού της κοινωνίας. Μην παίζετε με τα πιο σημαντικά κύτταρα της δημοκρατίας μας, που είναι οι δήμοι και οι κοινότητες, γιατί θα σας τιμωρήσουν.

Αυτό που σχεδιάζετε τώρα, να πρασινίσετε το χάρτη της Ελλάδας, να είσθε σίγουροι ότι αυτό το παιχνίδι το έχετε χάσει. Τα μηνύματα που παίρνετε και εσείς και οι Βουλευτές σας είναι καθοριστικά και οι αντιδράσεις τους ήταν πολύ μεγάλες. Γι'αυτό κιόλας επιβάλατε κομματική πειθαρχία. Αλλά κομματική πειθαρχία στην κατεύθυνση μιας αντισυνταγματικής νομοθεσίας, είναι ένα σημαντικό βάρος που παίρνετε, κύριοι της Κυβέρνησης. Αναλογισθείτε ιστορικά τις ευθύνες που έχετε πάρει με την κατάθεση του νομοσχεδίου και κάντε πίσω, έστω και σήμερα. Υπάρχει ευκαιρία, αν θέλετε, να βοηθήσετε τον ελληνικό λαό.

ΠΡΟΕΔΡΕΥΩΝ (Νικόλαος Κατσαρός): Ο κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κύριε Υπουργέ, με μεγάλη προσοχή, παρακολούθησα τον εισηγητή της Πλειοψηφίας και αυτό που κατάλαβα από την τοποθέτησή του είναι πως οι συνάδελφοι της πλειοψηφίας και φυσικά και η Κυβέρνηση είναι πάρα πολύ ικανοποιημένοι και περήφανοι με αυτό το νομοσχέδιο. Τουλάχιστον, αυτό προσπάθησε να δείξει ο εισηγητής της Πλειοψηφίας με την παρέμβασή του. Είναι όμως έτσι τα πράγματα; Είναι περήφανη η Κυβέρνηση με αυτό το νομοσχέδιο; Πιστεύω πως όχι. 'Οχι μόνο δεν είναι περήφανη, αλλά θέλει και να το κρύψει. Μια κυβέρνηση που θεωρεί το έργο της θετικό κάνει κάθε προσπάθεια να το προβάλει με όλα τα μέσα. Και πράγματι η Κυβέρνηση προκειμένου να δημοσιοποιήσει το σχέδιο "ΚΑΠΟΔΙΣΤΡΙΑΣ", το προέβαλε με μεγάλη έμφαση και με όλους τους κανόνες διαφήμισης ενός καλού προϊόντος. Κάθε μέρα το ραδιόφωνο και η τηλεόραση έλεγε πόσο καλό είναι το σχέδιο "ΚΑΠΟΔΙΣΤΡΙΑΣ". 'Ομως, τη στιγμή που αυτή η διαδικασία θα ολοκληρωνόταν με μια συζήτηση σοβαρή, στο ελληνικό Κοινοβούλιο, αντί να επιζητήσει τη μεγαλύτερη δυνατή προβολή αυτής της συζήτησης από τα ηλεκτρονικά μέσα, αντί να επιδιώξει μια συζήτηση αναλυτική του νομοσχεδίου μέσα από την οποία θα αναδείξει αυτά τα θετικά, που υπερηφανεύεται ότι έχει αυτό το νομοσχέδιο...

... αν θέλετε, αντί να επιδιώξει το μεγαλύτερο αριθμό ημερών για συζήτηση σε ένα νομοσχέδιο, που πιστεύει ότι έχει πλεονέκτημα, σε μια συζήτηση υποτίθεται, που θα κέρδιζε και τις εντυπώσεις, αντί λοιπόν για μια τέτοια στάση, είδαμε το παράδοξο η Κυβέρνηση σ' αυτό το νομοσχέδιο, που πιστεύει ότι έχει, το πλεονέκτημα, να μεθοδεύει το μίνιμουμ, που μπορούσε να έχει, τόσο στο χρόνο και τη διάρκεια της συζήτησης, ζητώντας τρεις μέρες συζήτηση, όσο και στην προβολή της, απορρίπτοντας την τηλεοπτική κάλυψη. Παράξενα αυτά τα πράγματα, κύριε Υπουργέ. Η αλήθεια είναι πως η Κυβέρνησή σας γνωρίζει πως αυτό το νομοσχέδιο κάθε άλλο, παρά αναβαθμίζει των Τ.Α. Γνωρίζει τις αντιδράσεις, που υπάρχουν και τις φοβάται. Και πάει στα γρήγορα να κλείσει αυτήν τη συζήτηση, όπως κάθε αντιδραστική κυβέρνηση κάνει σ' αυτό το Κοινοβούλιο και έχει ιστορία αυτό το Κοινοβούλιο τέτοιων συζητήσεων και τέτοιων προηγούμενων παραδειγμάτων. Ακολουθεί το δρόμο αυταρχισμού, που είναι πάρα πολύ επικίνδυνος για τη χώρα μας. 'Ολες οι πλευρές του Κοινοβουλίου και τιμητικές εξαιρέσεις από την πλειοψηφία ζήτησαν να γίνει ουσιαστική συζήτηση γύρω από αυτό το νομοσχέδιο.

Πόσο δίκιο είχαμε, που ζητούσαμε να γίνει αυτή η συζήτηση στα χρονικά όρια που είχαμε πει, το δείχνει ο αριθμός των Βουλευτών, που ζητούν να μιλήσουν σ' αυτό το νομοσχέδιο. Αν μιλούσαν με κανονικές διαδικασίες, πόσο χρόνο θα έπαιρνε, κύριε Υπουργέ, αυτή η συζήτηση; Και θα ήταν και πιο ουσιαστική. Και απευθύνομαι στους συναδέλφους της Πλειοψηφίας. Σωστά παραπονιέστε, κύριοι συνάδελφοι, ότι υποβαθμίζεται ο ρόλος του απλού Βουλευτή, ότι δεν μπορεί να παρέμβει στη συζήτηση και να συμβάλει ουσιαστικά. Αλλά φαντάζει υποκριτικό αυτό το πράγμα, αυτή η διαμαρτυρία, όταν τη στιγμή που πρέπει να αποφασίσουμε τις διαδικασίες, που θα προστατεύουν το Βουλευτή και δεν το τοποθετούν αντίθετα με την ουσία του νομοσχεδίου, εκείνη τη στιγμή συμβάλλουμε κι εμείς στο να μην μπορούμε, σαν απλοί Βουλευτές, να παρέμβουμε στο βαθμό που θα μπορούσαμε να παρέμβουμε.

Αυτό το νομοσχέδιο, κύριε Υπουργέ, ξέρετε πολύ καλά, μετατρέπει την Τοπική Αυτοδιοίκηση στο μακρύ χέρι της Κυβέρνησης. Ουσιαστικά δημιουργεί ένα μηχανισμό, όπου με γραφειοκρατικούς τρόπους λειτουργεί και όπου ουσιαστικά μετατρέπεται η Τοπική Αυτοδιοίκηση σε φοροεισπράκτορα, σε φορέα προώθησης των ιδιωτικοποιήσεων και στην περιφέρεια.

Το υποχρεωτικό των συνενώσεων. Ειπώθηκε από ομιλητή εδώ ότι απέτυχαν οι συναινετικές συνενώσεις. Βεβαίως


 

  

Σελίδα 1114 

 

απέτυχαν. Γιατί όμως απέτυχαν; Μόνο γιατί υπάρχει αυτό το σύστημα, όπου λειτουργεί με τις πελατειακές σχέσεις; Αυτό ήταν το πρόβλημα; 'Η το πρόβλημα ήταν ότι καμία κυβέρνηση δεν στάθηκε δίπλα στην αυτοδιοίκηση, να προωθήσει αυτήν τη διαδικασία των εθελοντικών συνενώσεων; Αυτό είναι το πρόβλημα, κύριε Υπουργέ. Και γι' αυτό υπάρχει μια τέτοια αντίδραση, γιατί όποιος έχει μαχαίρι δεν τρώει πεπόνι πάντοτε, να το έχετε υπόψη σας αυτό.

ΠΡΟΕΔΡΕΥΩΝ (Νικόλαος Κατσαρός): Ο κ. Παπαδέλλης έχει το λόγο.

ΦΡΑΓΚΛΙΝΟΣ ΠΑΠΑΔΕΛΗΣ: Κύριε Πρόεδρε, θέλω να πω κατ' αρχήν ότι η σημερινή ημέρα για μένα τουλάχιστον δεν ήταν καθόλου ευχάριστη. Και δεν ήταν ευχάριστη από την εικόνα, την οποία δώσαμε -και με τη δική μου συμμετοχή- ως Κοινοβούλιο στην ελληνική κοινωνία, με αφορμή τη συζήτηση ενός τόσο σημαντικού νομοσχεδίου, όπως αυτό το νομοσχέδιο, το οποίο πιστεύω εγώ ότι αναδιατάσσει πλήρως την ελληνική κοινωνία και φέρνει σε εντελώς διαφορετικό επίπεδο τη Δημόσια Διοίκηση.

Αναρωτήθηκα τι είχε συμβεί και γιατί ήταν αυτή η εικόνα της αντίθεσης, της αντιπαράθεσης, της έντονης συζήτησης, των διαφωνιών κ.ο.κ. Νομίζω ότι μία εικόνα, δυστυχώς σκοπιμότητας και μεταφοράς μιας διαφορετικής εικόνας από την πραγματική προς τα έξω, ήταν εκείνη που επικράτησε. Και αυτό δεν είναι προς τιμή όλων μας και του Ελληνικού Κοινοβουλίου βεβαίως.

Εγώ είχα πει και άλλη φορά και το επαναλαμβάνω και τώρα, ότι ως νέος σχετικά, Βουλευτής αισθάνομαι πως με την ψήφιση του ν. 2190, με τον οποίο άλλαξε η μορφή των σχέσεων μεταξύ κράτους και πολιτών και καταργήθηκε, ή καταργείται σταδιακά το πελατειακό κράτος, μπορώ να κοιτάζω τα παιδιά μου στα μάτια. Και θεωρώ ότι με τη συμμετοχή και με τη συμβολή μου στην ψήφιση και του σημερινού νομοσχεδίου, θα μπορώ με πολύ μεγαλύτερη υπερηφάνεια να κοιτάζω τις επόμενες γενιές.

Ας θεωρηθεί και ως μιας μορφής έκκληση, προσωπική, μικρή, προς τους συναδέλφους των άλλων κομμάτων να συμμετέχουν ενεργά ψηφίζοντας το σημερινό νομοσχέδιο, ώστε να μπορούν και εκείνοι να κοιτούν τα δικά τους παιδιά με καθαρά μάτια στο μέλλον. Διότι αυτό το νομοσχέδιο αλλάζει την εικόνα της Ελλάδας. Και όπως έχει πει κάποιος μεγάλος ποιητής, δεν κληρονομήσαμε την πατρίδα μας από τους παππούδες μας, αλλά τη δανειστήκαμε από τα παιδιά μας. Και σε αυτά την οφείλουμε.

Κυρίες και κύριοι συνάδελφοι, άκουσα με πολύ προσοχή αρκετούς συναδέλφους ιδίως της Νέας Δημοκρατίας, να επικρίνουν τις επιλογές, οι οποίες έχουν συμβεί ή έχουν ανακοινωθεί. Θεωρώ και υποχρεούμαι να το πω ότι κάποιοι εξακολουθούν να αισθάνονται ακόμα ενοχές και μάλιστα έντονες, γιατί συνέβαλαν με τη συμμετοχή και τη συνέργειά τους στη διάλυση του ελληνικού κράτους, στην εγκατάλειψη της ελληνικής επαρχίας, στην εγκατάλειψη της ελληνικής υπαίθρου.

Θα μου επιτρέψτε μια πολύ σύντομη αφήγηση, αγαπητοί φίλοι, κυρίες και κύριοι συνάδελφοι. 'Εχω την τιμή να κατάγομαι από ένα πολύ μικρό χωριό της Λέσβου. Είχε δύο χιλιάδες κατοίκους, ενώ σήμερα έχει μόνο γέροντες, οι οποίοι απλά περιμένουν την ώρα της καμπάνας. Πριν από μερικές μέρες έγινε ένας γάμος ύστερα από χρόνια και οι άνθρωποι στην εκκλησία μουρμούριζαν. Ο ιερέας επιχειρησε να τους κάνει να σιωπήσουν και κάποιος απήντησε: "Παπά, άσε να φωνάζουμε για να χαρούμε, διότι βαρεθήκαμε να ακούμε τις καμπάνες της κηδείας".

Αυτή είναι μια πραγματική εικόνα την οποία πρέπει να την έχουμε στο μυαλό μας πριν τοποθετηθούμε, όπως τοποθετούμαστε, για διάφορα ζητήματα. 

ΣΤΡΑΤΗΣ ΚΟΡΑΚΑΣ: Θα ζωντανέψει τώρα;

ΦΡΑΓΚΛΙΝΟΣ ΠΑΠΑΔΕΛΛΗΣ: Μάλιστα, κύριε Κόρακα, θα ζωντανέψει την ελληνική ύπαιθρο και την ελληνική επαρχία. Θα τη ζωντανέψει αυτό ακριβώς το νομοθέτημα. Και λυπάμαι που θα πω ότι η διαμαρτυρία η δική σας και του κόμματός σας οφείλεται στο γεγονός ότι πραγματικά αλλάζει ο χάρτης και επομένως, πρέπει να αναδιατάξετε την πολιτική σας, γιατί μπορείτε να ελέγχετε μικρές κοινότητες, αλλά δεν μπορείτε να ελέγχετε μεγάλες ενότητες. Και αυτός είναι ο λόγος της διαφωνίας σας. Δεν διαφωνείτε επί της ουσίας. Δεν θα ήθελα να φθάσω στο σημείο να το πω, λυπούμαι που το είπα, αλλά έτσι είναι.

Εγώ πιστεύω, ότι εάν κάποιος συνάδελφος έχει διαφωνίες με το ότι γίνονται μικρές ενότητες -γιατί κάτι άκουσα περί κοινοτήτων χιλίων πεντακοσίων κατοίκων- να καταθέσει πρόταση -και εγώ θα την υπερψηφίσω- για να γίνουν μεγαλύτερες ενότητες. Να διαφωνεί γιατί έγιναν μικρές. Και απευθύνω προς την Κυβέρνηση την έκκληση να σκεφθεί ότι έκανε -και έκανε βεβαίως- λάθη και σφάλματα με το ότι έφτιαξε μικρές ενότητες. Να τις κάνει μεγαλύτερες.

Ευχαριστώ πολύ.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Νικόλαος Κατσαρός): Ο κ. Μπρατάκος έχει το λόγο.

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, τη σίγουρη αποτυχία της η Κυβέρνηση στους μέχρι τώρα χειρισμούς της στο θέμα της συνένωσης των κοινοτήτων, άργησε, αλλά την κατάλαβε. Τώρα, όμως, δεν μπορεί να κάνει πίσω. Γι' αυτό έβαλε σε εφαρμογή τα μεγάλα μέσα. Ρίχνοντας και το τελευταίο προσωπείο κύριοι της Κυβέρνησης, προσφεύγετε σε αυταρχικές, αντιδημοκρατικές και αδιαφανείς μεθοδους προκειμένου να επιτύχετε τους σκοπούς σας. Εξαναγκάζετε τους 'Ελληνες πολίτες σε υποχρεωτικές συνενώσεις των κοινοτήτων τους. Περιορίζετε την, απο το άρθρο 60 παρ. 1 του Συντάγματος κατοχυρωμένη ελευθερία γνώμης των Ελληνων Βουλευτών θέτοντας ζήτημα κομματικής πειθαρχίας για την υπερψήφιση του νομοσχεδίου.

Και επιπλέον δηλώνετε δια στόματος του Πρωθυπουργoύ το πρωτοφανές -άκουσον, άκουσον- ότι θα απαγορεύσετε στη Βουλή οποιαδήποτε παρέκκλιση από τις διατάξεις του νομοσχεδίου, αποκλείοντας κάθε είδους τροπολογίες. Απαγορεύετε δηλαδή, κύριοι της Κυβέρνησης, με αυτόν τον τρόπο τον κοινοβουλευτικό διάλογο και υποβαθμίζετε έτσι το κοινοβουλευτικό μας σύστημα.

Και σαν να μην έφθανε αυτή η επίδειξη πρωτοφανούς αυταρχισμού, που καλύπτει στην ουσία την αίσθηση της κυβερνητικής αποτυχίας, στο θέμα της συνένωσης των κοινοτήτων, επειδή είναι γνωστή σε σας η παντελής αποστροφή του ελληνικού λαού στα σχέδιά σας, έχουμε εδώ επιπλέον και φαινόμενα αδιαφανών διαδικασιών και μεθοδεύσεων. Πέρα από τις επιλεκτικές πριμοδοτήσεις,στις οποίες προέβητε και προβαίνετε με αδιαφανή και κομματικά κριτήρια, σε μια ύστατη προσπάθεια να κάμψετε τις αντιρρήσεις των εκπροσώπων της Τοπικής Αυτοδιοίκησης, μέγα πολιτικό θέμα δημιουργείται και από το γεγονός ότι προχωρήσατε σε πληρωμένη παράνομη προπαγάνδα για την προβολή της πολιτικής σας στο θέμα των αναγκαστικών συνενώσεων των κοινοτήτων. Αλήθεια, τι χρειάζεται αυτή η πληρωμένη από τον ιδρώτα του ελληνικού λαού προπαγάνδα, όταν ο ίδιος ο Πρωθυπουργός δηλώνει επί λέξει ότι "η συντριπτική πλειοψηφία του λαού κατανοεί και συναινεί στην τολμηρή πρωτοβουλία", αναφερόμενος στο θέμα της συνένωσης των κοινοτήτων. Και ο ίδιος ο Υπουργός λέει: "Το σχέδιο "Ι.ΚΑΠΟΔΙΣΤΡΙΑΣ" τυγχάνει της συνολικής αποδοχής του ελληνικού λαού."

Και τίθεται το ερώτημα: Είναι τόσο απαραίτητο να δαπανάτε από το υστέρημα του ελληνικού λαού εκατοντάδες εκατομμυρίων; Για να πείσετε ποιον; Τη συντριπτική μειοψηφία, αφού η συντριπτική πλειοψηφία, κατά τα λεγόμενα του κυρίου Πρωθυπουργού, είναι μαζί σας; Ασφαλώς όχι.

Δύο τινά συμβαίνουν, κύριε Υπουργέ: 'Η ο κύριος Πρωθυπουργός δεν έχει γνώση της πραγματικής κατάστασης και της καθολικής αντίδρασης στο πρόγραμμα "Ι.ΚΑΠΟΔΙΣΤΡΙΑΣ", πράγμα μάλλον απίθανο -εξάλλου, αν κάτι τέτοιο συνέβαινε, νομίζω ότι θα απέκτησε καλή γνώση του προβλήματος κατά την πρόσφατη περιοδεία του στη δυτική Μακεδονία- ή


 

  

Σελίδα 1115 

 

προσπαθείτε να επηρεάσετε ευνοϊκά στο παρά πέντε την κοινή γνώμη με γκαιμπελικές, προπαγανδιστικές μεθόδους.

Κύριε Υπουργέ, είναι γνωστό ότι το σύνολο των κομμάτων της Αντιπολίτευσης και ιδίως η Νέα Δημοκρατία, ζήτησε κατ'επανάληψη να προχωρήσετε σε κάθε είδους διάλογο με τις τοπικές κοινωνίες και πολύ περισσότερο να αναζητήσετε τη συναίνεσή τους στο κρίσιμο θέμα των συνενώσεων. 

Αποφύγατε επιμελώς να το πράξετε. Και αφού πήρατε τις όποιες αποφάσεις σας, έρχεστε εκ των υστέρων να "ενημερώσετε" τον ελληνικό λαό. Ασφαλώς πρέπει ο ελληνικός λαός να ενημερωθεί, αλλά μέσα από ανοικτό, έντιμο, διαρκή και καθαρό διάλογο ανάμεσα στα κόμματα, την Κυβέρνηση και τους 'Ελληνες πολίτες. Εσείς, αντίθετα, αδιαφορείτε επιδεικτικά για το δημοκρατικό διάλογο και κάνετε πληρωμένη προπαγάνδα και εξαγορά συνειδήσεων Ελλήνων πολιτών.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Μπρατάκο.

ΑΓΓΕΛΟΣ ΜΠΡΑΤΑΚΟΣ: Τελείωσα αμέσως, κύριε Πρόεδρε.

'Ομως, ό,τι και να κάνετε, όσα χρήματα και αν σπαταλήσετε από το υστέρημα του ελληνικού λαού, δεν πρόκειται να πείσετε κανέναν. Το βλέπετε καθημερινά όπου και αν πάτε. Γιατί η πολιτική σας...

ΠΡΟΕΔΡΕΥΩΝ (Νικόλαος Κατσαρός): Παρακαλώ τελειώσατε. Λυπάμαι πάρα πολύ, αλλά τελειώσατε.

ΑΓΓΕΛΟΣ ΜΠΡΑΤΑΚΟΣ: Τελείωσα, κύριε Πρόεδρε.

Απλώς και μόνο θέλω να πω ότι εμείς καταγγέλουμε στον ελληνικό λαό την Κυβέρνηση ως βιαστές της ελληνικής περιφέρειας και δηλώνουμε ότι θα συνεχίσουμε τον αγώνα για την αποκατάσταση της κοινωνίας των πολιτών.

ΠΡΟΕΔΡΕΥΩΝ (Νικόλαος Κατσαρός): Ο κ. Καλαφάτης έχει το λόγο.

ΑΛΕΞΑΝΔΡΟΣ ΚΑΛΑΦΑΤΗΣ: Κύριε Πρόεδρε, υπάρχουν στιγμές στη ζωή μας, στην πολιτική μας καριέρα που τα πράγματα δεν εξελίσσονται ομαλά. Αλλά είναι οι στιγμές εκείνες που μας δίνουν τη δυνατότητα να ξεπεταχτούμε από το καθημερινό, τη ρουτίνα και να κάνουμε ένα άλμα, να δούμε τα πράγματα από ένα άλλο επίπεδο.

Είναι μια τέτοια η σημερινή μέρα, η σημερινή στιγμή και γι'αυτό ακριβώς, δεν θα ήθελα να εμπλακώ στη στείρα αντιπαράθεση που μέχρι τώρα έχει διοχετευθεί στο Κοινοβούλιο και δεν θα ήθελα, στείρα και στεγνά να υποστηρίξω ένα νομοσχέδιο, το οποίο πιστεύω ότι έχει πάρα πολύ "ζουμί" και πάρα πολύ ουσία. Εξάλλου, τα επιχειρήματα υπέρ του νομοσχεδίου έχουν ειπωθεί με τόση σαφήνεια από τον εισηγητή και από τους άλλους ομιλητές, εκ μέρους της πλειοψηφίας της Βουλής, που δεν χρειάζεται και η δική μου συναίνεση.

Θα ήθελα αυτήν την ξεχωριστή στιγμή να τη νιώσω και να πω στον ιερό χώρο του Κοινοβουλίου τι αισθάνομαι εγώ, σαν ένας απλός πολίτης της ελληνικής επαρχίας, που έχει διαθέσει όλα του τα χρόνια μέχρι σήμερα στην πρόοδο, έχει διαθέσει όλες του τις δυνάμεις στην προοπτική της ανάπτυξης της ελληνικής επαρχίας.

Θέλω να δηλώσω πως είναι μια ευτυχής συγκυρία σήμερα και είμαι ευτυχής εγώ που είμαι μέλος αυτού του Κοινοβουλίου και θα ψηφίσω και θα στηρίξω αυτό το νομοσχέδιο.

Είναι μια δικαίωση που έρχεται, γιατί αυτό το σχέδιο νόμου που συζητούμε και θα ψηφίσουμε σε λίγες μέρες είναι οι απόψεις μου, είναι τα οράματά μου από όταν ήμουν δήμαρχος για πάρα πολλά χρόνια σε μια μικρή πόλη.

Εμείς πιστεύουμε πως οι μεγάλες πόλεις στις προηγμένες κοινωνίες έχουν τελειώσει. Πιστεύουμε πως ο ιστορικός κύκλος των μεγάλων πόλεων που δημιουργήθηκαν το 19ο και κυρίως τον 20ο αιώνα, έχει τελειώσει. Οι καινούργιες ανάγκες της ανθρώπινης ύπαρξης επιβάλλουν να δημιουργήσουμε στην περιφέρεια μικρές, ανθρώπινες πόλεις. 

Μέσα από αυτήν τη φιλοσοφία, πιστεύουμε πως σήμερα οι συνενώσεις των κοινοτήτων σε ισχυρά κύτταρα οργανωμένης κοινωνίας, αποκεντρωμένης, είναι μια αδήριτη ανάγκη, την οποία δεν μπορούμε να παραβλέψουμε. Γιατί κατακερματισμός σημαίνει αδυναμία των Ο.Τ.Α να ασκήσουν τα συνταγματικά τους δικαιώματα, σημαίνει αδυναμία να μπορέσουν να απορροφήσουν τις νέες αρμοδιότητες που πρέπει να πάρουν στα χέρια τους, γιατί έχουν αδυναμία να παρακολουθήσουν τις διεθνείς εξελίξεις και στέκονται σε κωματώδη κατάσταση με απάθεια και ημιμάθεια. Γιατί έχουν αδυναμία να αντισταθούν στην πολιτική εξαθλίωση, γιατί ο πολιτικός ξεπεσμός είναι αυτός που καθοδηγεί μέχρι σήμερα τις δραστηριότητες στις κοινότητες.

Επίσης Θα πρέπει να ξέρετε το εξής: 'Οπου έχει υπάρξει ανάπτυξη, έστω και σε μια μικρή κοινότητα, είτε με κάποιο ξενοδοχείο είτε με κάποια άλλη επιχείρηση, αυτή η κοινότητα και αυτός ο πρόεδρος, ουσιαστικά έχουν γίνει όργανα αυτής της επιχείρησης.

Εν τέλει, ο κατακερματισμός είναι η διαιώνιση αυτής της ανυπόφορης κατάστασης στην ελληνική επαρχία.

Εμείς λέμε ότι αυτό πρέπει να αλλάξει. Υπάρχουν άλλοι συνάδελφοι, οι οποίοι λένε "όχι, άστο να κυλάει έτσι το πράγμα, κάποια στιγμή με κάποια ευχολόγια που θα πιάσουν, θα αλλάξει".

'Οχι, εμείς είμαστε που πιστεύουμε ότι σήμερα πρέπει να κάνουμε τη δραστική αλλαγή. Ξέρουμε πως οι συνενώσεις είναι η Λυδία Λίθος για να δούμε τα πράγματα διαφορετικά, αλλά δεν είναι και πανάκεια.

Για να υπάρξει ανάπτυξη στην ελληνική επαρχία, θα πρέπει να ληφθούν πολλά μέτρα: Θα πρέπει να υπάρξει ανάπτυξη των παραγωγικών δυνάμεων, θα πρέπει να υπάρξει ανάπτυξη των πόρων και όλα αυτά. Αλλά η συνένωση είναι ένα πολύ σημαντικό βήμα.

Εμείς δεν λαμβάνουμε υπόψη μας κάποιο πιθανό πολιτικό κόστος που μπορεί να υπάρχει και προχωρούμε με σταθερότητα σε αυτό που έχουμε σχεδιάσει και που έχουμε ονειρευτεί. Γιατί ονειρευόμαστε την Ελλάδα, όχι σήμερα -δεν ονειρευόμαστε την Ελλάδα βήμα προς βήμα- αλλά σε είκοσι, σε τριάντα χρόνια. Ονειρευόμαστε τα ελληνικά χωριά, ονειρευόμαστε την ελληνική περιφέρεια, να μπορεί να συνεργάζεται ομότιμα στο ευρωπαϊκό γίγνεσθε, να συμμετέχει στο ευρωπαϊκό γίγνεσθαι, να συμμετέχει στο παγκόσμιο γίγνεσθε και όχι σαν δορυφόρος να παρακολουθεί μίζερα τις εξελίξεις.

Ξέρουμε ότι η Αξιωματική Αντιπολίτευση κυρίως, έχει συρθεί και έχει γίνει άθυρμα στην ημιμάθεια, στην άγνοια και στα μικροσυμφέροντα. Ξέρουμε ότι υπάρχει αισχρή παραπληροφόρηση.

Απορώ τέλος, γιατί το Υπουργείο, γιατί η Κυβέρνηση δεν έδωσε περισσότερες μέρες συνεδριάσεων. Δεν έχουμε να φοβηθούμε τίποτε. Το δίκαιο και τα επιχειρήματα είναι με το μέρος μας. Για ποιo λόγο η ελληνική τηλεόραση δεν μεταδίδει αυτήν τη διαφωτιστική συζήτηση; 

Προτείνω να υπάρξουν διακομματικές επιτροπές από τη Βουλή, οι οποίες να πάνε στην ελληνική επαρχία για να την ενημερώσουν. Αυτή η συζήτηση πρέπει να μεταφερθεί στην ελληνική επαρχία. 

ΝΙΚΟΛΑΟΣ ΓΚΕΛΕΣΤΑΘΗΣ: Παρακαλώ μην υβρίζετε."Στο σπίτι του κρεμασμένου δεν μιλάνε για σχοινί".

ΑΛΕΞΑΝΔΡΟΣ ΚΑΛΑΦΑΤΗΣ: Ποιoν έβρισα;

ΠΡΟΕΔΡΕΥΩΝ (Νικόλαος Κατσαρός): Παρακαλώ, η ώρα δεν είναι κατάλληλη για κρεμασμένους!

ΝΙΚΟΛΑΟΣ ΓΚΕΛΕΣΤΑΘΗΣ: Είσαστε ημιμαθής;

ΑΛΕΞΑΝΔΡΟΣ ΚΑΛΑΦΑΤΗΣ: Στηρίζεστε στην ημιμάθεια.

ΝΙΚΟΛΑΟΣ ΓΚΕΛΕΣΤΑΘΗΣ: Παρακαλώ...

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Γκελεστάθη. Αν υβριστήκατε προσωπικά, έχετε το δικαίωμα να ζητήσετε το λόγο για προσωπικό θέμα.

Ο κ. Θεοδώρου έχει το λόγο.

ΧΡΗΣΤΟΣ ΘΕΟΔΩΡΟΥ: Κύριε Πρόεδρε, κυρίες και κύριοι συνάδελφοι, για εμάς που έχουμε υπηρετήσει την Τοπική Αυτοδιοίκηση επί πολλά χρόνια, πράγματι η σημερινή ημέρα είναι ιστορική. Εμείς που έχουμε ζήσει στο πετσί μας όλα αυτά τα χρόνια την κακομοιριά της ελληνικής επαρχίας με τις μικρές ενότητες, πράγματι...

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κακομοιριά; 

ΧΡΗΣΤΟΣ ΘΕΟΔΩΡΟΥ:'Οσο και αν σας κακοφαίνεται, κυρία


 

  

Σελίδα 1116 

 

συνάδελφε. Επιτρέψτε μου να μιλήσω. Μετά μπορείτε να πείτε ό,τι θέλετε και εσείς.

Ναι, κακομοιριά, μία κακομοιριά που την επιτείνετε και την κάνετε πιο μίζερη, γιατί δεν μπαίνετε στην ουσία του προβλήματος, αλλά προσπαθείτε με διάφορα πυροτεχνήματα να πείσετε για κάτι που πλέον είναι παραδεκτό σε όλη την κοινωνία.

Γυρίστε όλη την Ελλάδα, ή ένα πρωί από τα γραφεία σας τηλεφωνήστε στις κοινότητες για να δείτε πόσοι γραμματείς είναι στα γραφεία τους ή πόσοι πρόεδροι και ποια δουλειά επιτελούν. Επίσης, γυρίστε πίσω πριν μερικά χρόνια, για να δείτε στη δεκαετία του 1980, 1990 πόσες αλλαγές έγιναν. Και τότε αντιδρούσατε, γιατί και τότε θέλατε το δήμαρχο και τον κοινοτάρχη να δίνει το πιστοποιητικό θανάτου, γέννησης, ή γάμου. 

Είσαστε εσείς που πρώτοι πάλι πολεμήσατε το θεσμό της Νομαρχιακής Αυτοδιοίκησης.'Ερχεστε τώρα και ζητάτε περισσότερες αρμοδιότητες. Είσαστε εσείς που αύριο πάλι θα ζητάτε να προχωρήσουν περισσότερο οι συνενώσεις. Πρέπει να ξέρετε όλοι ότι σήμερα μόνο με σωστή ανάπτυξη θα μπορέσουμε να κρατήσουμε και τη νεολαία μας και τον κόσμο στα χωριά του. Δεν μπορεί πλέον να γίνει ανάπτυξη μεμονωμένη.

Δεν καταλαβαίνω γιατί φωνάζετε, κύριοι συνάδελφοι, τη στιγμή που δεν λέμε στον κόσμο την αλήθεια. Τι θα πάθει η κοινότητα σήμερα, που θα πάψει να είναι κοινότητα με την παλιά μορφή; Θα έχει τις ίδιες παρεχόμενες υπηρεσίες προς τον πολίτη. Επιπλέον, δεν έχουμε δικαίωμα εμείς να στερήσουμε από την επαρχία, από τον απλό πολίτη το δικαίωμα να έχει το ίδιο επίπεδο ζωής που έχει η Αθήνα και όλα τα μεγάλα κέντρα. Αυτό πρέπει να το κατανοήσουμε. 

Πρέπει να δώσουμε το δικαίωμα σ'αυτούς τους ανθρώπους να ζήσουν τουλάχιστον ίσα με μας που ζούμε στις μεγαλουπόλεις. Αυτό να είναι ένα παράδειγμα στη συνέχεια της συζήτησης αυτής και να προσπαθήσετε όλοι να βοηθήσετε προς την κατεύθυνση αυτή του νομοσχεδίου. Η άρνηση δεν οδηγεί πουθενά. Ο διάλογος πολλά μπορεί να φέρει. Νομίζω ότι μέσα στη Βουλή μπορούν πολλά να ειπωθούν και να βελτιώσουν τυχόν αδυναμίες που σε όλα τα μεγάλα νομοθετήματα μέχρι σήμερα υπάρχουν. 'Ο,τι κινείται κάνει και λάθη και αυτό δεν πρέπει να το ξεχνάμε.

Κύριοι συνάδελφοι, πρέπει να πω -και μην με παρεξηγήσετε- ότι ασχολούμαι δεκαεπτά χρόνια με την Τοπική Αυτοδιοίκηση, έχω περάσει από όλα τα στάδια και ξέρω πάρα πολύ καλά, όπως πολύ σωστά είπε κάποιος συνάδελφος, ότι η Τοπική Αυτοδιοίκηση είναι το κύτταρο της δημοκρατίας.

Το κύτταρο, όμως, πρέπει να το προστατεύσουμε, γιατί αν το λαβώσουμε, δύσκολα θα το επαναφέρουμε στη σωστή κατεύθυνση. Δεν μπορούμε να παίξουμε. Η Τοπική Αυτοδιοίκηση δεν είναι συνδικαλισμός. Η Τοπική Αυτοδιοίκηση είναι κάτι ζωντανό, που κάθε μέρα εξελίσσεται. Εμείς, λοιπόν, να έλθουμε αρωγοί σ'αυτήν την εξέλιξη, να τη βοηθήσουμε, έχουμε υποχρέωση. Και όπου έχουν γίνει λάθη, εδώ είμαστε, να τα τονίσουμε. 'Αλλωστε η Ελληνική Βουλή γι' αυτό νομοθετεί. Να μπορεί να νομοθετεί σωστά και να δώσει το δικαίωμα σ' όλο τον κόσμο να απολαμβάνει αυτό που σήμερα δεν έχουν οι μικρές κοινωνίες.

Μη φοβάστε, κύριοι συνάδελφοι. Δεν πρόκειται να χαθούν, ούτε η Ελλάδα ούτε οι κοινότητες ούτε οι δήμοι. Η ζωή τραβά μπροστά. Εμείς είμαστε υποχρεωμένοι να την ακολουθήσουμε. Γι' αυτό μη στέκεστε στα μικροσυμφέροντα μερικών. Το σύνολο του ελληνικού λαού έχει αγκαλιάσει αυτήν την τομή που επιχειρείται στην ελληνική ύπαιθρο. Γι' αυτό πιστεύω ότι στο τέλος και σεις θα είστε ικανοποιημένοι, που θα έχετε συμβάλλει, ώστε αυτό το εγχείρημα να αποβεί προς όφελος της κοινωνίας και της Ελλάδος.

ΠΡΟΕΔΡΕΥΩΝ (Νικόλαος Κατσαρός): Ο κ. Ηλίας Παπαδόπουλος έχει το λόγο.

ΗΛΙΑΣ ΠΑΠΑΔΟΠΟΥΛΟΣ: Κύριε Πρόεδρε, κυρία και κύριοι συνάδελφοι, στην προχωρημένη ώρα που έχουμε την ευκαιρία να απευθυνθούμε στη Βουλή των Ελλήνων, αξίζει τον κόπο να παρατηρήσουμε ότι σήμερα είναι ένας σταθμός στην ιστορία της Ελλάδος, ένας σταθμός που ολοκληρώνεται, τόσο από την ψήφιση του συγκεκριμένου νομοθετήματος, που φέρει το όνομα του Ιωάννη Καποδίστρια, όσο και από τις τελευταίες αποφάσεις του Υπουργικού Συμβουλίου, που συμπτύσσουν και καταργούν παλαιούς οργανισμούς, προκειμένου να κάνουν αποδοτικότερη τη Δημόσια Διοίκηση μαζί με τη δική μας νομοθετική πρωτοβουλία να καθιερώσουμε το δεύτερο βαθμό Νομαρχιακής Αυτοδιοίκησης και δίνει την εικόνα στην πολιτεία, ότι ο πολιτικός κόσμος τολμά μεταρρυθμίσεις. Aυτές τις μεταρρυθμίσεις θέλει η κοινωνία μας, για να μπορέσει να αναβαθμιστεί η εκτίμηση του πολιτικού κόσμου σ' αυτή. Και αυτές τις τολμά το ΠΑ.ΣΟ.Κ., αγαπητοί κύριοι συνάδελφοι.

Κόπτεσθε και ανησυχείτε για το πολιτικό κόστος. 'Εχετε μία άλλη αντίληψη για το πολιτικό κόστος, αυτήν την ξεπερασμένη, αυτή που λέει ότι για να μην έχουμε μεγάλο πολιτικό κόστος πρέπει να αφαιρέσουμε δύναμη από τους πολλούς -λίγη από τον καθένα για να μη διαμαρτύρεται - να τη δώσουμε στους λίγους, σ' αυτούς που μπορούμε να τους κάνουμε "κουμάντο" και μέσα από κει να ελέγξουμε την κατάσταση. Αυτό είναι ξεπερασμένο, αγαπητοί φίλοι της Νέας Δημοκρατίας.

Εμείς υπολογίζουμε στο κοινωνικό όφελος που θα προκύψει μέσα απ' αυτή την αναδιάταξη των Οργανισμών Τοπικής Αυτοδιοίκησης. Και θα υπάρξει κοινωνικό όφελος. Εκεί φαίνεται και η διαχωριστική γραμμή ανάμεσα σε σας και σε μας. Είναι καταγραμμένες οι αντιρρήσεις σας σε όλα αυτά τα νομοθετήματα που επιχειρούσαν αλλαγές και μεταρρυθμίσεις. Εδώ είναι η διαφορά ανάμεσα στη συντήρηση και στην πρόοδο, ανάμεσα στο πώς θα καθίσουμε "βολεμένοι" μην τυχόν και ανησυχήσουμε κανέναν και στην αλλαγή που επιχειρείται από την Κυβέρνηση και την παράταξη τη δική μας, και τις αντιδράσεις που προκαλεί.

Σας διαφεύγει άραγε της προσοχής το γεγονός ότι μέσα απ' αυτήν την αναδιάταξη θα δημιουργηθεί η δυνατότητα να αναπτυχθούν κάποιες καινούριες δυνάμεις στις επαρχίες, οι οποίες θα αναδειχθούν στην άσκηση διοίκησης μεγάλων δήμων, βιώσιμων δήμων και θα έρθουν κάποια στιγμή να μας αντικαταστήσουν; Δεν είμαστε εμείς οι οπαδοί του κλειστού κυκλώματος, του οικογενειακού πολιτικού συστήματος και της αναβίωσης των τζακιών. 'Οχι. Ανοίγουμε φυτώριο για να δημιουργηθούν τέτοιες προϋποθέσεις, ώστε να έρθουν κάποιοι ικανότεροι, αξιώτεροι από εμάς για να μας αντικαταστήσουν.

Από την άλλη μεριά είδατε οι ισχνοί Οργανισμοί Τοπικής Αυτοδιοίκησης μέχρι τώρα που οδήγησαν. Αναφέρεσθε στο ότι με το σχέδιο που επιχειρείται σήμερα θα αποδυναμώσουμε τις κοινότητες. Μα, είναι αποδυναμωμένες. Το υδροκέφαλο της Αθήνας, τα υδροκέφαλα των εξήντα μεγάλων πόλεων όλης της Ελλάδος έχουν δημιουργηθεί απ' αυτό. Δεν το βλέπετε άραγε, δεν το ζείτε; 

Κάποιες κοινότητες κατήντησαν μόνο να αναφέρονται έτσι ως γραφικές περιπτώσεις. Και επιμένετε, να μην συνενωθούν σε βιώσιμους δήμους ενώ αυτοί που τις υπηρετούσαν, οι κοινοτάρχες και οι υπάλληλοι, οι γραμματείς των κοινοτήτων, που ζούσαν καθημερινά το πρόβλημα που αντιμετώπιζε ο πολίτης της υπαίθρου, συμπαραστέκονται και στο παρελθόν παρότρυναν τις κυβερνήσεις με τα συνδικαλιστικά τους όργανα, την ΚΕΔΚΕ και την ΠΟΠΟΤΑ, όπως ακούσατε τον εκπρόσωπό της στη Διαρκή Επιτροπή, να προχωρήσουν σε αναδιάρθρωση των Οργανισμών Τοπικής Αυτοδιοίκησης. Εσείς λοιπόν, επιμένετε και επειδή δεν έχετε επιχειρήματα, και ξεκάθαρη θέση επικεντρώνετε την κριτική σας στο ότι στο άρθρο 1 ο Πρωθυπουργός επέβαλε κομματική πειθαρχία.

Γιατί δεν ενοχληθήκατε, όμως, αγαπητοί συνάδελφοι, για τον τρόπο με τον οποίο ψηφίζεται ο Προϋπολογισμός του Κράτους; Εκεί, όταν τον ψηφίζετε, άραγε συμφωνείτε σε όλα τα κονδύλια ή όταν τον καταψηφίζετε, διαφωνείτε σε όλα; 

Γιατί λοιπόν, όταν το σημαντικότερο νομοθέτημα της Βουλής των Ελλήνων, ψηφίζεται με αυτόν τον τρόπο, με το σύστημα του πακέτου δεν αντιδράτε; Καταλαβαίνετε τι θα γινόταν εδώ στη Βουλή σε μία αέναη συζήτηση, στην οποία


 

  

Σελίδα 1117 

 

θα είχαν δικαίωμα να μιλήσουν και οι τριακόσιοι, για το χωροταξικό σχεδιασμό του αρθ.1 αλλά δεν θα είχαν άμεσο λόγο για τη μία ή την άλλη αλλαγή στο χωροταξικό.

Τελειώνοντας, κύριε Πρόεδρε, θέλω ν'αποδώσω τιμή στην πλειοψηφία των κοινοταρχών, οι οποίοι παρότρυναν την Κυβέρνηση και έδωσαν την ευκαιρία σε εμάς να νομοθετήσουμε για να προχωρήσουμε σε αυτήν τη μεταρρύθμιση.

ΠΡΟΕΔΡΕΥΩΝ (Νικόλαος Κατσαρός): Ο κ.Λαμπρόπουλος έχει το λόγο.

ΙΩΑΝΝΗΣ ΛΑΜΠΡΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, οι Βουλευτές της Πλειοψηφίας καλούνται από τον κύριο Πρωθυπουργό να ψηφίσουν το σχέδιο νόμου, όπως το έφερε η Κυβέρνηση στη Βουλή. Δεν δέχεται η Κυβέρνηση του ΠΑ.ΣΟ.Κ. καμία τροποποίηση κατά τη διάρκεια της συζήτησης, καμία πρόταση, έστω αν είναι σωστή και χρήσιμη. Επιπλέον θέτει θέμα κομματικής πειθαρχίας των Βουλευτών της, κατά παράβαση κάθε δημοκρατικής αρχής αλλά και του ισχύοντος Συντάγματος, που θέλει το Βουλευτή να υπακούει μόνο στη συνείδησή του.

Ερωτώ: Τι έχουμε; Κοινοβουλευτική δικτατορία, αφού από την Κυβέρνηση αυτό το νομοσχέδιο θα περάσει με τη διαδικασία του αποφασίζουμε και επιβάλλουμε;

Η κομματική, όμως, πειθαρχία δεν απαλλάσσει κανένα Βουλευτή από τις ευθύνες του γιατί τελικά αυτοί θα το ψηφίσουν αντίθετα προς τη συνείδησή τους. Γιατί άραγε αυτή η αντιδημοκρατική νοοτροπία στην εποχή μας; Αν το νομοσχέδιο ήταν καλό και το ήθελαν οι τοπικές κοινωνίες, αν ήταν σύμφωνοι όλοι οι Βουλευτές του ΠΑ.ΣΟ.Κ., αν δεν υπήρχαν στραβά και παράλογα στις διατάξεις του, τι είχε να φοβηθεί ο κ. Σημίτης από τους Βουλευτές του και τους μετατρέπει σε λόχο; Δεν θα έπρεπε να ερωτηθουν πρώτα οι κοινότητες, αν επιθυμούν να καταργηθούν;

Γιατί στην εποχή της συναίνεσης, η Κυβέρνηση προκλητικά απέρριψε το διάλογο; Το υπό ψήφιση νομοσχέδιο είναι ένα ακόμη πολυδιαφημισμένο πυροτέχνημα του ΠΑ.ΣΟ.Κ., ίδιο με αυτό των ανοικτών πόλεων, των συνοικιακών συμβουλίων, των αναπτυξιακών συνδέσμων και των συμβουλίων περιοχής. 'Ολα απέτυχαν παταγωδώς και καταργήθηκαν από την ίδια την Κυβέρνηση.

Γιατί να καταργηθούν όλες ανεξαιρέτως οι κοινότητες, μικρές και μεγάλες; Δεν λειτούργησαν μέχρι τώρα; Δεν απέδωσαν στις κοινωνίες; Δεν φρόντισαν τους κατοίκους;

Γιατί τα χρήματα, που τώρα υπόσχεσθε ότι θα δώσετε στους καινούριους δήμους -από "θα" βέβαια χορτάσατε το λαό- δεν τα δώσατε μέχρι τώρα και στις κοινότητες, ώστε ν'αναπτυχθουν καλύτερα;

Γιατί τα συμβούλια περιοχής, που τα ιδρύσατε το 1994 και τα καταργείτε τώρα, δεν τα στηρίξατε οικονομικά να πετύχουν το σκοπό τους και να δημιουργήσουν κατά περιοχές, οπότε δεν θα ήταν αναγκαίο σήμερα να καταργήσετε τις κοινότητες;

Και γιατί να ελπιζουμε σε επιτυχία του καινούριου θεσμού και στην οικονομική στήριξή του από αόριστες πηγές, όταν η μέχρι τώρα αναξιοπιστία σας είναι τόσο φανερή;

Υποστηρίζετε, κύριε Υπουργέ, ότι η ύπαιθρος έχει ερημώσει και ότι θα την ξαναζωντανέψετε με αυτόν το νόμο. Οι κοινότητες ευθύνονται για την ερήμωση ή η κρατική αδιαφορία για τον αγρότη και για τα έργα υποδομής που έπρεπε να γίνουν στην επαρχία;

Με το να καταργήσετε την κοινότητα, θα ξαναζωντανέψει η ύπαιθρος; Θα πάτε με τον "ΚΑΠΟΔΙΣΤΡΙΑ" νέους στα χωριά; Θα λειτουργήσουν καλύτερα χωρίς τον πρόεδρο, το γραμματέα, το δάσκαλο, τον αγροφύλακα; Το μόνο που θα επιτύχετε, είναι οι αθρόες μεταδημοτεύσεις προς την πρωτεύουσα.

Προχωρήσατε στη συγκρότηση των νέων δήμων. Δεν έπρεπε να ληφθούν υπόψη οι επιθυμίες των κοινοτικών συμβουλίων, γεωγραφικά, οικονομικά και ιστορικά κριτήρια; Δεν έπρεπε οι Βουλευτές στον κάθε νομό να έχουν λόγο και ας μη γινόταν αποδεκτός. Εμένα δε με κάλεσε και δεν με ρώτησε κανένας για το νομό μου. Δεν έπρεπε να ερωτηθούν τα νομαρχιακά συμβούλια και άλλοι φορείς στο νομό;

Για τη Μεσσηνία έγινε μία σύσκεψη στα γραφεία του ΠΑ.ΣΟ.Κ. στη Χαριλάου Τρικούπη. Εκεί απεφάσισαν και χαρτογράφησαν μέσα από το γραφείο με την κομματική ζυγαριά. Αγνοήθηκαν ιδιαιτερότητες, πληθυσμιακά κριτήρια. Μεγάλα χωριά πάνε σε μικρά. Καταργούνται κοινότητες και κεφαλοχώρια, κοινότητες που συνιστούν ορεινή γεωγραφική ενότητα. Καταργούνται κοινότητες που είναι τουριστικά και παραλιακά κέντρα, που είναι το οδικό πέρασμα όλων των άλλων κοινοτήτων προς το κέντρο. Καταργούνται ιστορικές κοινότητες. Ενώνονται κοινότητες ορεινές με πεδινές με διαφορετικά προβλήματα. Ενώνονται κοινότητες που απέχουν μεταξύ τους μέχρι και τριάντα χιλιόμετρα και που για να φθάσουν στην έδρα του καινούριου δήμου πρέπει να περάσουν μέσα από την έδρα άλλου δήμου -αναφέρομαι στις κοινότητες Ρεματιάς, Κεφαληνού και Ζερμπίσα - ενώ μπορούσε εύκολα να γίνει ο δήμος που γίνεται σήμερα, αφού συγκροτηθεί από κοινότητες που απέχουν μόλις δυόμισι χιλιόμετρα από την έδρα.

Δεν έπρεπε να γίνει ξεχωριστός δήμος ή να παραμείνει κοινότητα η αρχαία Μεσσήνη που είναι ένας από τους τρεις σημαντικότερους αρχαιολογικούς χώρους της Ελλάδος με πλήθος τουριστών κάθε χρόνο;

Συμπέρασμα: Στο Νομό Μεσσηνίας είχαμε τερατουργήματα, άνιση μεταχείριση, αδικίες και κομματικό αλισιβερίσι. Το ερώτημα είναι γιατί έγιναν όλα αυτά. Γιατί οι μετακινήσεις κοινοτήτων με βάση τους κομματικούς συσχετισμούς; Η απάντηση έχει δοθεί από καιρό από τον ίδιο τον Πρωθυπουργό όταν είπε στο Ναύπλιο ότι πρέπει να κερδίσετε τις δημοτικές εκλογές γιατί αποδίδει σε αυτές μεγάλη πολιτική σημασία.

'Ομως, ο κ. Σημίτης λογαριάζει χωρίς τον ξενοδόχο. Το μόνο που θα πετύχετε είναι να δημιουργήσετε καταδικασμένους σε αποτυχία δήμους που δεν θα μπορούν να λειτουργήσουν από τις τοπικές αντιθέσεις. Αναστατώνετε και ρίχνετε νέα φορολογικά βάρη στους δημότες. Σ' αυτόν το νόμο, δεν υπάρχει συναίνεση και αποδοχή ούτε από τα κόμματα, ούτε από τις τοπικές κοινωνίες. Γι'αυτό είναι καταδικασμένος σε αποτυχία. Τον καταψηφίζουμε θα τον τροποποιήσετε.

ΠΡΟΕΔΡΕΥΩΝ (Νικόλαος Κατσαρός): Ο κ.Μελάς έχει το λόγο.

ΠΑΝΑΓΙΩΤΗΣ ΜΕΛΑΣ: Κύριε Πρόεδρε, σε μία εποχή που ο λαός αντιμετωπίζει πολλά και διογκωμένα προβλήματα οικονομικά, εξωτερικά, κοινωνικά, η Κυβέρνηση αποφάσισε με ένα σαδιστικό τρόπο να προσθέσει και ένα ακόμη στο μισό και πλέον κομμάτι του ελληνικού λαού, στο λαό της υπαίθρου.

Το όνομα αυτού του προβλήματος είναι υποχρεωτικές συνενώσεις ή σχέδιο "ΙΩΑΝΝΗΣ ΚΑΠΟΔΙΣΤΡΙΑΣ". Θα τρίζουν τα κόκαλα του πρώτου κυβερνήτη της Ελλάδας, από το βαυαρικό και βαρβαρικό σχέδιό σας, κύριοι συνάδελφοι του ΠΑ.ΣΟ.Κ.. Με αυτό το νομοσχέδιο φαίνεται για άλλη μία φορά ξεκάθαρα, ότι το παλαιό ΠΑ.ΣΟ.Κ. της 3ης του Σεπτέμβρη και το λεγόμενο τώρα εκσυγχρονιστικό ΠΑ.ΣΟ.Κ., είναι το ίδιο, αφού το διαχρονικό χάσμα μεταξύ έργων και λόγων χαρακτηρίζει όλες τις κυβερνήσεις του.

Μιλάτε για εκσυγχρονισμό και εφαρμόζετε αυταρχισμό και καταναγκασμό. Μιλάτε για δημοκρατία και λειτουργείτε στη λογική του αποφασίζομεν και διατάσσομεν. Μιλάτε για κοινωνικό διάλογο και αρνείσθε οποιονδήποτε διάλογο για ένα τόσο σημαντικό θέμα με τις τοπικές κοινωνίες. Μιλάτε για αποκέντρωση και εφαρμόζετε συγκέντρωση. Μιλάτε για ανάπτυξη και θα προκαλέσετε ερήμωση των απομεμακρυσμένων χωριών της υπαίθρου.

Ο λαός αντιδρά σε όλα αυτά. Αντιδρά στις αναγκαστικές συνενώσεις με δυναμικές κινητοποιήσεις, από πολίτες, όλου του πολιτικού φάσματος. Αντιδρά με κλείσιμο εθνικών και επαρχιακών οδών με καταλήψεις δημοσίων υπηρεσιών, με κατάθεση εκλογικών βιβλιαρίων και με ύψωση μαύρων σημαιών, αλλά και με προσφυγές στη δικαιοσύνη για την αντισυνταγματικότητα του νομοσχεδίου. Ο λαός αντιδρά, διότι βλέπει ότι η ύπαιθρος θα ερημωθεί, αφού το πρωτογενές κύτταρο που είναι η κοινότητα με την πάροδο του χρόνου θα μαραζώσει και θα διαλυθεί. Μπορεί να υπάρξει κάποια ανάπτυξη σε κάποια μεγαλοχώρια που θα μεταβληθούν σε δήμους, αλλά κανείς


 

  

Σελίδα 1118 

 

δεν θα ενδιαφερθεί για να διατηρηθούν στη ζωή απομεμακρυσμένα ημιορεινά ή ορεινά χωριά.

Η ποιότητα της ζωής των κατοίκων της υπαίθρου θα υποβαθμιστεί αφού η βασική εστία που είναι η κοινότητα για την εξυπηρέτησή τους θα μεταφερθεί ή θα απομακρυνθεί. Πώς θα αντιμετωπιστούν, λοιπόν, τα αιφνίδια τα προβλήματα π.χ. ύδρευσης, αποχέτευσης, πυρκαγιών ή πλημμυρών, από το δήμαρχο, ο οποίος πιθανώς θα βρίσκεται τριάντα και πλέον χιλιόμετρα μακριά;

Ο λαός αντιδρά γιατί βλέπει ότι η Κυβέρνηση προβαίνει σε επιλογές επί χάρτου χωρίς αναπτυξιακά κριτήρια αλλά με καθαρώς κομματικά κριτήρια ξηλώνοντας και συρράπτοντας κοινότητες, μετρώντας μόνο ψήφους, με στόχο πώς θα βγάλει περισσότερους πράσινους δημάρχους στις επόμενες δημοτικές εκλογές.

Θα μπορούσε να αποδεχθεί ο λαός συνενώσεις, αλλά και εμείς, μετά από μελέτη των τοπικών προβλημάτων, αναζήτησης κοινών στοιχείων ανάπτυξης με τη βούληση πάντα των τοπικών παραγόντων. Εδώ όμως συμβαίνει το τραγελαφικό να συνενώνονται τουριστικές παραλιακές κοινότητες, με ορεινά χωριά που πιθανώς να απέχουν και σαράντα χιλιόμετρα.

Ποιός, κύριε Υπουργέ, δήμαρχος δεν θα δώσει το βάρος στην κοινότητα που έχει π.χ. τρεις χιλιάδες κατοίκους και δεν θα αφήσει αυτές, των τριακοσίων ή πεντακοσίων κατοίκων, αφού θα βγαίνει δήμαρχος από τους κατοίκους του μεγαλοχωριού. Τα χωριά αυτά με την πάροδο του χρόνου θα ερημώσουν. 'Εχω την υποψία ότι αυτός είναι ο στόχος σας, να καταργηθούν τα μικρά χωριά να ερημώσει η ύπαιθρος. Αυτό όμως στις παραμεθόριες περιοχές μπορεί να δημιουργήσει και μείζον εθνικό πρόβλημα.

'Ενα ακόμη ζήτημα που κατάφερε να δημιουργήσει η Κυβέρνηση είναι αυτό που λέγεται, "στη φτώχια του λαού να προσθέσει και την γκρίνια", αφού είδαμε αντιπαραθέσεις μεταξύ κοινοτήτων για το ποιά θα πάρει την έδρα του δήμου, δεδομένου ότι η έδρα αυτή θα έχει κάποια ανάπτυξη.

Εμείς σαν Νέα Δημοκρατία έχουμε ξεκάθαρη θέση. Είμαστε αντίθετοι σ' αυτήν την ισοπέδωση των κοινοτήτων, είμαστε αντίθετοι στις αναγκαστικές συνενώσεις.

Τελειώνοντας θέλω να τονίσω ότι το νομοσχέδιο θα περάσει, αφού έχετε επιβάλει κομματική πειθαρχία, όμως θα είναι η αρχή της δρομολόγησης να περάσει η Κυβέρνηση στην αντιπολίτευση στις επόμενες βουλευτικές εκλογές.

ΠΡΟΕΔΡΕΥΩΝ (Νικόλαος Κατσαρός): Ο κ.Γκεσούλης έχει το λόγο.

ΝΙΚΟΛΑΟΣ ΓΚΕΣΟΥΛΗΣ: Κυρίες και κύριοι συνάδελφοι, συζητάμε σήμερα ένα ιδιαίτερα σημαντικό νομοσχέδιο, τα αποτελέσματα και οι συνέπειες του οποίου ανήκουν ασφαλώς στο μέλλον. Στο παρόν ανήκει η αυταπόδεικτη επιβεβαίωση της ιδεολογικής ταυτότητας των πολιτικών δυνάμεων, μιας επιβεβαίωσης που προκύπτει από τη σκοπιά που κάθε κόμμα αντιμετωπίζει το ζήτημα αυτό. 

Η αναμέτρηση με το μέλλον, οι ρήξεις με τις κατεστημένες δομές του παρελθόντος και η αναζήτηση του νέου αποτελούν αναμφίβολα γνωρίσματα της προοδευτικής πολιτικής σκέψης και πρακτικής ενός κόμματος. Αντίθετα η υπεράσπιση του παλαιού η εμμονή σε καταστάσεις στάσιμες, και η επιδίωξη στην πρόσκαιρη συγκομιδή μικροκομματικών κερδών σε βάρος της προοπτικής της χώρας αποτελούν δρόμο που οδηγεί στο παρελθόν, στην οπισθοδρόμηση και στην περιθωριοποίηση. Αυτή είναι συντηρητική στάση και βαθιά αντιδραστική.

Η ανισότητα των αστικών κέντρων και των κοινοτήτων, η ασύμμετρη ανάπτυξη των αστικών κέντρων και της υπαίθρου, οι επενδύσεις υποδομών στα αστικά κέντρα σε σχέση με την ύπαιθρο, αν τα δει κανείς προσεκτικά, θα διαπιστώσει ότι οι διαφορές είναι τεράστιες. Είναι 3% η έκταση στην Αττική και 40% του πληθυσμού της χώρας, 90% και κάτι η Δημόσια Διοίκηση που αναφέρεται σ' αυτή. Ο κατακερματισμός των ΟΤΑ αναιρεί το ρόλο και τη λειτουργία της Τοπικής Αυτοδιοίκησης. Δεν μπορεί να παρέχει υπηρεσίες υψηλού επιπέδου στους πολίτες, δεν μπορεί να σχεδιάσει και υλοποιήσει αναπτυξιακά προγράμματα. 

Αποσιωπούν ηθελημένα και παραπληροφορούν το λαό όσοι εμφανίζουν το σχέδιο αυτό της ανασυγκρότησης της πρωτοβάθμιας αυτοδιοίκησης, το σχέδιο ανακυττάρωσης, σαν μία διοικητική συνένωση κοινοτήτων που απλά και μόνο αλλάζει τη γεωγραφία των ΟΤΑ της χώρας.

Κυρίες και κύριοι συνάδελφοι, η χώρα οδηγείται στην Ελλάδα της Αθήνας, της Θεσσαλονίκης και των εβδομήντα πόλεων και στην ερημωμένη ύπαιθρο. Την εικόνα αυτής της Ελλάδας νομίζω ότι επιδοκιμάζουν, ίσως άθελά τους, όσοι δεν είναι θετικοί σ' αυτό το σχέδιο νόμου που σήμερα συζητούμε. 

'Εχω τη γνώμη ότι το νομοσχέδιο αυτό προτείνει απέναντι στην παραπάνω εικόνα που περιέγραψα για τη χώρα μας, μια άλλη εικόνα, την εικόνα της ζωντανής Ελλάδας, την εικόνα της Ελλάδας των χιλίων δήμων και πλέον, δήμων ισχυρών, ικανών, που θα μπορούν να έχουν τη δυνατότητα της παροχής υψηλών υπηρεσιών στον πολίτη , που θα έχουν τη δυνατότητα να δώσουν ίσες ευκαιρίες στους πολίτες όσον αφορά την παιδεία, να μπορούν να δώσουν σε όλους τους πολίτες υγεία, να μπορούν να έχουν τη δυνατότητα της ανάπτυξης και της δημιουργίας για τους πολίτες της περιοχής τους. Για να μεταφέρεις όμως φορτίο, πόρους, αρμοδιότητες, ευθύνες, συμμετοχή στην πρωτοβάθμια αυτοδιοίκηση, πρέπει πρώτα να την κάνεις ισχυρή, να την κάνεις ικανή, να την κάνεις ανθεκτική σ' αυτό το φορτίο, ώστε να μπορεί να το αντέξει. 'Εχω την πεποίθηση ότι αυτό επιτυγχάνεται με τις συνενώσεις των αδύναμων κοινοτήτων που έχουμε σήμερα, που τις θεωρώ αναγκαίες συνενώσεις και όχι αναγκαστικές, όπως ειπώθηκε κατά κόρον, γιατί εδώ πρόκειται για το αναγκαίο και όχι για το αναγκαστικό.

'Οσοι δεν πίστευαν και δεν πιστεύουν στον πολίτη και στην κοινωνία, δεν ήθελαν και δεν θέλουν την αποκέντρωση, δεν θέλουν την αυτοδιοίκηση, δεν θέλουν πολύ περισσότερο την ισχυρή αυτοδιοίκηση. Αυτή είναι η αλήθεια. Γι' αυτό επιστρατεύουν κάθε φορά επιχειρήματα και κινδυνολογίες, για να σκεπάσουν την πιο γυμνή αλήθεια .

Εμείς έχουμε άλλη φιλοσοφία από εσάς της συντηρητικής παράταξης. Πιστεύουμε ότι οι άνθρωποι αυτής της χώρας δεν είναι κάτοικοι αλλά είναι πολίτες. 'Αρα, λοιπόν, θέλουμε να μεταφέρουμε σε αυτούς ευθύνες, αρμοδιότητες και πόρους, για να μπορέσουν να αναλάβουν τις ευθύνες.

Με αυτό το νομοσχέδιο θέλω να πω ότι σήμερα εμείς το ΠΑΣΟΚ λέμε "ναι" στον πολίτη, λέμε "ναι" στην κοινωνία, λέμε "ναι" στη δημοκρατία, λέμε "ναι" στη δημιουργία, στην ανάπτυξη, στη ζωή, λέμε ακόμα "ναι" σε μια Ελλάδα που θέλουμε να είναι δημιουργική και αποδοτική για τα παιδιά μας.

Θέλω να σας δηλώσω ότι νιώθω υπερηφάνεια και χαρά που συμμετέχω στη νομοθέτηση αυτού του νομοσχεδίου.

Ευχαριστώ.

(Χειροκροτήματα από την πτέρυγα του ΠΑΣΟΚ.)

ΠΡΟΕΔΡΕΥΩΝ (Νικόλαος Κατσαρός): Να δούμε τι θα μας πει και ο κ. Μπούτας τώρα.

Ορίστε, κύριε Μπούτα, έχετε το λόγο.

ΕΥΑΓΓΕΛΟΣ ΜΠΟΥΤΑΣ: Κύριε Πρόεδρε, έχω μία απορία, που δεν μπόρεσα να τη λύσω τόσες ημέρες. Δεν ξέρω αν ο κύριος Υπουργός μπορεί να μας πει -γιατί ο κύριος Πρωθυπουργός απουσιάζει- η κομματική πειθαρχία είναι μόνο στους Βουλευτές του ΠΑΣΟΚ ή είναι και στου Συνασπισμού; Μπήκε και σε αυτούς κομματική πειθαρχία;

ΠΡΟΕΔΡΕΥΩΝ (Νικόλαος Κατσαρός): Δυστυχώς δεν υπάρχει κανείς για να σας απαντήσει.

AΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Στο ΚΚΕ έχετε κομματική πειθαρχία;

ΕΥΑΓΓΕΛΟΣ ΜΠΟΥΤΑΣ: Εμείς δεν έχουμε κομματική πειθαρχία, έχουμε δημοκρατική λειτουργία.

Κύριε Πρόεδρε, επειδή ακούστηκε κατά κόρον ότι το νομοσχέδιο είναι καλό, είναι μεγάλης σημασίας και επειδή στον καιρό μας τα πάντα αλλάζουν και μας τα παρουσιάζουν με το κεφάλι προς τα κάτω και τα πόδια προς τα πάνω, εγώ ξέρω ότι κάτι που είναι πολύ σοβαρό το συζητούμε με σοβαρότητα και δίνουν τη δυνατότητα να αναπτυχθούν όλες


 

  

Σελίδα 1119 

 

οι απόψεις και να ακουστούν. Εδώ, αφού είναι τόσο σοβαρό αυτό το νομοσχέδιο, πώς γίνεται με τόσο συνοπτικές διαδικασίες η συζήτηση; Αν ήταν καλό το νομοσχέδιο γιατί η Κυβέρνηση από νωρίς έφτιαξε τις επιτροπές με κομματικά στελέχη για τη χωροταξική τοποθέτηση των νέων δήμων; Αν ήταν καλό το νομοσχέδιο, γιατί άρχισαν τα ψέματα της Κυβέρνησης και των επιτροπών, ότι δήθεν θα υπάρχει κοινωνικό όφελος; Δεν μπορώ να καταλάβω πραγματικά τι κοινωνικό όφελος θα έχει ένα χωριό που ενώνεται με μία πόλη που δεν έχει την ίδια λειτουργία σήμερα, που πληρώνει πολύ λιγότερο για το νερό, για τα τέλη φωτισμού, για την αποχέτευση. Δεν θα πληρώνει τα ίδια με την πόλη; Προφανώς θα πληρώνει. 'Αρα πώς υπάρχει κοινωνικό όφελος από τη συνένωση;

Είπαν πολλά ψέματα και ιδιαίτερα χοντρά ψέματα για την ανάπτυξη. Αφού ήταν καλό το νομοσχέδιο, γιατί χρειάστηκε να διαφημιστεί; Εγώ τουλάχιστον δεν θυμάμαι να υπήρξε άλλη φορά διαφήμιση για νομοσχέδιο. Γιατί υπήρξε βιασμός της θέλησης των κατοίκων με διλήμματα της λογικής, αφού είναι αναγκαστικό τι να κάνουμε, να κοιτάξουμε το λιγότερο κακό. Γιατί υπήρχε εκβιασμός με τα δάνεια, τις επιχορηγήσεις από το Υπουργείο Εσωτερικών, από τις νομαρχίες και από τις περιφέρειες στους προέδρους, για να πειθαναγκαστούν να συμφωνήσουν;

Το νομοσχέδιο καταργεί χωριά, διώχνει αγρότες και κατοίκους της υπαίθρου. Αποκόβει τον πολίτη και καταργεί το κύτταρο της δημοκρατίας από τον πιο λαϊκό θεσμό που είναι η Τοπική Αυτοδιοίκηση. Γιατί όταν ο πρόεδρος της κοινότητας πάει να βάλει φόρο, το πρωί θα τον πιάσει ο κάτοικος από το γιακά και θα του πει, πού ξέρεις εσύ ότι εγώ δύναμαι να πληρώσω και βάζεις φόρο; Ενώ τώρα πού θα τρέξει ο κάτοικος τριάντα χιλιόμετρα να βρει το δήμαρχο για να κάνει τα παράπονά του; 

Βέβαια θέλει να βάλει τη λογική, θέλεις έργο, βάλε φόρο. Το ζήσαμε αυτό στην Καρδίτσα. Μας έφερε ο νομάρχης εκεί μια αμερικάνικη εταιρεία, "ΛΕΜΝΑ" λεγόμενη, να φτιάξει αρδευτικά έργα δισεκατομμυρίων, να φτιάξει διοικητήρια, να φτιάξει διάφορα έργα με φόρο στους κατοίκους του νομού. Το ίδιο πάτε να κάνετε και το σχέδιο νόμου.

Αλήθεια, αφού η Κυβέρνηση θέλει ανάπτυξη, γιατί δεν κάνει πρώτα την ανάπτυξη και μετά τις συνενώσεις; Γιατί η Κυβέρνηση δεν ικανοποιεί τα αιτήματα των κατοίκων της υπαίθρου, των αγροτών, που αγωνίζονται καθημερινά και αγωνιούν αν θα μπορέσουν να ανταπεξέλθουν; Γιατί δεν αλλάζει την αγροτική πολιτική του ξεκληρίσματος; Γιατί δεν ρυθμίζει τα χρέη των αγροτών στην αγροτική τράπεζα; Θα καταργηθούν οι περιορισμοί στην καλλιέργεια των αγροτικών προϊόντων τα πρόστιμα κλπ.; Θα σταματήσει η συγκέντρωση της γης; Θα σταματήσει η πολιτική κατάργησης των συνεταιρισμών; 

Τα παραπάνω, αφού δεν τα κάνει η Κυβέρνηση και με τον "ΚΑΠΟΔΙΣΤΡΙΑ" επιταχύνει την κατάργηση των χωριών και το ξεκλήρισμα των κατοίκων τους. 'Ο,τι άφησε η πολιτική των προηγούμενων χρόνων, τόσο της Νέας Δημοκρατίας όσο και του ΠΑ.ΣΟ.Κ., δηλαδή άφησε τα καμποχώρια, αφού τα ορεινά χωριά τα ξεκλήρισε, έρχεται τώρα με το νομοσχέδιο που ονομάζεται "ΚΑΠΟΔΙΣΤΡΙΑΣ" να τα σαρώσει και αυτά, για να διώξει τους αγρότες.

Κύριοι της Κυβέρνησης, να ξέρετε ότι και το νομοσχέδιο και τα σχέδια του ΠΑ.ΣΟ.Κ. και της Κυβέρνησης θα τα καταργήσει ο ίδιος ο λαός. 

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Καλαμακίδης.

Απών. Διαγράφεται.

Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Η Κυβέρνηση του κ. Σημίτη με αλαζονεία, φασίζουσα νοοτροπία και αυταρχισμό προχωρεί στην υποχρεωτική συγχώνευση των Οργανισμών Τοπικής Αυτοδιοίκησης. Είναι βέβαιο ότι με την τεχνητή πλειοψηφία που διαθέτει το ΠΑ.ΣΟ.Κ. θα περάσει αυτό το νομοσχέδιο. Αυτή, όμως, που θα απορρίψει το σχέδιο αυτό θα είναι η κοινωνία μας και η ζωή, κύριοι του ΠΑ.ΣΟ.Κ. Αυτή η απαράδεκτη πρόταση, ανεξάρτητα από την υπερψήφισή της, δεν θα περάσει και δεν θα εφαρμοστεί στη ζωή.

Δεν θα έλθω σε επιχειρήματα και θέσεις οι οποίες παρουσιάστηκαν εκτενώς από συναδέλφους. Θα επισημάνω μόνο ότι είναι γκεμπελικής μεθόδευσης αυτή η απαράδεκτη προπαγάνδα σχεδίων με χρήματα του ελληνικού λαού και κοινοτικά χρήματα και δείχνει το άγχος υπό το οποίο διακατέχονται οι φίλοι του κ. Σημίτη μέσα στην Κυβέρνηση, οι οποίοι προσπαθούν το υπόλοιπο ΠΑ.ΣΟ.Κ., το μη αρεστό, να το ευτελίσουν και να του επιβάλουν τα δικά τους σχέδια.

Από εκεί και πέρα θα αναφερθώ μόνο σε λίγα θέματα που αφορούν το νομό στον οποίο πολιτεύομαι, από τον οποίο προέρχομαι, το Νομό Κιλκίς, έναν παραμεθόριο νομό με πάρα πολλά προβλήματα. Κατ' αρχήν καταγγέλλω το γεγονός, και είμαι αναγκασμένος να το κάνω, ότι ως Βουλευτής αυτού του νομού καμία στιγμή δεν εκλήθην να καταθέσω την άποψή μου, είτε στο επίπεδο της περιφέρειας είτε στο επίπεδο του κέντρου. 

Kαι όταν ερωτώ επανειλημμένως: "μα, ποιος συνέλαβε αυτό, ποιος αποφάσισε ότι ο Νομός Κιλκίς πρέπει να έχει τόσους δήμους", η απάντηση πάντα ήταν: "μα, είναι στη βάση των προτάσεων των τοπικών σας". Ποιών τοπικών μας; 'Αλλα επρότεινε η ΤΕΔΚ, άλλα αποφάσισε η περιφέρεια και άλλο οι χαρτογιακάδες του κυρίου Υπουργού Εσωτερικών, δεχόμενοι τις εισηγήσεις όσων είναι αρεστοί στον κ. Σημίτη στο Νομό Κιλκίς. Αυτοί απεφάσισαν. Και καλείσθε εσείς, με κομματική πειθαρχία, να ψηφίσετε τις αποφάσεις αυτών.

Από κει και πέρα, μ' αυτό που επιχειρείτε, θα επιβάλετε σε ένα νομό αποφάσεις με τις οποίες θα δει τη μοίρα του να επιδεινώνεται. 'Εχουμε πολλούς ετεροδημότες -και αυτό το πρόβλημα υπάρχει σε όλη την παραμεθόρια, ακριτική και προβληματική Ελλάδα- οι οποίοι ζουν στην Αθήνα, στη Θεσσαλονίκη και οι οποίοι θα εγκαταλείψουν τους νομούς. Ο μόνος δεσμός που υπάρχει είναι ο συναισθηματικός δεσμός με τα χωριά τους. 'Οταν θα διαρραγεί αυτός ο δεσμός, τότε θα φύγουν οι άνθρωποι και ο πληθυσμός μας θα μειωθεί. Και υπεύθυνοι θα είσθε εσείς, κύριοι του ΠΑ.ΣΟ.Κ., μέσα και από την κομματική πειθαρχία την οποία σας έχουν επιβάλει.

Το πρόβλημα είναι ότι πέρα από το ότι θα την πληρώσετε εσείς, την πληρώνει ο ελληνικός λαός. Χωρίς χωροταξικές και αναπτυξιακές μελέτες επιβάλλετε σε όλη την Ελλάδα, και στο νομό μου, τεχνητούς δήμους, που δεν ανταποκρίνονται σε καμία λογική. Ακόμη και αν δεχθούμε ότι υπάρχει μία λογική στο σχέδιο "ΚΑΠΟΔΙΣΤΡΙΑΣ", πρέπει να μου απαντήσει κάποιος με ποια λογική το 1/3 του Νομού Κιλκίς, σαράντα χωριά και κοινότητες, πρέπει να σχηματίσουν ένα δήμο, όταν κάποια από τα χωριά αυτά απέχουν σαράντα τόσα χιλιόμετρα από το κέντρο του δήμου; Για να φθάσουν στην έδρα του δήμου πρέπει να μπουν στο Νομό Σερρών, στο Νομό Θεσσαλονίκης και να ξαναπεράσουν το Νομό Κιλκίς. Αυτό είναι ένα λάθος.

Το δεύτερο σημαντικό λάθος σας, ανάμεσα σε όλα τα άλλα, το οποίο προκαλεί όλους εμάς της πρώτης, της δεύτερης ή τρίτης γενιάς, που ξεριζωμένοι από τις πατρίδες του Πόντου, της Θράκης και της Ιωνίας, ζούμε στο Κιλκίς, αλλά και σε όλη την Ελλάδα, είναι ότι παρακολουθούμε με θλίψη την επιχειρούμενη διοικητική εξαφάνιση της Νέας Σάντας, της δεύτερης μεγαλύτερης κοινότητας στο Νομό Κιλκίς, για λόγους που έχουν να κάνουν μόνο με μικροκομματικούς υπολογισμούς και με γινάτια αρεστού στον κ. Σημίτη κομματιού του ΠΑ.ΣΟ.Κ. στο Κιλκίς.

Η Νέα Σάντα αποτελεί για μας τη μητρόπολη, αλλά και το σημείο αναφοράς χιλιάδων Ποντίων σε όλη την Ελλάδα και στη διασπορά. Είναι συνέχεια του ιστορικού μας συμβόλου, της αδούλωτης και θρυλικής Σάντας, που υπήρξε το Σούλι του Πόντου, με ηρωικό αντάρτικο και ό,τι και να επιχειρήσετε στο σημείο αυτό, είναι προσωρινό. Τη Νέα Σάντα θα την ξαναφτιάξουμε ως διοικητική οντότητα, είτε ως κοινότητα είτε ως δήμο. Είναι ιδιαίτερα σημαντικό για την ποντιακή ιστορία, η Νέα Σάντα που στην ιστορική της διαδρομή μέχρι σήμερα


 

  

Σελίδα 1120 

 

εκφράζει ανάγλυφα την πορεία του προσφυγικού Ελληνισμού και τη μεταφύτευσή του στη σημερινή Ελλάδα, να παραμείνει ως αυτόνομος οργανισμός.

Το νόμο αυτόν, κύριοι συνάδελφοι του ΠΑ.ΣΟ.Κ., θα τον ψηφίσετε. Εμείς δεσμευόμαστε, ακούγοντας τις τοπικές κοινωνίες και στη βάση σοβαρών μελετών και εμπειριών από τη ζωή, να τον τροποποιήσουμε. Στο μεταξύ όμως τα προβλήματα της υπαίθρου θα ενταθούν και οι ευθύνες είναι αποκλειστικώς δικές σας. Ραντεβού, λοιπόν, σε δύο το πολύ χρόνια.

ΠΡΟΕΔΡΕΥΩΝ (Νικόλαος Κατσαρός): Ο κ. Ελευθέριος Παπαγεωργόπουλος. Απών, διαγράφεται.

Η κ. Θεοδώρα Μπακογιάννη. Απούσα, διαγράφεται.

Ο κ. Βούλγαρης έχει το λόγο.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, το πρόβλημα αναδιάρθρωσης των διοικητικών και εδαφικών ενοτήτων στην Ελλάδα είναι τόσο παλιό όσο και το νεοελληνικό κράτος. 'Ομως, τα τελευταία δεκατρία χρόνια έχει επανέλθει με έμφαση στην επικαιρότητα και αποτελεί θέμα συζήτησης έντονου προβληματισμού και αντιπαράθεσης στο Κοινοβούλιο, στους πολιτικούς και κοινωνικούς φορείς, στην επιστημονική κοινότητα, αλλά και στο ευρύτερο κοινό. Στο γεγονός αυτό συνέβαλαν φυσικά και οι θεσμικές αλλαγές και οι μεταρρυθμίσεις που επιχειρήθηκαν κυρίως με τους νόμους 1416/84 για τις γεωγραφικές ενότητες και τους αναπτυξιακούς συνδέσμους, 1622/86 για τις γεωγραφικές περιοχές και πρόσφατα με το ν. 2218/94 για τα συμβούλια περιοχής.

Η σημασία των εξελίξεων αυτών στα δώδεκα και πλέον χρόνια έγκειται στο γεγονός ότι οι διοικητικές μεταρρυθμίσεις δεν έχουν μόνο επιπτώσεις στην ευρυθμία της διοίκησης και την εμβάθυνση της δημοκρατικής λειτουργίας, αλλά κυρίως στη διευκόλυνση της αναπτυξιακής και προγραμματικής διαδικασίας. Δεν πρέπει εξάλλου να ξεχνάμε ότι οι φορείς της διοίκησης και της αυτοδιοίκησης είναι οι φυσικοί φορείς του σχεδιασμού και του προγραμματισμού. Η Ελλάδα είναι η μόνη χώρα, με εξαίρεση ίσως τη Γαλλία, που εμφανίζει έντονο πρόβλημα αναδιάρθρωσης λόγω του μεγάλου κατακερματισμού και του μικρού μεγέθους των πρωτοβάθμιων αυτοδιοικητικών μονάδων. Το ζήτημα αυτό έχει ιδιαίτερη σημασία, γιατί οι πρωτοβάθμιοι Οργανισμοί Τοπικής Αυτοδιοίκησης αποτελούν τη βάση της διοικητικής και προγραμματικής πυραμίδας και κάθε δυσλειτουργία σ' αυτούς επηρεάζει ολόκληρο το σύστημα του αναπτυξιακού προγραμματισμού.

Πολύ περισσότερο μάλιστα που τις δύο τελευταίες δεκαετίες η γενικευμένη οικονομική κρίση και οι αλλαγές στις οικονομικές δομές έδωσαν αυξημένη βαρύτητα, τόσο στη θεωρία όσο και στην πράξη, σε πολιτικές τοπικής ανάπτυξης. Η ανεργία παραδείγματος χάρη δεν πλήττει εξίσου όλες τις περιοχές της χώρας.

Ποια όμως είναι τα αποτελέσματα της ανακυττάρωσης των Οργανισμών Τοπικής Αυτοδιοίκησης από αυτές τις μεταρρυθμίσεις που επιχειρήθηκαν; Με τις διατάξεις του ν. 1416/84 συστάθηκαν σε όλους τους νομούς της χώρας πεντακόσιοι εβδομήντα αναπτυξιακοί σύνδεσμοι, ενώ στη δεκαετία 1984-1986 εκατόν είκοσι τρεις ΟΤΑ συνενώθηκαν και προέκυψαν σαράντα εννέα νέοι δήμοι.

Μετά από μία δωδεκαετία ισχύος του ν. 1622/86 ο συνολικός απολογισμός είναι ιδιαίτερα πενιχρός. Σε σύνολο χιλίων εκατόν δεκαέξι γεωγραφικών ενοτήτων του ν. 1622/86, μόνο σε πενήντα εννέα από αυτές πραγματοποιήθηκε συνένωση, ποσοστό 5%. 'Ετσι προέκυψαν πενήντα εννέα νέοι δήμοι που προήλθαν από διακόσιους σαράντα έξι ΟΤΑ, που αντιπροσωπεύουν το 4% των ΟΤΑ που μπορούν να κάνουν χρήση των διατάξεων του νόμου αυτού.

Αξίζει να επισημανθεί ότι ως προς τη χρονική κατανομή της σύστασής τους παρουσιάζονται δύο αιχμές. Το 1989 και το 1994. Το γεγονός αυτό βέβαια δεν είναι τυχαίο, αφού η συντηρητική παράταξη, που βρέθηκε στην αντιπολίτευση την περίοδο εισαγωγής του θεσμού, αντιστάθηκε σθεναρά τόσο στην ψήφιση όσο και στην πορεία υλοποίησης του θεσμού ουσιαστικά της εθελοντικής συνένωσης. Κάτι που σθεναρά υποστηρίζει σήμερα, αποδεικνύοντας για άλλη μία φορά ότι σε ένα μεγάλο εθνικό θέμα στερείται πολιτικής.

Ας ανακαλύψει λοιπόν η Νέα Δημοκρατία την πολιτική της ταυτότητα για την Τοπική Αυτοδιοίκηση και μετά να ασκεί κριτική στην Κυβέρνηση με φασιστικούς και γκεμπελικούς χαρακτηρισμούς.

Ο νέος ν. 2218/94 για την ίδρυση Νομαρχιακής Αυτοδιοίκησης, τροποποίηση των διατάξεων για την πρωτοβάθμια αυτοδιοίκηση, σηματοδοτεί νέες θεσμικές αλλαγές και εξελίξεις για την εδαφική οργάνωση της αυτοδιοίκησης τόσο σε επίπεδο νομού όσο και σε τοπικό επίπεδο.

Η φιλοσοφία της εθελοντικής συνένωσης στα δεκατρία χρόνια μεταρρυθμιστικών προσπαθειών με αρχή το ν. 1416/84 και οι όποιες εμπειρίες από αυτή κατέδειξαν τα προβλήματα και τις δυνατότητες που υπάρχουν στη βάση. Η ιστορία όμως αποδεικνύει ότι η λύση του προβλήματος βρίσκεται στις επιλογές της κορυφής της εξουσίας.

Η ανάγκη της προσαρμογής των διοικητικών δομών στις σημερινές αναπτυξιακές δομές του ελληνικού χώρου αποτελεί ήδη ένα επείγον αίτημα που δεν μπορεί να τεθεί και πάλι στις καλένδες, ούτε να κατατρέχεται από το σύνδρομο του λεγόμενου πολιτικού κόστους.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

Η ισχυροποίηση και η θεσμική ολοκλήρωση του τοπικού επιπέδου, καθώς και η αντίστοιχη του περιφερειακού, πρέπει να αποτελέσουν τις κατευθυντήριες γραμμές μιας σταθερής πολιτικής αποκέντρωσης και ανάπτυξης. Η ορθολογική ανασύνθεση του εθνικού χώρου ως προς τον αριθμό, το μέγεθος και τα όρια των πρωτοβάθμιων ενοτήτων, αποτελεί στη σημερινή συγκυρία την πρώτη προτεραιότητα μιας εθνικής, διοικητικής και εδαφικής στρατηγικής στα πλαίσια του συνεχώς μεταβαλλόμενου ενιαίου ευρωπαϊκού χώρου.

Πρέπει όμως να επισημάνουμε ότι στο νομοσχέδιο που συζητούμε και στο πρόγραμμα για την Τοπική Αυτοδιοίκηση πρέπει να λάβουμε υπόψη -είναι αυτονόητο- ότι όλα τα εγκεκριμένα ρυθμιστικά σχέδια, τα γενικά πολεοδομικά σχέδια, τα σχέδια οικιστικής οργάνωσης ανοιχτών πόλεων, οι ειδικές χωροταξικές μελέτες, οι ζώνες οικιστικού ελέγχου και γενικά όλα τα εργαλεία του περιβαλλοντικού, χωροταξικού και πολεοδομικού σχεδιασμού, που έχουμε στη χώρα μας, πρέπει να αποτελέσουν τη βάση για τον αναπτυξιακό σχεδιασμό των νέων ΟΤΑ, αλλιώς θα αποτύχουμε και θα χάσουμε άλλη μια ιστορική ευκαιρία για την ισόρροπη και βιώσιμη ανάπτυξη στη χώρα μας.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, βεβαίως γίνεται πολύς λόγος για τον "ΚΑΠΟΔΙΣΤΡΙΑ". 'Αλλοι Βουλευτές του Κόμματός μας μίλησαν γενικότερα για τις κοινότητες και την τύχη τους, κυρίως τις μεγάλες κοινότητες.

Εγώ θέλω να πω λίγα πράγματα για τις μικρές, τις ορεινές κοινότητες, οι οποίες είναι και η πλειοψηφία των κοινοτήτων στην Ελλάδα. Αυτές οι κοινότητες έχουν την ιστορία, τον πολιτισμο τους, το ρόλο που έπαιξαν, αλλά παίζουν και σήμερα και έχουν και σήμερα τις ανάγκες τους. Είναι μικρές, είναι λίγος ο πληθυσμός, είναι γερασμένος ο πληθυσμός και είναι αποτέλεσμα από την εποχή του εμφυλίου πολέμου. 'Εφυγαν οι ηττημένοι, αλλά στη δεκαετία του '60 έφυγαν και οι νικητές από την πείνα, πήγαν στη Γερμανία, πήγαν στις μεγάλες πόλεις. Αποδιαρθρώθηκε μέρα με τη μέρα ο κοινωνικός ιστός, δεν υπήρχαν πια σχολεία και έχουμε σήμερα στο Νομό Ιωαννίνων από τις τριακόσιες δέκα κοινότητες στις διακόσιες εξήντα να μην έχουμε σχολεία. Αλλά δεν δικαιούνται να ζήσουν οι λίγοι άνθρωποι που είναι σ' αυτές τις διακόσιες εξήντα κοινότητες; Και πώς θα ζήσουν;

Λέτε ότι με αυτόν το νόμο που θα ψηφίσετε, με τους δήμους που θα φτιάξετε, θα έχετε λειτουργικότητα και βιωσιμότητα. Ποια λειτουργικότητα θα έχετε όταν θέλει σαράντα χιλιόμετρα ο άνθρωπος για να πάει και να μην υπάρχει συγκοινωνία από το χωριό του στην έδρα. Καμία λειτουργικότητα δεν θα έχετε.


 

  

Σελίδα 1121 

 

Αντίθετα θα απομονωθούν αυτοί οι άνθρωποι και θα απομονωθούν και από τον πρόεδρο καταργώντας τις κοινότητες σαν νομικά πρόσωπα, αφού κανένας πια δεν θα ενδιαφέρεται γι' αυτόν το μικρό οικισμό που θα μείνει εκεί πέρα.

Θα πάρουν και τα δικαιώματά τους όσοι πήγαιναν εκεί, αλλά έμεναν αλλού και έτσι θα ερημώσει ακόμη περισσότερο αυτός ο τόπος. Ας βάλουμε ένα ερώτημα, γιατί είναι καλύτερη η Τοπική Αυτοδιοίκηση του ενός εκατομμυρίου και δεν είναι καλύτερη των εκατό πενήντα κατοίκων; Γιατί είναι καλύτερη η σχέση του δημότη με ένα δήμαρχο, που δεν θα τον δει ποτέ στη ζωή του, απ' αυτήν που οι εκατόν πενήντα, οι διακόσιοι κάτοικοι, κάθε μέρα είναι μαζί, κάθε μέρα συζητάνε, κάθε μέρα λύνουν όποια προβλήματα έχουν να λύσουν;

Ποιοι είναι αυτοί που λένε ότι έχουν πολεοδομικά προβλήματα στα χωριά και θέλετε να τα λύσετε και μάλιστα σε τέτοια χωριά; Λέτε, με συγχωρείτε, "μπαρούφες και μπαρούφες", ότι θα βάλετε μηχανικούς και ότι θα φτιάξετε κλπ. Τι είναι αυτά τα πράγματα που λέτε; Τίνος τα λέτε αυτά τα πράγματα;

Λέτε ότι θα υπάρχει ανάπτυξη με αυτήν την πολιτική που έγινε τα πενήντα χρόνια και αυτή που συνεχίζετε και κάνετε και με την πολιτική της Ευρωπαϊκής 'Ενωσης. Ανάπτυξη δεν μπορεί να υπάρχει σ' αυτήν την ύπαιθρο. Αυτές οι κοινότητες είναι γεγονός ότι θα σβήσουν.

Ξέρετε τι μου είπαν εμένα εκεί που γύριζα στα χωριά; Το ερώτημα είναι αν θα πεθάνουμε και εάν τα κόκαλά μας θα τα βρουν χώρια ή αν θα τα βρουν μαζί. Μ' αυτήν την πολιτική, όπως και να τα βρουν, κόκαλα θα βρουν .

Εγκαταλείπεται η ύπαιθρος, εγκαταλείπεται το μεγαλύτερο μέρος της χώρας μας. 'Ισως να παίρνει η κλάρα αυτές τις μικρές κοινότητες, γιατί εσείς θέλετε να βάλετε φορολογία, θέλετε να βάλετε ανταποδοτικά τέλη, θέλετε να φτιάξετε ιδιωτικές επιχειρήσεις στην ύπαιθρο, εκεί που υπάρχουν περισσότεροι κάτοικοι, στις μεγαλύτερες κοινότητες και δεν αποκλείεται αυτές τις μικρές κοινότητες να τις παίρνει η κλάρα και να πληρώσουν αμαρτίες της πολιτικής σας, γιατί πραγματικά δεν έχουν καμιά φοροδοτική ικανότητα αυτές οι μικρές κοινότητες.

'Αλλα μέτρα στήριξης αυτών των κοινοτήτων έπρεπε να πάρετε. Και είναι άλλο ζήτημα η εθελοντική συνένωση σε άλλες κοινότητες και άλλο πρόβλημα σε τέτοιες μικρές κοινότητες, που δεν μπορείτε να τις συνενώσετε. Δεν γίνεται αυτό το πράγμα.

Τώρα για τη θέληση των κατοίκων θα ήθελα να πω ότι, όπου έγιναν μικρά δημοψηφίσματα, σε καμιά δεκαριά κοινότητες του Νομού Ιωαννίνων, το 99% είναι να μείνουν κοινότητες. Το ξέρετε αυτό το πράγμα και επειδή πολλοί μίλησαν εδώ μέσα για το ότι, εν πάση περιπτώσει, είναι ενδιαφέρουσες γι' αυτούς τους κατοίκους αυτές οι αναγκαστικές συνενώσεις, θα ήθελα να πω κάτι, γιατί θα "σκάσω", κύριε Πρόεδρε: Στο κόμμα μας μερικοί κάποτε έλεγαν ότι τους λείπει η Δημοκρατία και σηκώθηκαν και έφυγαν. Και τώρα μιλάνε σαν εκπρόσωποι του Συνασπισμού για αναγκαστικές συνενώσεις αφού την ενοχλεί τώρα η έλλειψη δημοκρατίας. 'Εχει ο καιρός γυρίσματα. Τι να κάνουμε;

Τελειώνω, κύριε Πρόεδρε, με τούτο: Μου είπαν σε πολλά χωριά να μεταφέρω εδώ στη Βουλή το εξής, "όποιος κατουράει στη θάλασσα, θα το βρει στο αλάτι" και με συγχωρείτε.

ΠΡΟΕΔΡΕΥΩΝ (Νικόλαος Κατσαρός): Ο κ. Σαλαγιάννης έχει το λόγο.

ΝΙΚΟΛΑΟΣ ΣΑΛΑΓΙΑΝΝΗΣ: Κύριοι συνάδελφοι, μπορεί να διαφωνούμε και ασφαλώς διαφωνούμε σε πολλά. Συμφωνούμε όμως ομολογημένα σ' ένα τουλάχιστον πράγμα, ότι η τομή που επιχειρείται με το παρόν σχέδιο νόμου θα επηρεάσει βαθύτατα την πορεία της ελληνικής περιφέρειας για τις επόμενες δεκαετίες. Και κατά τούτο είναι σίγουρα ένα ιστορικό νομοσχέδιο. Για κάποιους από σας εδώ μέσα είναι καταστροφικό.

Για μας είναι απολύτως αναγκαίο βήμα, θεμελιακό βήμα και ελπιδοφόρο, για να αντιμετωπίσουμε το μέλλον. Αν όμως σήμερα το νομοσχέδιο αυτό είναι ένα ιστορικό βήμα, επιτρέψτε μου να πω ότι ο τρόπος που το αντιμετωπίζουμε μέσα και έξω από τη Βουλή δεν στέκει στο ύψος των περιστάσεων. Η σημερινή διαδικασία, κυρίες και κύριοι συνάδελφοι, είναι ενδεικτική αυτής της αντιμετώπισης. Και δεν αφορά μόνο την Αντιπολίτευση, αφορά και την Κυβέρνηση, κύριε Υπουργέ.

Εγώ το θεωρώ ακατανόητο και εντελώς αδικαιολόγητο το γεγονός ότι επιτρέπουμε να δημιουργείται ένα κλίμα ψευδές, ψευδέστατο, έλλειψης αυτοπεποίθησης για το παρόν νομοσχέδιο, τη στιγμή που έχουμε κυριολεκτικά πολιτική πανοπλία να αντιμετωπίσουμε οποιουσδήποτε πιστεύουν ότι δεν κάνουμε σοβαρή πολιτική με αυτό το νομοσχέδιο.

Επιτρέπουμε έτσι σε κάποιους πίσω από διαδικαστικά τερτύπια να κρύβουν την πολιτική τους γύμνια για ένα τόσο καίριο θέμα. Και δεν θα μιλήσω για τη Νέα Δημοκρατία, γιατί είναι τραγικό για μία παράταξη που θέλει να αποτελέσει την εναλλακτική προοπτική για τη διακυβέρνηση της χώρας να μην έχει πραγματικά πολιτική σ' αυτόν τον τομέα και να επιχειρεί να αθροίσει παράπονα, δίκαια ή άδικα -υπάρχουν και δίκαια παράπονα-κάνοντας πολιτική με αυτά. Είναι πραγματικά τραγικό.

Κυρίες και κύριοι συνάδελφοι, λέμε: Καποδίστριας, Βαυαροί, Βενιζέλος, σχέδιο "ΚΑΠΟΔΙΣΤΡΙΑΣ". Το καθένα απ' αυτά τα χωρίζει περίπου ένας αιώνας. Αποτελούν τομές στο διοικητικό σύστημα της χώρας. Αλλά πρέπει να τονίσουμε ότι όλα τα προηγούμενα και με τον Καποδίστρια, και με τους Βαυαρούς, και με το Βενιζέλο, κινούνταν σε μία κατεύθυνση ισχυροποίησης του κεντρικού μηχανισμού του κράτους, ισχυροποίησης του κεντρικού πολιτικού συστήματος. Είναι η πρώτη φορά που η πορεία είναι ακριβώς αντίστροφη. Επιχειρούμε ένα κεντρικό ισχυρό κράτος, πανίσχυρο, να το αποκεντρώσουμε ουσιαστικά, για να μπορέσουμε να διαχέουμε έτσι την εξουσία του κράτους στην περιφέρεια.

Η Κυβέρνησή μας επιχειρεί με το παρόν νομοσχέδιο να κάνει αυτήν την αντίστροφη πορεία, την ουσιαστική πορεία αποκέντρωσης.

Απαντάμε έτσι σε ένα βασικό ερώτημα. Θέλουμε αποκέντρωση, μα πού θα στηριχθεί αυτή η αποκέντρωση; Πού θα ακουμπήσει; Θέλουμε περιφερειακή ανάπτυξη, μα πώς θα γίνει αυτή; Πού θα ακουμπήσει αυτή η περιφερειακή ανάπτυξη; Θέλουμε να αξιοποιήσουμε το ντόπιο παραγωγικό δυναμικό και το ανθρώπινο δυναμικό, μα πώς θα γίνει αυτό; Θέλουμε να υπάρξει πραγματική υπηρεσία στο πολίτη, μα πώς θα γίνει αυτό; Ποιος σήμερα δεν κατανοεί ότι δεν είναι δυνατόν να γίνει με τον κατακερματισμό και την αδυναμία που έχουν οι ΟΤΑ;

Κυρίες και κύριοι συνάδελφοι, ισχυρίζεται ένα κομμάτι της Αντιπολίτευσης ότι με αυτό που πάμε να κάνουμε θα ερημώσει η χώρα μας. Θα έπρεπε να μην κολλάει ύπνος σε όσους με τον έναν ή τον άλλο τρόπο ευθυνόμαστε για τη διακυβέρνηση της χώρας τις τελευταίες δεκαετίες, για το ποια είναι η κατάσταση μέσα στην ελληνική ύπαιθρο. Θα ήθελα να πω ότι η ελληνική ύπαιθρος θα επιβιώσει εκεί που υπάρχουν πρωτοβουλίες, εκεί που υπάρχει σχεδιασμός, εκεί που υπάρχει δημιουργία, εκεί που μπορεί κάποιος να δουλέψει, που μπορεί κάποιος να έχει ένα μέλλον. 'Ετσι μόνο θα υπάρξει η πορεία στο μέλλον της ελληνικής επαρχίας.

Για μας δεν είναι ικανό βήμα ο "ΚΑΠΟΔΙΣΤΡΙΑΣ". Είναι αναγκαίο βήμα. Ικανό θα γίνει αν το στηρίξουμε μέχρι τέλους τα επόμενα χρόνια, τις επόμενες δεκαετίες, όχι μόνο εμείς αλλά και η Αντιπολίτευση, κάνοντας παιχνίδι υπεράσπισης πραγματικά της αποκέντρωσης και όχι παιχνίδι καταστροφικό για λόγους μικροπολιτικής.

Αυτό το νομοσχέδιο και αυτόν το θεσμό, που πάμε να εισάγουμε, θα τον στηρίξουν οι άνθρωποι της Τοπικής Αυτοδιοίκησης όπου και αν ανήκουν, όπως το έκαναν μέχρι τώρα και ασφαλώς πάρα πολλά ικανά στελέχη της Νέας Δημοκρατίας, όπως το κάνουν και μέχρι σήμερα και αυτό το ξέρει η Νέα Δημοκρατία γι' αυτό και παραπαίει στο ποια θα είναι η θέση της αν ποτέ έχει τη διακυβέρνηση της χώρας.

ΠΡΟΕΔΡΕΥΩΝ (Νικόλαος Κατσαρός): Ο κ. Νικολόπουλος έχει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Πρόεδρε, στη σύγχρονη


 

  

Σελίδα 1122 

 

δημοκρατική και αναπτυξιακή προβληματική ο ρόλος της Τοπικής Αυτοδιοίκησης θεωρείται και είναι πολυσήμαντος.

Η Τοπική Αυτοδιοίκηση αντιμετωπίζεται ως κατ' εξοχήν θεσμική έκφραση της αποκέντρωσης και ως ο κατ'εξοχήν παράγοντας της προώθησης της περιφερειακής ανάπτυξης.

Ως αποκεντρωτικός θεσμός η Τοπική Αυτοδιοίκηση συνιστά τον πλέον ασφαλή τρόπο για την διασπορά των εξουσιών και την πολλαπλότητα των κέντρων αποφάσεων, αλλά και για την μεταφορά αυτών των κέντρων λήψης των αποφάσεων στο εγγύτερο δυνατό σημείο προς τους πολίτες.

Ως παράγοντας προώθησης της περιφερειακής ανάπτυξης η Τοπική Αυτοδιοίκηση θεωρείται ως ο κατ' εξοχήν θεσμικός συντελεστής που μπορεί να διασφαλίσει τους όρους και τις προϋποθέσεις για την σωστή ιεράρχηση των αναπτυξιακών προτεραιοτήτων και για την αξιοποίηση των συγκριτικών πλεονεκτημάτων κάθε περιοχής.

Στη χώρα μας ο θεσμός της Τοπικής Αυτοδιοίκησης έχει βαθύτατες ρίζες μέσα στο χρόνο. Δεν είναι τυχαίο ότι σε καιρούς χαλεπούς για το έθνος, στην περίοδο της τουρκοκρατίας, η Τοπική Αυτοδιοίκηση με τη μορφή των κοινοτήτων απετέλεσε την κατ'εξοχήν έκφραση της επιβιωτικής ιδιοφυίας του γένους μας, κατορθώνοντας να διατηρήσει άσβεστη τη φλόγα της ελευθερίας, για να διασώσει αλώβητη την πίστη και την γλώσσα των Ελλήνων.

Δεν είναι επίσης τυχαίο πως όλες οι αυταρχικές εξουσίες που κατά καιρούς πέρασαν από τον τόπο το πρώτο που επιχείρησαν να ελέγξουν ήταν ακριβώς η Τοπική Αυτοδιοίκηση, την ιστορική δηλαδή έκφραση του πνεύματος ελευθερίας και αυτονομίας του λαού μας.

Δεν είναι επίσης τυχαίο το γεγονός πως ακριβώς στην ελληνική αντίληψη περί Τοπικής Αυτοδιοίκησης, στον κοινοτισμό, συνέκλιναν, αν και αναχωρώντας από διαφορετικές ιδεολογικοπολιτικές αφετηρίες, μορφές όπως ο 'Ιων Δραγούμης και ο Κωνσταντίνος Καραβίδας.

Κύριε Πρόεδρε, είναι όμως γεγονός πως ο θεσμός της Τοπικής Αυτοδιοίκησης κατά τις τελευταίες δεκαετίες στον τόπο μας παρουσίασε σημαντικές αδυναμίες και δεν κατόρθωσε να αναπτυχθεί στον βαθμό που θα έπρεπε.

Τα αίτια αυτής της υπανάπτυξης της Τοπικής Αυτοδιοίκησης στην Ελλάδα ανάγονται σε σύνθετους ιστορικούς παράγοντες, που σαφώς κανείς δεν θα μπορούσε τώρα να τους αναπτύξει.

Εκείνο το οποίο θέλω να υπογραμμίσω είναι πως για όλους μας είναι προφανές ότι ο θεσμός στον τόπο μας θα πρέπει πλέον να αποκτήσει μία πιο σύγχρονη και πιο αποτελεσματική μορφή που θα του επιτρέψει να διαδραματίσει τον αποκεντρωτικό και αναπτυξιακό του ρόλο. Σε αυτό το σημείο νομίζω πως όλοι συγκλίνουμε.

Εκεί που αρχίζουν οι διαφωνίες μας -και είναι μεγάλες- είναι για το περιεχόμενο της ανάπτυξης αυτού του θεσμού. Η Κυβέρνηση, με το υπό συζήτηση σχέδιο νόμου, έχει κάνει τις επιλογές της. Με ένα προκρούστειο, ανιστόρητο και αντιεπιστημονικό τρόπο επιχειρεί να εισάγει μεταρρυθμίσεις που δεν λογοδοτούν παρά μόνο στην κομματική της ιδιοτέλεια και σκοπιμότητα.

Επιγραμματικά θα σας πω γιατί διαφωνεί η Νέα Δημοκρατία με το ψευδεπίγραφο σχέδιο "ΙΩΑΝΝΗΣ ΚΑΠΟΔΙΣΤΡΙΑΣ".

Πρώτον, γιατί το σχέδιο αυτό επιχειρείται να προωθηθεί με αυταρχικότητα και ετσιθελισμό, καθώς προχωρά στην κατάργηση των κοινοτήτων των πατρίδων αυτών της μνήμης, αντίθετα προς την εκπεφρασμένη διαφωνία των κατοίκων τους.

Πρόκειται για μία κατ' εξοχήν εκδήλωση του φαινομένου της δημοκρατίας χωρίς λαό, δηλαδή της δημοκρατίας στην οποία οι αποφάσεις λαμβάνονται επ' ονόματί της, χωρίς να λαμβάνεται υπόψη η γνώμη των πολιτών.

Δεύτερον, γιατί το σχέδιο βασίζεται σε αυθαίρετες και αντιεπιστημονικές προπαραδοχές. Δεν προηγήθηκαν μελέτες, με βάση τις οποίες να διαμορφωθούν τα στοιχεία τα οποία θα επέτρεπαν κάθε νέος δήμος να αποτελεί ταυτόχρονα και μία αναπτυξιακή ενότητα με ομοιογενή χαρακτηριστικά, προσδιορισμένα συγκριτικά πλεονεκτήματα και σαφή προγράμματα για την αξιοποίησή τους.

Τρίτον, γιατί το σχέδιο αποτελεί μία διοικητικοκεντρική σύλληψη διαμορφωμένη σε κλειστά δωμάτια από αυτοϊκανοποιούμενες δωματιακές αυθεντίες, που καμία σχέση δεν έχουν με την πραγματικότητα στην περιφέρεια και πολύ περισσότερο στην ύπαιθρο.

Τέταρτον, γιατί το σχέδιο εμπεριέχει πρόδηλες κομματικές υστεροβουλίες, αλλά και γιατί, όπως πολυτρόπως κατηγγέλθη από προβεβλημένα στελέχη του, κατά την διαμόρφωσή του πρυτάνευσαν κριτήρια τοπαρχικού και πελατειακού χαρακτήρα.

Πέμπτον, γιατί το σχέδιο περισσότερο τείνει να ικανοποιήσει την εκσυγχρονιστική ονείρωξη των εμπνευστών του να εισάγουν στον τόπο επείσακτα θεσμικά μορφώματα, αναφομοίωτα και ανεπεξέργαστα, παρά ανταποκρίνεται στις αναπτυξιακές ανάγκες του τόπου.

Για όλους αυτούς τους λόγους η Νέα Δημοκρατία φυσικά θα καταψηφίσει αυτό το σχέδιο και φυσικά δεσμεύεται να επανεξετάσει, μόλις γίνει κυβέρνηση, όλες τις αυθαίρετες οριοθετήσεις των νέων δήμων, που η πλέον τρανή απόδειξη της αυθαιρεσίας τους είναι η άρνηση της Κυβέρνησης να υιοθετήσει την πρόταση του κόμματός μας και να προβεί σε τοπικά δημοψηφίσματα για να αποφανθούν οι τοπικές κοινωνίες το αν αποδέχονται ή όχι τους σχεδιασμούς της, εφαρμόζοντας την προσφιλή στους κυρίους Σημίτη και Παπαδόπουλο μέθοδο της δημοκρατίας χωρίς λαό. Σας ευχαριστώ.

(Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Νικόλαος Κατσαρός): Ο κ. Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Ευχαριστώ, κύριε Πρόεδρε.

Κυρίες και κύριοι συνάδελφοι, είναι προφανές πλέον και κοινά αποδεκτό ότι η σημερινή ανεπαρκής και αποτελματωμένη Δημόσια Διοίκηση, και η αδύναμη και αναχρονιστικά οργανωμένη Τοπική Αυτοδιοίκηση, είναι αδύνατον να επιτρέψουν στη χώρα μας να παρακολουθήσει τις τεράστιες προκλήσεις των καιρών, να απαντήσει στα συνεχώς διογκούμενα προβλήματα ανάπτυξης, να μειώσει την ψαλίδα που τη διακρίνει από τον ανεπτυγμένο κόσμο, να αμβλύνει την απόσταση από τη λοιπή Ευρώπη.

Αποτελεί βαθιά πεποίθηση του Συνασπισμού η αναγκαιότητα της μέγιστης δυνατής αποκέντρωσης με αυτοδιοίκηση. Πιστεύουμε ότι είναι όλα ώριμα για να προχωρήσουμε στην αιρετή περιφερειακή αυτοδιοίκηση και αν πλέον θεωρούμε πως η Νομαρχιακή Αυτοδιοίκηση, για διάφορους λόγους, δεν μπορεί να ανταποκριθεί στους όποιους σχεδιασμούς, ας συζητήσουμε για την κατάργησή της, αλλά ας πάψουμε επιτέλους να την ωθούμε σε μια συνεχή διολίσθηση προς την απαξίωση.

'Οσον αφορά την πρωτοβάθμια αυτοδιοίκηση, ειδικά για όσους από εμάς την έχουμε υπηρετήσει, αλλά και για τους κατοίκους της περιφέρειας, είναι σαφές πως οι συνενώσεις αποτελούν την αναγκαία συνθήκη για βιωσιμότητα και αποτελεσματικότητά της, αλλά η συνθήκη γίνεται ικανή μόνο με πραγματική στήριξη και με μεταφορά αρμοδιοτήτων και πόρων. Και επειδή το Μάαστριχτ, το θυμόμαστε κατά κόρον ως άλλοθι σε διάφορες περιπτώσεις, ας θυμηθούμε πως η αρχή της επικουρικότητας αποτελεί μία από τις βασικές του αρχές. Η επαναπροικοδότηση της Τοπικής Αυτοδιοίκησης που επιχειρείται με το παρόν σχέδιο νόμου, μέσω πόρων που ήδη εδικαιούτο να διαχειρίζεται, δεν συνιστά επ' ουδενί ενίσχυση της αποτελεσματικότητάς της. Μονάχα με φορολογική μεταρρύθμιση ενισχύουμε ουσιαστικά τους Ο.Τ.Α.

Χάνεται η ευκαιρία, κύριε Υπουργέ, της θεσμοθέτησης της απλής αναλογικής, που θα εξασφάλιζε την πιστή και ισότιμη έκφραση όλων των ζωντανών δυνάμεων των τοπικών κοινωνιών. Σχετικά με τις διαδικασίες, το έλλειμμα ενημέρωσης του κόσμου όλον αυτόν τον καιρό, από τότε που πρωτοβγήκε στον αέρα το σχέδιο "ΚΑΠΟΔΙΣΤΡΙΑΣ", συμπληρώνεται με την αψυχολόγητη, άστοχη και πολιτικά απαράδεκτη διαδικασία περιορισμού έκφρασης απόψεων, προβληματισμών, προτάσεων εδώ στην Εθνική Αντιπροσωπεία.

Κύριε Υπουργέ, από τις συνεχείς περιοδείες μου και στους


 

  

Σελίδα 1123 

 

τέσσερις νομούς της Κρήτης, αλλά και σε ολόκληρη σχεδόν τη νησιωτική Ελλάδα όλους αυτούς τους μήνες, διαπίστωσα πως ο κόσμος της περιφέρειας δεν διαφωνούσε στις συνενώσεις. 'Εθετε ερωτήματα, προβληματισμούς, αλλά ποτέ δεν αντιλήφθηκα ότι υπήρχε διαφωνία με την αναγκαιότητα των συνενώσεων. Οι αντιδράσεις και οι κινητοποιήσεις εκδηλώνονται όταν αντιλαμβάνονται πως κάποιοι τοπικοί παράγοντες, κάποιοι συνάδελφοι Βουλευτές, δυστυχώς, κάποιοι δήμαρχοι, κοινοτάρχες κλπ., παρεμβαίνουν διαφοροποιώντας τα σχέδια που έχουν δει το φως της δημοσιότητας περί χωροταξικής οργάνωσης, όταν αντιλαμβάνονται πως δεν υπάρχουν ενιαία κριτήρια και αρχές σ' αυτόν το χωροταξικό σχεδιασμό. Και είναι πάρα πολλά τα χαρακτηριστικά παραδείγματα, που κάποια από αυτά θα έχουμε την ευκαιρία στη συζήτηση του πρώτου άρθρου να αναφέρουμε.

Δυστυχώς είναι πολλά τα στελέχη του κόμματος της Πλειοψηφίας που πραγματικά εργάστηκαν φιλότιμα, για να μας κάνουν να καταψηφίσουμε ως Συνασπισμός την αρχή του νομοσχεδίου. Να απαρνηθούμε μία μεταρρυθμιστική τομή που επί τουλάχιστον δύο δεκαετίες η ανανεωτική αριστερά επαγγέλλεται. Δεν θα τους τη χαρίσουμε όμως και επειδή πιστεύουμε ότι όντως η μεταρρύθμιση, της οποίας τη συζήτηση αρχίσαμε απόψε, είναι μία τομή, πραγματικά, που θα βαρύνει καθοριστικά το μέλλον της ανάπτυξης και την προκοπή του τόπου αυτού, νομίζουμε ότι όλοι μας πρέπει να προσεγγίσουμε το θέμα αυτό, έξω από σκοπιμότητες, έξω από κοντόφθαλμες λογικές, αντιλαμβανόμενοι πραγματικά τη βαρύτητα που έχει στη μεταλλαγή πια της Ελλάδας σε μια σύγχρονη ευρωπαϊκή χώρα.

Πιστεύω, κύριε Υπουργέ, ότι η ρήτρα αναθεώρησης που προτείνουμε σαν τροπολογία, θα πρέπει να γίνει αποδεκτή, ακριβώς για να μας δώσει -και να κλείσει ένα κενό που διακρίνει αυτόν το νόμο- την ευκαιρία στο μέλλον οι διαπιστωμένες αντικειμενικά δυσχέρειες συνεννόησης, συνύπαρξης, ακολούθησης με τους ίδιους ρυθμούς της ανάπτυξης μιας περιοχής να μπορούν να διορθωθούν. Εάν αφήσουμε αυτό το θέμα ανοιχτό στο μέλλον θα δημιουργήσουμε πολλά προβλήματα τα οποία μπορούμε να αποφύγουμε και σε σχέση με το πώς οι τοπικές κοινωνίες αντιλαμβάνονται την υπόθεση και την αντιμετώπιση από το συγκεκριμένο χωροταξικό σχεδιασμό των συνενώσεων. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Τζιτζικώστας έχει το λόγο.

Απών, διαγράφεται.

Ο κ. Κουρουμπλής έχει το λόγο.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, ποιος έχει την ιστορική ευθύνη για το ξεθεμελίωμα της ελληνικής επαρχίας και ποιος είναι ο πατέρας και ο εμπνευστής του αθηνοκεντρικού κράτους και της αστυφιλίας είναι κοινό τοις πάσι. 

Ο Γεώργιος Παπανδρέου έλεγε ότι μια μεταρρύθμιση για να είναι πραγματική χρειάζεται να έχει μέσα της το στοιχείο της γενναιότητας. Και πρέπει να ομολογηθεί ότι η επιχειρούμενη σήμερα μεταρρύθμιση έχει μέσα της το στοιχείο της γενναιότητος, γιατί αφ' ενός μεν έρχεται να συγκρουστεί με κατεστημένες νοοτροπίες δεκαετιών τοπικισμού και κοτζαμπασισμού, με νοοτροπίες μικροσυμφερόντων και τοπικών εξουσιών. Είναι φυσικό, κυρίες και κύριοι συνάδελφοι, μια τέτοια μεταρρύθμιση να έχει κραδασμούς, να δημιουργεί και αρνήσεις και αντιρρήσεις. 'Ομως είναι γνωστό ότι όποιες αντιρρήσεις και αρνήσεις δεν στρέφονται κατά της ουσίας και της έννοιας και του σκοπού των συνενώσεων αλλά αφορούν περιφερειακά προβλήματα, είτε εδρών είτε χωροταξικής κατανομής. Και θα μπορούσα και εγώ να αναφερθώ σε τέτοια ζητηματα, όπως είναι οι Κοινότητες Μπαμπίνης, Καλλιθέας, που δεν πήγαν στους δήμους που ήθελαν να πάνε, όπως είναι το αίτημα για δεύτερο δήμο στον ορεινό Βάλτο, ο Δήμος Ευήνου, και Αμβρακίας η έδρα της ιστορικής Λεπενού και κάποια άλλα ζητήματα της Κοινότητας Κλεπά και Αράχωβας για τη δημιουργία μιας κοινότητας κλπ. 'Ομως, είναι δυνατό αυτά τα περιφερειακά προβλήματα και αυτές οι αντιρρήσεις να αναχαιτίσουν και να επιχωματώσουν την ελπίδα και το δικαίωμα της ελληνικής επαρχίας να ζήσει και να συζήσει, να βιώσει και να συμβιώσει το ελληνικό και ευρωπαϊκό σημερινό και αυριανό γίγνεσθαι; Είναι δυνατό να ισχυρίζεται η Αντιπολίτευση και ιδιαίτερα η Αξιωματική Αντιπολίτευση πως μπορούμε με αναχρονιστικά δομικά γρανάζια να ανταγωνιστούμε την εποχή των κομπιούτερς; Μπορεί δηλαδή η ελληνική επαρχία με τη σημερινή της δομή να υλοποιήσει ευρωπαϊκά προγράμμα του, για να γευθεί τη συμμετοχή της στην ανάπτυξη;

Δεν είναι γνωστό, κυρίες και κύριοι συνάδελφοι, πως σήμερα η ελληνική επαρχία ζει μια άνιση μεταχείριση και ουσιαστικά βιώνουμε μια αντισυνταγματική συμπεριφορά του ελληνικού κράτους απέναντι στην ελληνική επαρχία; 'Εχει δηλαδή ο 'Ελληνας της επαρχίας -και το λέω γιατί το έζησα και εγώ ως μαθητής- τη δυνατότητα να πάει σε ένα δημοτικό σχολείο οργανωμένο, να μάθει και μουσική, να μάθει και αγγλικά, όταν σήμερα τα περισσότερα σχολεία είναι με πέντε με έξι και εφτά μαθητές; 'Εχει τη δυνατότητα το παιδί της επαρχίας και του χωριού να πάει σε έναν παιδικό σταθμό ο οποίος επιδρά καταλυτικά στη διαμόρφωση της προσωπικότητας, όταν σήμερα το προνήπιο της πόλης έχει αυτό το δικαίωμα; 'Εχει τη δυνατότητα ο πολίτης της επαρχίας να γευθεί τη θαλπωρή ενός ΚΑΠΗ ή των κοινωνικών υπηρεσιών μιας οργανωμένης κοινωνικής υπηρεσίας; Με τι επιχειρήματα λοιπόν μπορεί κανείς να αντιστρατευθεί αυτήν τη μεγάλη προσπάθεια που επιχειρεί για πρώτη φορά να δημιουργήσει όρους και συνθήκες, ισόρροπης ανάπτυξης της Αθήνας των μεγάλων πόλεων με την επαρχία. Γιατί ακριβώς επιχειρεί να δημιουργήσει νέες δομές και νέες συνθήκες μέσα από τις οποίες θα μπορεί να οργανωθεί ο κοινωνικός ιστός της επαρχίας, για να μπορεί ακριβώς να διεκδικεί και να απορροφά εκείνες τις πιστώσεις, για να δημιουργεί εκείνες τις υπηρεσίες που υπάρχουν στο κέντρο; 

Κυρίες και κύριοι συνάδελφοι, κανένας δεν έχει το δικαίωμα με αρνητικές και μικροπολιτικές και μικροκομματικές συμπεριφορές να αρνείται το μέλλον στην ελληνική επαρχία.

Κανείς δεν έχει το δικαίωμα να σκοτώσει με τη συμπεριφορά του την ελπίδα της ελληνικής επαρχίας. Να σκοτώσει για άλλη μια φορά δηλαδή τον "ΚΑΠΟΔΙΣΤΡΙΑ". Κανένας δεν έχει το δικαίωμα να σκοτώσει την προοπτική της επαρχίας. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ.Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, δεν θα αναφερθώ στα ζητήματα συνταγματικότητας του νόμου στα οποία αναφέρθηκε διεξοδικά ο ειδικός αγορητής του κόμματός μας, ούτε επίσης και στην πρωτοφανή διαδικασία με την οποία η Κυβέρνηση επιχειρεί να προωθήσει για ψήφιση το σχέδιο "ΚΑΠΟΔΙΣΤΡΙΑΣ".

Ισχυρίζεται η Κυβέρνηση και λέει ότι έγινε διάλογος με τους κατοίκους της υπαίθρου. Το μόνο όμως που δεν μας λέει είναι μέσα σε ποια πλαίσια έγινε αυτός ο διάλογος, ένας διάλογος με το πιστόλι στον κρόταφο, στα πλαίσια της γνωστής φράσης που αναφέρεται στα κείμενα του Υπουργείου Εσωτερικών, ότι από το σχέδιο "ΚΑΠΟΔΙΣΤΡΙΑΣ" δεν πρέπει να υπάρχει η έξοδος διαφυγής για κανέναν. Δεν ξέρω αν μιλούσαν σε ανθρώπους με τη φράση τους αυτή.

Δεύτερον, δεν μας είπαν ακόμα πού έγραψαν τις αποφάσεις των κατοίκων των χωριών, όταν σε εκατοντάδες δημοψηφίσματα σε όλη τη χώρα διατυπώνονταν με συντριπτική πλειοψηφία κατά 95% και 100% η καθολική αντίσταση των κατοίκων της υπαίθρου στην υλοποίηση του σχεδίου "ΚΑΠΟΔΙΣΤΡΙΑΣ". Πού πήγαν όλες αυτές οι αποφάσεις; Πετάχτηκαν στο καλάθι των αχρήστων. Να ποιος ήταν ο δημοκρατικός διάλογος, να ποιες ήταν οι δημοκρατικές διαδικασίες για τις οποίες κόπτεται όχι μόνο η Κυβέρνηση αλλά και εκείνοι που ψηφίζουν μεν σήμερα το νομοσχέδιο, αλλά δεν σταματάνε να κλείνουν τη λέξη αυτή σ'όλες τις πτώσεις δέκα φορές την ημέρα.

Εκεί λοιπόν αποδεικνύεται πόσο κάλπικα είναι αυτά τα ψεύτικα τα λόγια τα μεγάλα για δημοκρατία, διαφάνεια, λαϊκή συμμετοχή, κλπ. τα οποία προβάλλονται και από την Κυβέρνηση


 

  

Σελίδα 1124 

 

και από εκείνες τις δυνάμεις που στηρίζουν το σχέδιο "ΚΑΠΟΔΙΣΤΡΙΑΣ".

Ισχυρίζεται η Κυβέρνηση ότι με το νομοσχέδιο αυτό θα οδηγήσει στην αναβάθμιση της υπαίθρου. Προβάλλει όμως αμείληκτα ένα ερώτημα: Θα αναβαθμιστεί η κατάσταση στην ύπαιθρο, θα δει καλύτερες μέρες ο αγρότης όταν ακολουθείται αυτή η ανελέητη πολιτική στα πλαίσια της εφαρμογής της κοινής αγροτικής πολιτικής και της συμφωνίας της GATT, μια πολιτική που σπρώχνει στο ξεκλήρισμα τη μικρή και μεσαία αγροτιά;

Εάν πραγματικά η Κυβέρνηση ήθελε να δει καλύτερες μέρες ο αγρότης, δεν είχε τίποτε άλλο από το να ικανοποιήσει τα δίκαια αιτήματα για τα οποία ξεσηκώθηκε πέρυσι η αγροτιά στη χώρα μας. 'Η μήπως θα λυθούν τα προβλήματα της υπαίθρου, όταν βλέπουμε καθημερινά να παρακρατούνται αυθαίρετα χρήματα τα οποία έπρεπε να διατεθούν για την Τοπική Αυτοδιοίκηση; Εκατοντάδες δισεκατομμύρια δραχμές έχουν παρακρατηθεί την τελευταία επταετία. Πώς θα λυθούν τα προβλήματα των κατοίκων της υπαίθρου, όταν καθημερινά συρρικνώνονται οι κοινωνικές δαπάνες; 'Ηδη έχουμε τους παιδικούς σταθμούς που τους φόρτωσαν στις πλάτες της Τοπικής Αυτοδιοίκησης και ακολουθούν τα μέτρα για την παιδεία, με το νομοσχέδιο με το οποίο άνοιξε ο δρόμος για την εμπορευματοποίηση της γνώσης με σαφή στόχο να φορτώσουν τα βάρη της λειτουργίας στην Τοπική Αυτοδιοίκηση. Και όταν οι βιομήχανοι φωνάζουν για σπάταλο κράτος, δεν έχουν τίποτε άλλο στο νου τους παρά τα ασύδοτα προνόμιά τους και τα κέρδη τους και να περικοπούν οι δαπάνες, ώστε να φορτωθούν είτε μέσα από την Τοπική Αυτοδιοίκηση είτε μέσα από άλλους φορείς οι πλάτες του λαού μας. Για να πετύχετε αυτόν το στόχο, έχετε διαμορφώσει και ένα σχεδιασμό που είναι κομμένο και ραμμένο στα μέτρα που εξυπηρετούν τους εκλογικούς σας στόχους.

Στα ίδια πλαίσια είναι και το εκλογικό σύστημα το οποίο καθιερώνετε με το σχέδιο το οποίο συζητάμε. 'Οχι μόνο εγκαταλείπετε τις παλιές σας διακηρύξεις για την απλή αναλογική, ακόμα και για το 1992, άλλωστε δεν είναι η πρώτη φορά που εγκαταλείπετε διακηρύξεις, όπως εγκαταλείψατε και τις διακηρύξεις σας για την τριτοβάθμια αιρετή αυτοδιοίκηση.

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Και επιπλέον βάζετε περιορισμούς με τα 50% και τα 30%, με στόχο να ελέγξετε καλύτερα το συσχετισμό δυνάμεων ο οποίος θα προκύψει μέσα από τις εκλογές αυτές, να ξεμπερδέψετε με εκείνους τους δημάρχους, με εκείνες τις αρχές της Τοπικής Αυτοδιοίκησης οι οποίες δεν σκύβουν το κεφάλι στις επιλογές της Ευρωπαϊκής 'Ενωσης που και σεις προσυπογράψατε και υλοποιείτε, σε εκείνους που παλεύουν και αντιστέκονται διεκδικώντας λύσεις στα προβλήματά τους. Και όχι μόνο αυτό, αλλά προχωρώντας ακόμη παραπέρα απαγορεύετε το δικαίωμα στα τοπικά συμβούλια να θέσουν υποψηφιότητες, είτε μεμονομένα είτε σε επίπεδο χωριού. Αλήθεια, θα θέλαμε για μια ακόμη φορά να ρωτήσουμε εκείνους που δεν σταματούν να διακηρύσσουν την ευλάβειά τους στις τοπικές κοινωνίες. Πού πάνε όλες αυτές οι διακηρύξεις και πόσο σέβονται τις τοπικές κοινωνίες, όταν τους στερούν και αυτό το στοιχειώδες δημοκρατικό δικαίωμα; 

Κύριε Πρόεδρε, το ΚΚΕ διακηρύσσει την εμμονή του στην αρχή της απλής αναλογικής, στην καθιέρωση της απλής αναλογικής και εκφράζουμε τη βεβαιότητα ότι ο λαός μας δεν θα νομιμοποιήσει αυτό το νομοσχέδιο, θα παλέψει, θα αντισταθεί για να μην εφαρμοστούν στην πράξη αυτά τα μέτρα. Θα αγωνιστεί για να διεκδικήσει λύσεις στα οξυμένα προβλήματά του. 

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Φούσας έχει το λόγο.

ΑΝΤΩΝΙΟΣ ΦΟΥΣΑΣ: Αισθάνομαι την ανάγκη, κύριε Πρόεδρε, κυρίες και κύριοι συνάδελφοι, να καταγγείλω την κυβερνητική μεθόδευση, για τον τρόπο συζήτησης αυτού του πολύ σοβαρού νομοσχεδίου. Και να τον καταγγείλω κατά τον πιο σοβαρό και υπεύθυνο τρόπο. Ενα τόσο σοβαρό νομοσχέδιο, με το οποίο αλλάζει ο χάρτης της πατρίδος μας, αν είναι δυνατόν, ένας Βουλευτής, ο οποίος μάλιστα αυτούς τους πέντε-έξι μήνες έχει περιφερθεί όλον το νομό του, και έχει πάρει την εντολή από την περιφέρειά του να μεταφέρει στη Βουλή την αγωνία των κατοίκων και τη λαχτάρα και την αντίδραση τους να υποχρεώνεται μέσα σε πέντε λεπτά να αναπτύξει τις απόψεις του, τις θέσεις του, να μεταφέρει ...

ΣΤΡΑΤΗΣ ΚΟΡΑΚΑΣ: Μα, δεν είναι γραμμένος ο κ. Φούσας να μιλήσει. 

ΠΡΟΕΔΡΕΥΩΝ (Λουκάς Αποστολίδης): Με συγχωρείτε, κύριε Φούσα.

'Εχουν αλλάξει με τον κ. Τζωάννο, κύριε Κόρακα.

ΣΤΡΑΤΗΣ ΚΟΡΑΚΑΣ: Και εγώ ζήτησα αλλαγή και είπε ο κύριος Πρόεδρος ότι δεν γίνεται. Ζήτησα την αλλαγή του κ. Κολοζώφ με τον κ. Μπούτα, διότι ο κ. Κολοζώφ δεν αισθανόταν καλά.

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Κύριε Φούσα, ζητώ συγγνώμη, το χρόνο σας θα τον κρατήσω. 

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Παίρνω το λόγο επειδή με αφορά το θέμα. Η εντολή του Προέδρου να μη γίνει καμιά αλλαγή στην κατάσταση εδόθη αφού είχε προηγηθεί η αλλαγή του κ. Φούσα με τον κ. Τζωάννο από τον κ. Σγουρίδη, ο οποίος προφανώς δεν είχε λάβει ακόμη την εντολή του Προέδρου. 

ΠΡΟΕΔΡΕΥΩΝ (Λουκάς Αποστολίδης): Κύριε Φούσα, συνεχίστε παρακαλώ.

ΑΝΤΩΝΙΟΣ ΦΟΥΣΑΣ: Επανέρχομαι και επισημαίνω και πάλι ότι πρέπει να καταγγείλω και καταγγέλω την κυβερνητική μεθόδευση για τον τρόπο συζήτησης αυτού του νομοσχεδίου. Ενός νομοσχεδίου που είναι ιδιαίτερα σοβαρό. Και είναι ένα νομοσχέδιο που όλος ο ελληνικός λαός, ιδίως ο λαός της υπαίθρου, αγωνιά να πληροφορηθεί πώς επιτέλους μεθοδεύτηκε αυτό το νομοσχέδιο "ΚΑΠΟΔΙΣΤΡΙΑΣ", πώς οργανώθηκε η συζήτηση, τι διετύπωσαν οι εκπρόσωποί του στο Ελληνικό Κοινοβούλιο. Δεν είναι δυνατόν κύριε Υπουργέ, ως εκπρόσωποι της κυβερνητικής Πλειοψηφίας, κάτω απ' αυτές τις συνθήκες και διαδικασίες οι 'Ελληνες Βουλευτές να ασκήσουν το καθήκον τους, όταν πράγματι αυτή η μεθόδευση είναι μια διαδικασία που έρχεται σε συνέχεια του γεγονότος ότι πράγματι από την αρχή δεν θελήσατε να ρωτήσετε ή δεν τολμήσατε να ρωτήσετε τον ελληνικό λαό, τις τοπικές κοινωνίες. Συμφωνούν με αυτές τις ενώσεις και συνενώσεις ή το ορθότερο με τις καταργήσεις όπως λέτε στο νομοσχέδιό σας; Παραδείγματος χάρη, στο Νομό Ιωαννίνων συμφωνούν ότι καταργούνται διακόσιες εξήντα τέσσερις κοινότητες; Δεύτερον, με το γεγονός ότι υπάρχει δήλωσή σας, ότι δεν θα γίνει καμία αλλαγή, καμιά τροποποίηση, όπως έχετε μεθοδεύσει στους δήμους και τις καταργήσεις των κοινοτήτων.

Και τρίτον, με τη δήλωση του Πρωθυπουργού ότι θα ισχύσει η κομματική πειθαρχία. Και αυτό το κάνατε ασφαλώς για δυο λόγους:

Πρώτον, γιατί ανησυχείτε, γιατί λαχταράτε μην τυχόν δεν ψηφίσουν -και ασφαλώς δεν θα το ψήφιζαν- το νομοσχέδιο και οι Βουλευτές του ΠΑ.ΣΟ.Κ.

Δεύτερον, για ένα πονηρότερο λόγο. Για να έχουν οι Βουλευτές σας "άλλοθι" στις εκλογικές τους περιφέρειες. Αυτό δηλαδή σημαίνει ότι οι Βουλευτές σας θα έπρεπε να μεταφέρουν την αγωνία του λαού, της περιοχής τους, των ομάδων οι οποίοι πράγματι αγωνίζονται κατά αυτού του νομοσχεδίου. Και ήρθατε και είπατε "έχουμε κομματική πειθαρχία", έτσι ώστε οι Βουλευτές σας να μην μπορούν να διατυπώσουν αυτές τις αντίθετες απόψεις.

Επίσης καταγγέλω ειλικρινά, κύριε Υπουργέ, καταγγέλω, κύριοι συνάδελφοι, με όλη τη δύναμη της φωνής μου το ότι πρέπει να ομιλήσω, στην Αίθουσα αυτή όπως και όλοι οι συνάδελφοι, στις δύο το πρωί, για να ακούσουν οι ελάχιστοι παρόντες Βουλευτές. Τέτοια φαινόμενα οφείλω να σας πω ότι δεν ταιριάζουν σε μία δημοκρατική κοινωνία. Και το καταγγέλω, διότι το φαινόμενο αυτό είναι απαράδεκτο και δεν


 

  

Σελίδα 1125 

 

μπορώ να συμφωνήσω, με κανέναν τρόπο.

'Οσον αφορά τώρα το νομοσχέδιο, θέλω να σας πω δύο μόνο λέξεις. Είναι ένα νομοσχέδιο το οποίο πέραν του ότι...

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή.)

Πόσο χρόνο έχω ακόμα, κύριε Πρόεδρε;

ΠΡΟΕΔΡΕΥΩΝ (Λουκάς Αποστολίδης): Δύο λεπτά, κύριε Φούσα.

ΑΝΤΩΝΙΟΣ ΦΟΥΣΑΣ: Επαναλαμβάνω, λοιπόν και λέω τα εξής:

Πρώτον, όσο καλή διάθεση και αν θα είχε κανείς -εγώ πρέπει να σας πω ότι, όχι μόνο δεν μπορώ να συμφωνήσω, αλλά πρέπει να μεταφέρω την αντίθεση όλων των κατοίκων της περιφέρειάς μου- δεν θα μπορούσε να συμφωνήσει με αυτό το νομοσχέδιο.

Ακόμη και εκεί που θα υπάρχουν έδρες των δήμων, σας διαβεβαίωνω -γιατί πραγματικά θα υπάρχουν δήμοι με είκοσι πέντε και με τριάντα κοινότητες και που θα έχουν απόσταση σαράντα και πενήντα χιλιόμετρα- ότι ούτε οι κοινοτάρχες σήμερα συμφωνούν. Και δεν συμφωνούν γιατί αντιλαμβάνονται πως δεν μπορούν να είναι λειτουργικοί οι δήμοι αυτοί.

Ακόμη θέλω να πω το εξής: Διαβάσατε το άρθρο του κ. Μαγκάκη στην "ΕΛΕΥΘΕΡΟΤΥΠΙΑ" στις 17 Οκτωβρίου 1997; Λέει ότι πράγματι αυτό που κάνετε είναι αντισυνταγματικό. Και δεν σας το λένε οι δικοί μας Βουλευτές και νομικοί. Ο κ. Μαγκάκης ομιλεί και λέει: "αντισυνταγματικότητα στην αναγκαστική συνένωση κοινοτήτων". Δεν το λαμβάνετε υπόψη σας αυτό, κύριε Υπουργέ; Δεν λέω τι λένε οι άλλοι συνταγματολόγοι ή οι άλλοι νομικοί. Το δικό σας στέλεχος, ο πρώην Υπουργός Δικαιοσύνης, ο καθηγητής πανεπιστημίου κ. Αλέξανδρος Γ. Μαγκάκης, σας λέει ότι αυτό που κάνετε είναι αντισυνταγματικό.

Επίσης πρέπει να σας πω ότι αυτό το οποίο μεθοδεύετε, αυτό το οποίο οργανώνετε, πολύ ανησυχώ, πως στην πορεία δυστυχώς δεν θα ολοκληρωθεί. Δεν μπορείτε να το ολοκληρώσετε. Εκ των πραγμάτων δεν μπορεί να ολοκληρωθεί. Και αν δεν ολοκληρωθεί, αντιλαμβάνεστε πόση ευθύνη, θα έχετε πέρα του ότι και αν ολοκληρωθεί, θα έχετε και πάλι ευθύνη, διότι θα είναι αποτυχημένο.

Τέλος, έχετε τρία επιχειρήματα. Μας λέτε ότι πρέπει να γίνουν αυτές οι συνενώσεις, πρέπει να καταργηθούν οι πολλές κοινότητες, πρώτον, γιατί δεν έχουμε ανάπτυξη. Αλήθεια, διανοείστε, κυρίες και κύριοι συνάδελφοι, ότι με αυτές τις συνενώσεις οι πέντε χιλιάδες κοινότητες που καταργούνται θα έχουν ανάπτυξη ή θα αποδειχθεί ότι και οι χίλιοι που κάνετε δήμους, δεν θα έχουν ανάπτυξη και θα μαραζώσει όλη η ύπαιθρος.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Φούσα.

ΑΝΤΩΝΙΟΣ ΦΟΥΣΑΣ: Τελειώνω, αμέσως, κύριε Πρόεδρε.

Επίσης μας λέτε ότι είναι πολυδάπανος ο τρόπος που λειτουργούν σήμερα οι κοινότητες. Γιατί δεν κάνετε γραμματείς κάθε τέσσερις, πέντε κοινότητες.

Τέλος, η ανάπτυξη γιατί δεν θέλετε να γίνει μέσω των συμβουλίων περιοχής ή όποιων άλλων ευρύτερων οργανισμών θέλετε να κάνετε; Εμείς καταγγέλουμε τη μεθόδευση αυτή και δυστυχώς προβλέπουμε πως θα ερημώσει η ύπαιθρος με αυτό που κάνετε, και η ευθύνη σας θα είναι τεράστια.

ΠΡΟΕΔΡΕΥΩΝ (Λουκάς Αποστολίδης): Πριν σας δώσω το λόγο, κύριε Γεωργιάδη, θα ήθελα να πω ότι δεν πρόκειται να κρατήσω μετά τα πέντε λεπτά, ούτε ένα δευτερόλεπτο. Στον κ. Φούσα δόθηκε, διότι τον διέκοψα ο ίδιος.

ΠΑΝΤΕΛΗΣ ΤΣΕΡΤΙΚΙΔΗΣ: Τρία λεπτά, του δώσατε, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Δεν του έδωσα τρία λεπτά.'Ενα λεπτό πήρε από τη σημαία και δύο λεπτά από εμένα.

Ορίστε, κύριε Γεωργιάδη, έχετε το λόγο.

ΘΕΟΔΩΡΟΣ ΓΕΩΡΓΙΑΔΗΣ: Κύριε Πρόεδρε, κυρίες και κύριοι συνάδελφοι, το σχέδιο νόμου που συζητούμε σήμερα, είναι το σοβαρότερο και τολμηρότερο των τελευταίων χρόνων και γιατί η παρέμβαση που επιχειρεί στο χώρο της Τοπικής Αυτοδιοίκησης πρώτου βαθμού είναι τόσο βαθιά και τολμηρή, που αλλάζει την εικόνα και τον τρόπο της μέχρι τώρα λειτουργίας της, αλλά και γιατί οι ρυθμίσεις αυτού του σχεδίου νόμου θα επηρεάσουν την Τοπική Αυτοδιοίκηση πρώτου βαθμού για πολλά χρόνια από εδώ και πέρα.

Κυρίες και κύριοι συνάδελφοι, τα τελευταία χρόνια μετά την κατάρρευση του υπαρκτού σοσιαλισμού και της Σοβιετικής 'Ενωσης, την παγκοσμιοποίηση της αγοράς, οι εξελίξεις σε όλους τους τομείς τρέχουν με γρήγορους ρυθμούς. Γεωπολιτικά δόγματα ανατρέπονται, για να δώσουν τη θέση τους σε γεωοικονομικά δόγματα. Ο ανταγωνισμός μεταξύ των Η.Π.Α., της Ενωμένης Ευρώπης και της Ιαπωνίας, αλλά και μεταξύ των χωρών-μελών της Ενωμένης Ευρώπης είναι πολύ πιο ισχυρός και απαιτεί ρυθμούς ανάπτυξης και προσαρμογής στα νέα δεδομένα πιο έντονους και πιο γρήγορους. 

Η Κυβέρνηση του ΠΑ.ΣΟ.Κ. θέλοντας να ανταποκριθεί στις απαιτήσεις των καιρών, θέλοντας να φτιάξει μια Ελλάδα ισχυρή, ξεκίνησε μια μεγάλη εθνική προσπάθεια εκσυγχρονισμού και ανάπτυξης του ελληνικού κράτους. Προχώρησε και ψήφισε μια σειρά νόμων για τον εκσυγχρονισμό της Δημόσιας Διοίκησης, της παιδείας, της υγείας, της οικονομίας και άλλους νόμους, που κρίθηκαν αναγκαίοι για την επίτευξη αυτής της εθνικής προσπάθειας ανάπτυξης και ισχυροποίησης της θέσης της Ελλάδος.

Αυτή η εθνική προσπάθεια εκσυγχρονισμού και ανάπτυξης του κράτους δεν μπορούσε να μην επεκταθεί και να μην συμπεριλάβει και το σημαντικό και ευαίσθητο τομέα της Τοπικής Αυτοδιοίκησης πρώτου βαθμού. Από το 1981 που το ΠΑ.ΣΟ.Κ. έγινε Κυβέρνηση, πήρε κατά καιρούς σειρά μέτρων για την ενίσχυση του ρόλου της Τοπικής Αυτοδιοίκησης πρώτου βαθμού. 'Ομως η συμμετοχή της στην όλη προσπάθεια αποκέντρωσης και ανάπτυξης ήταν μικρή. Δεν μπόρεσε, όπως θα έπρεπε, να αποτελέσει βασικό μοχλό, ατμομηχανής της τοπικής περιφερειακής ανάπτυξης. Βασική και κύρια αιτία αυτής της αδυναμίας της ήταν η πολυδιάσπασή της σε έξι χιλιάδες περίπου μικρές κοινότητες και δήμους, γεγονός που δεν επέτρεψε σε αυτήν να αναλάβει σοβαρό μερίδιο της εθνικής προσπάθειας για τη συνολική περιφερειακή ανάπτυξη. 

'Ετσι η Κυβέρνηση και το Υπουργείο Εσωτερικών τόλμησε και έκανε αυτό το πολύ μεγάλο βήμα για τη δημιουργία νέων και μεγάλων Οργανισμών Τοπικής Αυτοδιοίκησης πρώτου βαθμού. 

Πιστεύω ότι εκεί που μέχρι τώρα η κατακερματισμένη Τοπική Αυτοδιοίκηση πρώτου βαθμού δεν μπορούσε ή δεν τολμούσε, και θα μπορέσει και θα τολμήσει. Θα απογειωθεί και θα διαδραματίσει πρωταγωνιστικό ρόλο στην τοπική περιφερειακή ανάπτυξη.

Ως πρώην δήμαρχος, πράγματι, επίστευα και πιστεύω ότι για να πάει ακόμα πιο μπροστά και για να διαδραματίσει το ρόλο που επιθυμούσαμε η Τοπική Αυτοδιοίκηση πρώτου βαθμού, έπρεπε να γίνουν λίγοι, εύρωστοι, δήμοι. Το αν αυτοί οι δήμοι θα είναι προϊόν εκούσιας ή υποχρεωτικής συνένωσης, πιστεύω ότι είναι δευτερεύον. Ειλικρινά δεν καταλαβαίνω γιατί, αν οι νέοι δήμοι θα είναι προϊόν τοπικών δημοψηφισμάτων, που ζητά η Νέα Δημοκρατία και ο Αρχηγός της, θα πετύχουν και δεν θα πετύχουν τώρα με τις υποχρεωτικές συνενώσεις.

Εκείνο που έχει σημασία για την επιτυχία του νέου δήμου και που πρέπει να το συζητήσουμε, είναι αν τα κριτήρια, γεωγραφικά, διοικητικά, συγκοινωνιακά, βάσει των οποίων ορίζονται οι νέοι δήμοι, είναι επαρκή και σωστά και όχι να λαϊκίζουμε υποκινώντας τοπικιστικές αντιθέσεις. 

Εκείνο που έχει σημασία και γύρω απ' αυτό πρέπει να συζητήσουμε είναι αν τα όσα νέα μέτρα προβλέπονται στο παρόν σχέδιο νόμου είναι αρκετά για την επιτυχία του νέου δήμου. Πιστεύω ότι και τα κριτήρια, βάσει των οποίων καταρτίσθηκε ο γεωγραφικός χάρτης των νέων δήμων, είναι πολύ σωστά, αλλά πιστεύω επίσης ότι στο παρόν σχέδιο νόμου, στα άρθρα 21 και 22 προβλέπονται πολλά νέα μέτρα που θα στηρίξουν την επιτυχία του νέου δήμου. 

Από τα μέτρα αυτά αποδεικνύεται ότι ο πολίτης του νέου


 

  

Σελίδα 1126 

 

δήμου θα έχει την ίδια και πολύ καλύτερη εξυπηρέτηση στον τόπο του, στο χωριό του και ότι η Νέα Δημοκρατία και όσοι αντιτίθενται στο σχέδιο "ΙΩΑΝΝΗΣ ΚΑΠΟΔΙΣΤΡΙΑΣ" κινδυνολογούν ασύστολα, υποκινούν και υποθάλπουν συναισθηματισμούς και τοπικιστικές αντιθέσεις, όταν ισχυρίζονται ότι θα σβήσουν τα χωριά, ότι θα ταλαιπωρούνται οι κάτοικοι των καταργουμένων κοινοτήτων, τρέχοντας για ένα πιστοποιητικό στην έδρα του δήμου.

Αποδεικνύεται επίσης ότι είναι μεγάλο λάθος η τόσο μακρά συζήτηση και εμμονή στο θέμα της έδρας, γύρω από το οποίο, δυστυχώς, προσπαθούν οι αντίπαλοι του σχεδίου νόμου να επενδύσουν. 

Ο νέος δήμος θα προχωρήσει όχι γιατί επιλέγεται η άλφα ή η βήτα έδρα, αλλά γιατί οι συνενώσεις έγιναν με βάση σωστά κριτήρια, πληθυσμιακά, διοικητικά, γεωγραφικά και γιατί προβλέπονται όλα αυτά τα μέτρα που ανέφερα.

Θα κλείσω, κυρίες και κύριοι συνάδελφοι, λέγοντας ότι μπορεί να έχουν γίνει, όσον αφορά τον αριθμό των συνιστωμένων νέων δήμων, χωροταξικά και πληθυσμιακά, αλλά και σε μερικές περιπτώσεις όσον αφορά την έδρα, λάθη. Λάθη τα οποία, δυστυχώς, χρεωθήκαμε και πολλοί από εμάς, που δεν είχαμε καμία ανάμειξη στη διαμόρφωσή τους.

Εγώ προσωπικά πιστεύω ότι οι δήμοι και οι κοινότητες δεν θα έπρεπε να ξεπεράσουν τους εξακόσιους. Αλλά όμως πιστεύω ότι ο νέος δήμος θα προχωρήσει. Πιστεύω ότι με το παρόν σχέδιο νόμου η Τοπική Αυτοδιοίκηση πρώτου βαθμού θα γυρίσει σελίδα. Πιστεύω ότι ανοίγονται νέοι ορίζοντες γι αυτή, πιστεύω ότι επιτέλους θα γίνει η ατμομηχανή που θα σύρει την τοπική περιφερειακή ανάπτυξη. Ευχαριστώ.

(Χειροκροτήματα από την πτέρυγα του ΠΑΣΟΚ.)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Γκελεστάθης έχει το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, η συνεδρίαση άρχισε στις επτά το απόγευμα και η ώρα τώρα είναι 2.20' το πρωί, δηλαδή συνεδριάζουμε επί επτά συνεχείς ώρες και περισσότερο. 'Ετσι αναβαθμίζεται το Κοινοβούλιο; Τώρα τις πρωινές ώρες, να συζητάμε αυτό το σοβαρό νομοσχέδιο που γκρεμίζει ένα θεσμό που επαναφέρθηκε το 1912, επειδή το προηγούμενο σύστημα των Δήμων είχε αποτύχει;

Διαμαρτύρομαι, κύριε Πρόεδρε και κύριοι συνάδελφοι, και καταγγέλλω την πολιτική τακτική της Κυβέρνησης του ΠΑΣΟΚ που επαναλήφθηκε για μία φορά ακόμα στη αρχή της συνεδρίασης, να μην αφήσει μία σχετική άνεση χρόνου για να αναπτύξουμε οι Βουλευτές τις απόψεις μας.

Τι θα έβλαπτε να είχαμε δέκα ημέρες για να συζητήσουμε το νομοσχέδιο και όχι πέντε ημέρες που έχουμε τώρα, που περιορίζουν την άσκηση του δικαιώματός μας και υποχρεώνουν τους Βουλευτές να αποχωρούν από τη συνεδρίαση και να παραιτούνται του λόγου;

Πώς μπορούμε, κύριε Πρόεδρε, μέσα στον περιορισμένο χρόνο των πέντε λεπτών να έχουμε την ευχέρεια να διατυπώσουμε τις απόψεις μας και να μεταφέρουμε το λαϊκό αίσθημα στην Εθνική Αντιπροσωπεία;

'Ετσι η τακτική αυτή του αυταρχισμού, του αποφασίζουμε και διατάσσουμε, της κομματικής πειθαρχίας, του καταναγκασμού, όχι μόνο δεν συμβιβάζεται με το Πολυκομματικό Κοινοβουλευτικό Δημοκρατικό Πολίτευμά μας αλλά είναι σαφής εκδήλωση σοσιαλιστικής Φασιστικής νοοτροπίας. Αλλά και κάτι ακόμα: Υποβαθμίζετε τη λειτουργία της Βουλής αντί -όπως έχετε υποχρέωση- να την αναβαθμίσετε και εξευτελίζεται τη διαδικασία της νομοθετικής εργασίας.

Το υπό συζήτηση νομοσχέδιο τιτλοφορείται "Συγκρότηση της Πρωτοβάθμιας Τοπικής Αυτοδιοίκησης", ενώ έπρεπε να έχει τον πραγματικό του τίτλο "Διάλυση της Πρωτοβάθμιας Τοπικής Αυτοδιοίκησης".

Η αναγκαστική κατάργηση των Κοινοτήτων και η συνένωσή τους με άλλες, θέλουν δεν θέλουν και μάλιστα, χωρίς χωροταξικά, πολιτιστικά, οικονομικά και άλλα επιβεβλημένα κριτήρια για να αποτελέσουν Δήμους και με έδρα χωρίς τα παραπάνω κριτήρια, αποτελεί πολιτικό ανοσιούργημα.

Εάν πρόθεση της Κυβέρνησης του ΠΑ.ΣΟ.Κ. ήταν η ενίσχυση της Τοπικής Αυτοδιοίκησης, της Επαρχίας, θα έπρεπε να ψηφίσει ένα νόμο στη Βουλή και να χορηγήσει πάγια στην Τοπική Αυτοδιοίκηση ένα ποσοστό από τον κρατικό προϋπολογισμό, το 10% και να διατίθεται στην ΚΕΔΚΕ, η οποία να το διανέμει στα υπάρχοντα Συμβούλια Περιοχής, με ορισμένα κριτήρια όπως πληθυσμιακά. Να έχει το Συμβούλιο Περιοχής τον προϋπολογισμό του, να έχει το μηχανικό εξοπλισμό του, όπως μπουλντόζες, γκρέιντερ και άλλα, να έχει Μηχανικούς, Τεχνικούς, Υδραυλικούς, Ηλεκτρολόγους και άλλους, ώστε να βοηθηθεί η Τοπική Αυτοδιοίκηση, η Επαρχία και οι κάτοικοί της.

Να παραμείνουν οι Κοινότητες όπως έχουν μέχρι σήμερα, με την ισότιμη και σωστή εκπροσώπησή τους στο Συμβούλιο Περιοχής. Γιατί πρέπει να καταργηθούν οι Κοινότητες; Γιατί γκρεμίζετε αυτόν τον επιτυχημένο θεσμό, Εθνικά, Ιστορικά, Πολιτιστικά και Κοινωνικά; Ασφαλώς σκοπός της Κυβέρνησης του ΠΑ.ΣΟ.Κ. είναι να εξυπηρετήσει τα κομματικά της σχέδια. Αλλά πρέπει να έχει διαπιστώσει την αντίδραση των κατοίκων των καταργουμένων Κοινοτήτων καθολικά, ανεξάρτητα από πολιτικές τοποθετήσεις.

Στο Νομό Φωκίδας έχουμε πέντε Δήμους και ογδόντα έξι Κοινότητες από τις οποίες επτά γίνονται έδρες Δήμων και εύλογα συμφωνούν στη σύστασή τους. Οι υπόλοιπες όμως εβδομήντα εννέα Κοινότητες διαφωνούν και μάλιστα με έντονο τρόπο και με πειστικά επιχειρήματα, όπως είχα την ευχέρεια περιοδεύοντας το Νομό Φωκίδας να διαπιστώσω προσωπικά.

Καταργούνται στη Φωκίδα Κοινότητες με Εθνική και Τοπική Ιστορία και προσφορά, Κοινότητες μεγάλες πληθυσμιακά και σε έκταση, με τουριστική κίνηση, με γεωργική και κτηνοτροφική παραγωγή, με οικονομική δραστηριότητα. Και ερωτάνε οι κάτοικοί τους σε τι ευθύνονται αυτοί για να υποστούν την αλαζονεία και τη φασίζουσα νοοτροπία της Κυβέρνησης του ΠΑ.ΣΟ.Κ.

Το ψευδεπίγραφο αυτό νομοσχέδιο, που με τη χρησιμοποίηση της ονομασίας σχέδιο "ΚΑΠΟΔΙΣΤΡΙΑΣ" δολοφονεί πολιτικά τη μνήμη του πρώτου Κυβερνήτη της χώρας, εμείς, η Νέα Δημοκρατία, το καταψηφίζουμε. 'Οπως δήλωσε ο Πρόεδρος του κόμματός μας κ. Κώστας Καραμανλής, όταν η παράταξή μας έρθει στην εξουσία με τη θέληση της πλειοψηφίας του ελληνικού λαού, θα τροποποιήσουμε τις διατάξεις του νομοσχεδίου αυτού, θα ανατρέψουμε τις αναγκαστικές καταργήσεις των Κοινοτήτων και θα δώσουμε το λόγο στους κατοίκους των Κοινοτήτων να αποφασίζουν για το μέλλον τους.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε.

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνοντας, κύριε Πρόεδρε, θέλω να καταγγείλω αυτή τη, μεταξύ πολλών άλλων, απαράδεκτη πολιτικά και ηθικά πράξη της Κυβέρνησης του ΠΑ.ΣΟ.Κ να διαφημίζει από τα Μέσα Μαζικής Ενημέρωσης, τηλεοράσεις, ραδιόφωνα και εφημερίδες, με χρήματα του κρατικού προϋπολογισμού και της Ευρωπαϊκής 'Ενωσης, με παραπλανητικό...

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη, έχετε φθάσει τα επτά λεπτά. Σας παρακαλώ.

ΝΙΚΟΛΑΟΣ ΓΚΕΛΕΣΤΑΘΗΣ: ...με υποκριτικό και πολιτικά δόλιο και περιφρονητικό τρόπο, αυτό το πολιτικό πραξικόπημα, σε βάρος της Τοπικής Αυτοδιοίκησης και των κατοίκων της επαρχίας. Ευχαριστώ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο κ. Βλαχόπουλος. Απών, διαγράφεται.

Ο κ. Σκανδαλάκης έχει το λόγο.

ΠΑΝΑΓΙΩΤΗΣ ΣΚΑΝΔΑΛΑΚΗΣ: Κύριε Πρόεδρε, κυρίες και κύριοι συνάδελφοι, η γνωστοποίηση των προθέσεων της Κυβερνήσεως για τη μεταρρύθμιση αυτή μέσω του προγράμματος "Ι. ΚΑΠΟΔΙΣΤΡΙΑΣ", όπως γνωρίζετε, ξεσήκωσε θύελλα αντιδράσεων, αντιδράσεις που εκδηλώθηκαν με συλλογές υπογραφών, παραιτήσεις κοινοτικών συμβουλίων, καταλήψεις δρόμων με μαύρες σημαίες, καταθέσεις βιβλιαρίων κ.α.

Θα ανέμενε λοιπόν κανείς από μία εκσυγχρονιστική και δημοκρατική κυβέρνηση να συζητήσει και να προσπαθήσει να πείσει αυτούς που αντιδρούν για την ορθότητα των επιχειρημάτων


 

  

Σελίδα 1127 

 

της. Θα ανέμενε κανείς να δει μία προσπάθεια να εμπνευστεί όλος ο ελληνικός λαός από το μεταρρυθμιστικό όραμα της Κυβέρνησης. Ερωτώ: Είναι κανείς σε αυτήν την Αίθουσα που να πιστεύει ότι μπορούν να επιτευχθούν μεγάλες μεταρρυθμίσεις χωρίς τη συναίνεση και τη συγκατάθεση του λαού;

Αντί αυτών είδαμε να γίνονται πρωτοφανή πράγματα. Σύνδεση του εκλογικού αποτελέσματος των επερχομένων δημοτικών εκλογών με το κυβερνητικό έργο. Επιβολή κομματικής πειθαρχίας στην ψήφιση του νομοσχεδίου, που συνοδεύτηκε μάλιστα από τη δήλωση του Πρωθυπουργού ότι δεν θα γίνει δεκτή καμία αλλαγή στο νομοσχέδιο.

Δεν ξέρω αν αυτά αντανακλούν τις δημοκρατικές ευαισθησίες και τις εκσυγχρονιστικές διαθέσεις της Κυβέρνησης. Είμαι βέβαιος όμως ότι πρόκειται για μία απαράδεκτη προσπάθεια εκσυγχρονισμού του φασισμού, με τη χρησιμοποίηση νέων μεθόδων παραπλάνησης, διχασμού και εξαπάτησης του ελληνικού λαού.

Ξοδέψατε πολλές εκατοντάδες εκατομμύρια δραχμές από το υστέρημα του ελληνικού λαού και από την Ευρωπαϊκή 'Ενωση, για να προπαγανδίσετε ένα νομοσχέδιο με το οποίο η αυθαιρεσία, ο εμπαιγμός, η αυταρχικότητα και η αλαζονεία αποκτούν σάρκα και οστά.

Το νομοσχέδιο αυτό νομίζω ότι δεν εξυπηρετεί την Ελλάδα. Εξυπηρετεί μόνο το ΠΑ.ΣΟ.Κ. Γι' αυτόν το λόγο υπήρξαν οι μεγάλες αντιδράσεις και η αδυναμία σας να πείσετε. Δεν έχει τρελαθεί η ελληνική κοινωνία για να μην αντιλαμβάνεται το συμφέρον της. Αντίθετα, ο ελληνικός λαός αντιλαμβάνεται πάρα πολύ καλά τις αρνητικές κοινωνικές, πολιτιστικές, οικονομικές και εθνικές επιπτώσεις που θα έχει αυτή σας η προσπάθεια, καθώς επίσης και τις αντιϊδεολογικές σας πολιτικές επιδιώξεις. Στις επιπτώσεις και επιδιώξεις αυτές, λόγω του περιορισμένου χρόνου μου, θα αναφερθώ εν τάχει.

Η επιχειρούμενη κατάργηση των κοινοτήτων θα οδηγήσει σε ερήμωση της υπαίθρου. Θα δημιουργήσει ένα νέο κύμα αστυφιλίας και θα αυξήσετε την ανεργία. Θα συνενώσετε κοινότητες που απέχουν μεταξύ τους πολλές δεκάδες χιλιόμετρα. Στη Λακωνία παραδείγματος χάρη που προφανώς αγνοήσατε την ιδιαιτερότητα της εδαφικής κατάστασης πρόκειται περί συνενώσεων κοινοτήτων οι οποίες απέχουν δεκάδες χιλιόμετρα και δίχως να θέλουν. Η πλειοψηφία των δήμων και Κοινοτήτων της Λακωνίας αντιδρά. Συνενώνετε πολίτες με διαφορετικές αντιλήψεις, νοοτροπίες, ιστορικές παραδόσεις και σε πολλές περιπτώσεις με έντονες τοπικές αντιθέσεις. Θα εξαφανίσετε κοινότητες με μεγάλη ιστορική, πολιτιστική και πνευματική παράδοση. Προχωράτε σε καταναγκαστικές, τυχαίες συγκολλήσεις δήμων και κοινοτήτων.

Με το νομοσχέδιο αυτό οδηγείτε με μαθηματική ακρίβεια στην εγκατάλειψη των παραμεθόριων περιοχών και μάλιστα σε μία ιδιαίτερα κρίσιμη περίοδο για τα εθνικά μας θέματα. Στην εισηγητική σας έκθεση, αναλύοντας τους λόγους που οδήγησαν τους Βαυαρούς στην κατάργηση των κοινοτήτων, αναφέρετε τα εξής: "Στόχος των Βαυαρών, όπως και του κυβερνήτη ήταν να αποδυναμώσουν τα υφιστάμενα κέντρα τοπικής εξουσίας και να δημιουργήσουν προϋποθέσεις ελέγχου των νέων διοικητικών κέντρων". Αυτός προφανώς είναι και ο δικό σας στόχος, ο έλεγχος των νέων δήμων που θα προκύψουν. Μόνο που σαν εκσυγχρονιστές που είστε, προχωρήσατε ένα βήμα παραπέρα. 

Οι νέοι δήμοι πρέπει να δίνουν την πλειοψηφία στο ΠΑ.ΣΟ.Κ. Δημιουργήσατε λοιπόν κέντρα αποφάσεων για να ελέγχονται πιο εύκολα. Κόβετε και ράβετε δήμους χωρίς μελέτη και προγράμματα, φτάνει η πλειοψηφία να ευνοεί το ΠΑ.ΣΟ.Κ.

Φέρνετε σήμερα και στην εθνική αντιπροσωπεία ένα σχέδιο νόμου που ελέγχεται και σαν αντισυνταγματικό. 'Ενα σχέδιο νόμου που προσπαθείτε να επιβάλετε με αντιδημοκρατικές μεθόδους. 'Ενα σχέδιο νόμου που θα αποτελέσει πιστεύω μνημείο φαυλότητας. 

Με γνώμονα την ικανοποίηση των κομματικών σας επιδιώξεων και των πρωτοκλασάτων στελεχών καθορίσατε τις έδρες των δήμων. Η Νέα Δημοκρατία πιστή στις δημοκρατικές της αξίες έχει δεσμευτεί ως αυριανή κυβέρνηση να αλλάξει το νόμο και να καταργήσει τον καταναγκασμό. Η Νέα Δημοκρατία με το βλέμμα στο μέλλον και με γνώμονα το συμφέρον της χώρας, θα αντισταθεί σθεναρά σ' αυτές τις μεθοδεύσεις και το τέλος της διαμάχης θα βρει νικητή τον ελληνικό λαό και εσάς μετανιωμένους από το απαράδεκτο εγχείρημά σας.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Αντιπρόεδρος της Βουλής κ. Κατσαρός έχει το λόγο.

ΝΙΚΟΛΑΟΣ ΚΑΤΣΑΡΟΣ (Δ' Αντιπρόεδρος της Βουλής): Κύριε Πρόεδρε, τα πέντε λεπτά που έχω στη διάθεσή μου δεν μου επιτρέπουν παρά μερικές επιγραμματικές παρατηρήσεις.

Πρώτη παρατήρηση: 'Ακουσα από συναδέλφους του ΠΑ.ΣΟ.Κ. αλλά και του Συνασπισμού, ότι εφόσον οι μικρές κοινότητες με πληθυσμό κάτω από τριακόσιους κατοίκους είναι το 37% περίπου, δεν μπορούμε να αφήσουμε αυτήν την κατάσταση. Πρέπει να την αντιμετωπίσουμε. Ναι, αλλά το 63% είναι οι κοινότητες με πληθυσμό πάνω από τριακόσιους κατοίκους και ένα μεγάλο ποσοστό είναι κοινότητες που έχουν πληθυσμό πάνω από χίλιους κατοίκους. Αλλά υπάρχουν και κοινότητες που έχουν πληθυσμό πάνω και από τρείς χιλιάδες κατοίκους. Το χωριό μου, κύριε Υπουργέ, έχει περίπου τρεις χιλιάδες κατοίκους. Πηγαίνει στον Τύρναβο. Η Τσαριτσάνη πηγαίνει στην Ελασσόνα με 3.000 κατοίκους. Η Φαλάνη με τρισήμισι περίπου χιλιάδες κατοίκους πηγαίνει στη Γιάννουλη. Η Ραψάνη πάλι το ίδιο. Η Χάλκη πάλι το ίδιο. Και περί τα είκοσι ακόμα χωριά της εκλογικής μου περιφέρειας που έχουν πάνω από δύο, δυόμισι χιλιάδες κατοίκους πηγαίνουν σε μικρότερα χωριά. Αυτά δεν τα σκεπτόμαστε για να βγάλουμε κάποια συμπεράσματα τα οποία οπωσδήποτε ανατρέπουν το επιχείρημα για τις μικρές κοινότητες.

Η δεύτερη παρατήρηση αφορά την αντισυνταγματικότητα του νόμου. Κύριε Υπουργέ, μη στηρίζεστε τόσο πολύ στην απόφαση 3194/90, η οποία έκρινε υπό το καθεστώς του ν.1622/86. 'Αλλο ήταν εκείνο το νομικό καθεστώς. Kαι μάλιστα υπάρχει ισχυρή μειοψηφία μέσα στην απόφαση αυτή. 

Υπάρχει και σκέψη της πλειοψηφίας ότι εκείνος ο νόμος δεν καταργούσε πλήρως τις κοινότητες. Επομένως πρέπει να προβληματιστείτε, ή, αν θέλετε, ρίξτε μία ματιά σε αυτά που έχουν γραφεί μέχρι τώρα για την αντισυνταγματικότητα της κατάργησης των κοινοτήτων. Ο κ.Φούσας σας μίλησε για το άρθρο του κ. Μαγκάκη. Λάβετε λιγάκι υπόψη αυτά τα οποία ακούσατε από τον κ. Παυλόπουλο στη Διαρκή Επιτροπή και αυτά τα οποία έχουν γραφεί σε πάρα πολλά άρθρα. Εγώ άκουσα την περασμένη Κυριακή μία ομιλία, η οποία πραγματικά μου έκανε πάρα πολύ μεγάλη εντύπωση. Βεβαίως έγραψα και εγώ ένα σχετικό άρθρο, δεν διεκδικώ δόξα συνταγματολόγου για να σας πείσω με αυτά που λέω, αλλά οπωσδήποτε θα τα βρείτε στο δρόμο σας.

Μία τρίτη παρατήρηση. Λέτε ότι με το νομοσχέδιο αυτό θα σώσετε την επαρχία από την ερήμωση. Δεν πιστεύω να το πιστεύετε σοβαρά. Είμαι βέβαιος ότι αντίθετα θα την ερημώσετε. Θα κάνω μία πρόβλεψη και σας παρακαλώ πολύ να τη σημειώσετε για να τη θυμηθείτε κάποτε. 'Οταν θα γίνουν οι εκλογές με την απογραφή του 2001, το λεκανοπέδιο της Αττικής θα εκλέγει από εξήντα έξι Βουλευτές που εκλέγει σήμερα, ίσως εκατόν είκοσι. Να το θυμηθείτε. Εγώ το απεύχομαι, αλλά δυστυχώς εκεί θα φθάσουμε οπωσδήποτε.

Κανένας δεν πρόκειται να μείνει στο χωριό, όταν δεν θα υπάρχει και αυτός ο δεσμός που δημιουργεί με εκείνο το κοινοτικό του κατάστημα, τον πρόεδρό του τον παπά και το δάσκαλο. 'Ολοι σιγά-σιγά θα διαρρεύσουν και δεν θα σταματήσουν εκεί που πιστεύετε ότι θα σταματήσουν, στην έδρα του δήμου, αλλά θα πάνε είτε στην πρωτεύουσα του νομού είτε στην πρωτεύουσα του κράτους.

Λέτε και κάτι άλλο: 'Οτι θα επιτύχετε και κάποια εξοικονόμηση πόρων για να αναπτύξετε τους νέους δήμους. Κύριε Υπουργέ, μην σας μένει καμία απολύτως αμφιβολία. Θα πενταπλασιάσετε τα έξοδα των νέων δήμων εν σχέσει με τα


 

  

Σελίδα 1128 

 

συνολικά έξοδα των κοινοτήτων που αποτελούν τους νέους δήμους. Το προσωπικό των κοινοτήτων θα μεταταγεί στους νέους δήμους σε θέσεις που θα δημιουργηθούν με το οργανόγραμμα ή σε προσωπαγείς, και οι πρόεδροι των κοινοτήτων θα παίρνουν έξοδα παραστάσεων. Στους νέους δήμους θα έχουμε δήμαρχο, αντιδημάρχους, προέδρους διαφόρων οργανισμών και επιχειρήσεων του δήμου. Στη Λάρισα οι είκοσι περίπου δημοτικοί σύμβουλοι του κυβερνώντος συνδυασμού, άπαντες, αμείβονται, εκτός από έναν νομίζω. Κάτι τέτοια γεγονότα θα ζήσουμε και θα δείτε πού θα φθάσουν τα έξοδα. Σκεφθείτε επίσης ότι δεν καταργούμε τα χωριά. Και επομένως οι οικισμοί που θα μείνουν θα έχουν ανάγκη και εσωτερικού οδικού δικτύου και δικτύου ύδρευσης και δικτύου αποχέτευσης, ηλεκτροφωτισμού, πλατειών κλπ., κλπ. Διατηρούμε όλα τα έξοδα των οικισμών και παράλληλα πολλαπλασιάζουμε τα έξοδα των δήμων.

Το τελευταίο που θέλω να πω: Κύριε Υπουργέ, είναι σαφής η πρόθεση κομματικοποίησης των νέων δήμων. 'Εχω ένα συγκεκριμένο παράδειγμα από το νομό μου. Αν η Κοινότητα Ελάφου και Καλαμακίου πήγαινε στο Δήμο Λακέριας, ο οποίος τώρα δημιουργείται, η πλειοψηφία υπέρ της Νέας Δημοκρατίας θα ήταν πάρα πολύ μεγάλη. Τι κάνετε; Παίρνετε την 'Ελαφο, διασχίζετε όλο το Δήμο Λακέριας, που είναι είκοσι πέντε χιλιόμετρα, για να καταλήξει να βρει την Αγιά στα σαράντα χιλιόμετρα. Παίρνετε το Καλαμάκι, πηδάτε το Δήμο Αρμενίου και το πηγαίνετε στο Κιλελέρ. Μπορεί βέβαια να λέτε ότι ήταν λάθος, αλλά αυτό το λέτε τώρα, ύστερα από αυτά που έγραψα στο σχετικό άρθρο με τους αριθμούς και απέδειξα πλήρως τη δόλια πρόθεση του Υπουργείου σας.

Κύριε Υπουργέ, εσείς μπορεί ορισμένα από αυτά να μην τα ξέρετε. Οι αρχιτέκτονες, οι εκλογομάγειροι τα μαγείρεψαν. Αυτό να ξέρετε. Μάλιστα θα μπορούσα να σας αναφέρω τριάντα τέτοιες περιπτώσεις κοινοτήτων του Νομού Λαρίσης, όπου ακριβώς ελήφθη υπόψη το αποτέλεσμα των περασμένων εκλογών και μεθοδεύτηκαν όλα για να κερδίσετε τους νέους δήμους.

ΠΡΟΕΔΡΕΥΩΝ (Λουκάς Αποστολίδης): Ο κ. Φλωρίδης έχει το λόγο.

Απών. Διαγράφεται.

Ο κ. Πασσαλίδης έχει το λόγο.

ΘΕΟΔΩΡΟΣ ΠΑΣΣΑΛΙΔΗΣ: Το παρόν σχέδιο νόμου "Συγκρότηση της πρωτοβάθμιας Τοπικής Αυτοδιοίκησης" είναι ένα σχέδιο αντισυνταγματικό, πρόχειρο και καταναγκαστικό. Ο λαός είναι δύσπιστος και δεν πείθεται. Η ενσωμάτωση οικισμών και κοινοτήτων σε νέους δήμους στις περισσότερες περιπτώσεις έγινε με κριτήρια καθαρά υποκειμενικά και κομματικά. Στα περισσότερα χωριά της χώρας μας ακούγονται πολλές και έντονες διαμαρτυρίες ότι οι κάτοικοι θα καταθέσουν όλα τα βιβλιάριά τους, ότι θα πάρουν τα εκλογικά τους δικαιώματα από τα χωριά τους και ότι θα κλείσουν τους δρόμους.

Με όλους αυτούς τους τρόπους εναντιώνονται στις αναγκαστικές συνενώσεις οι κάτοικοι των περισσοτέρων χωριών. Το ποσοστό των κατοίκων των χωριών που δεν δέχονται τις αναγκαστικές συνενώσεις είναι συντριπτικά μεγάλο. 'Ενα τέτοιο σχέδιο νόμου με την καθολική αντίδραση των πολιτών μπορεί να γίνει νόμος του κράτους; Η ψυχολογία των πολιτών είναι άσχημη και πολλοί θα προχωρήσουν σε μεταδημοτεύσεις. 'Ετσι στα επόμενα χρόνια θα γιγαντωθούν σε πληθυσμό η Αθήνα, η Θεσσαλονίκη και τα άλλα μεγάλα αστικά κέντρα της χώρας. 

Για το θέμα των συνενώσεων υπερτερούν τα κομματικά και τα υποκειμενικά κριτήρια στη διατύπωση των προτάσεων. Αυτό αποτελεί και το κυρίαρχο μειονέκτημα του διαλόγου, όπου θα έπρεπε να κυριαρχήσουν τα αντικειμενικά κριτήρια που προκύπτουν άμεσα από τους στόχους και από τους σκοπούς των συνενώσεων. Εξάλλου αυτό προβλέπεται εδώ και μία δεκαετία με τους νόμους 1416 και 1622. Στην πράξη, όμως, δεν εφαρμόστηκαν και κυριάρχησαν τα κομματικά κριτήρια.

Το ζητούμενο δεν ήταν η δημιουργία μιας γεωγραφικής περιοχής ευρύτερης από αυτήν των κοινοτήτων. Δεν πρέπει να αποτελεί αυτοσκοπό η δημιουργία απλά μιας νέας αυτοδιοικητικής μονάδος με νέες οργανωτικές δομές και μόνον και με τις ίδιες λειτουργίες. Επιδίωξη θα πρέπει να αποτελεί η δημιουργία βιώσιμων δήμων. 'Αραγε έπεισε το λαό η Κυβέρνηση κάνοντας διάλογο για ενάμιση ή δύο μήνες; Ασφαλώς όχι. Το μόνο που έμαθε ο κόσμος ως τετελεσμένο γεγονός είναι ποιοι δήμοι δημιουργήθηκαν. Για όλα τα άλλα δεν γνωρίζουν σχεδόν τίποτα.

Η οργάνωση των νέων δήμων μικρών ή μεγάλων δεν είναι απλή περίπτωση, αφού θα πρέπει αποφασιστικά να οργανωθούν οι δημοτικές υπηρεσίες ύδρευσης, καθαριότητος, αποχέτευσης και άρδευσης. Ακόμα η οργάνωση στον κοινωνικό τομέα, στον τομέα της παιδείας με την ολοκλήρωση των υποδομών, την εξασφάλιση της άνετης και ασφαλούς μεταφοράς των παιδιών στους παιδικούς σταθμούς και τα σχολεία. Οι παρεμβάσεις στον τομέα του πολιτισμού, του αθλητισμού, η προμήθεια του αναγκαίου μηχανολογικού εξοπλισμού, η συντήρηση των αγροτικών δρόμων, πρέπει να είναι στο σχεδιασμό ενός σύγχρονου νέου δήμου σε αγροτικές περιοχές.

Η Νέα Δημοκρατία είναι ξεκάθαρη. Οι συνενώσεις πρέπει να γίνουν με τη συναίνεση των κατοίκων τους. Κακώς η Κυβέρνηση έθεσε το θέμα της άμεσης και υποχρεωτικής συνένωσης των κοινοτήτων σε δήμους. Ο τρόπος επίτευξης των συνενώσεων έπρεπε να είχε προκύψει από το διάλογο και κάτω από τις παραπάνω διαφανείς προϋποθέσεις. Η Κυβέρνηση στο θέμα των συνενώσεων παρουσιάζει αυταρχική νοοτροπία, που στην ουσία ισοπεδώνει τις κοινότητες που έχουν μακρές ιστορικές ρίζες.

Η Νέα Δημοκρατία απορρίπτει κάθε είδους εξαναγκασμό. Οι συνενώσεις μπορούν να προχωρήσουν μόνο εφόσον γίνουν εκούσια και εξασφαλισθούν οι απαραίτητες προϋποθέσεις. Το ερώτημα είναι, πώς μπορούν να αντιμετωπισθούν τα οξυμένα προβλήματα των κοινοτήτων. Με το παρόν σχέδιο νόμου η Κυβέρνηση δεν βοηθά στην αντιμετώπιση των προβλημάτων των κοινοτήτων. Με την κατάργηση των κοινοτήτων ο αγροτικός πληθυσμός θα μετακινηθεί με γρηγορότερους ρυθμούς προς τα αστικά κέντρα.

Τα ερωτήματα που τίθενται στην Κυβέρνηση είναι αν με τις συνενώσεις των κοινοτήτων θα σταματήσει να μετακινείται ο αστικός πληθυσμός προς τα αστικά κέντρα, αν θα μειωθεί η ανεργία, αν θα περιοριστούν τα γεωργικά προβλήματα, αν θα αναπτυχθούν τα χωριά. Το πρόβλημα δεν είναι ο μεγάλος αριθμός των κοινοτήτων, αλλά τα μεγάλα προβλήματα της ελληνικής υπαίθρου.

'Οταν λοιπόν λέει η Κυβέρνηση ότι θα λυθεί το πρόβλημα των κοινοτήτων με τις συνενώσεις, το επιχείρημα είναι εξωπραγματικό. Το πόσο επικράτησαν τα υποκειμενικά και κομματικά κριτήρια φαίνεται περίτρανα στο Νομό Κιλκίς, όπου δημιουργείται Δήμος Τερπύλλου με τριάντα επτά χωριά. Η πρόταση αυτή είναι παράλογη και εξωπραγματική. Η περιοχή αυτή έχει έκταση πεντακόσιες ογδόντα επτά χιλιάδες τριακόσια εβδομήντα δύο στρέμματα. Τα τριάντα επτά αυτά χωριά θα μπορούσουν να αποτελέσουν δύο τουλάχιστον δήμους.

Στο Δήμο Κιλκίς προσετέθησαν είκοσι χωριά. Η πόλη αποτελείται κατά βάση από τον αστικό πληθυσμό. Τα χωριά που προσετέθησαν έχουν πληθυσμό αγροτικό και κτηνοτροφικό. 'Αλλα τα προβλήματα και τα ενδιαφέροντα της πόλης και άλλα των χωριών. Θα μπορούσαν αυτά τα χωριά να αποτελέσουν ξεχωριστό δήμο, αφού το αντικείμενο των ασχολιών τους είναι γεωργοκτηνοτροφικό.

Τα χωριά αυτά μπήκαν με την ξεκάθαρη κομματική λογική στο Δήμο Κιλκίς, για να χάσει εκ του ασφαλούς η Νεα Δημοκρατία τις δημοτικές εκλογές. Θα μπορούσε να δημιουργηθεί Δήμος Ευζώνων ή ξεχωριστή Κοινότητα που είναι γνωστή ανά το Πανελλήνιο ως η μεγαλύτερη οδική πύλη εισόδου-εξόδου της χώρας. Για λόγους ιστορικούς η Κοινότητα της Νέας Σάντας Κιλκίς θα πρέπει να διατηρηθεί ως ανεξάρτητος Ο.Τ.Α. Ο πληθυσμός της Κοινότητας της Νέας Σάντας είναι δύο χιλιάδες κάτοικοι. Στον πληθυσμό αυτό πρέπει να προσθέσουμε άλλους δύο χιλιάδες εργαζόμενους στην ευρύτερη περιοχή της βιομηχανικής ζώνης. 'Εχει άριστο


 

  

Σελίδα 1129 

 

ρυμοτομικό και χωροταξικό σχέδιο, έχει αστυνομικό τμήμα, είναι έδρα της 77ης Ταξιαρχίας ταχείας επεμβάσεως του ΝΑΤΟ, έχει υποκατάστημα Ι.Κ.Α., είναι χαρακτηρισμένη ως τέταρτη βιομηχανική ζώνη, έχει αγροτικό ιατρείο, έχει κρατικό παιδικό σταθμό, έχει οκτώ συλλόγους και γραφείο γεωργικής ανάπτυξης. Θα έπρεπε ο προσφυγικός Ποντιακός πληθυσμός της Νέας Σάντας να είχε καλύτερη τύχη, τουλάχιστον για ιστορικούς λόγους πρέπει να διατηρηθεί ως κοινότητα. 

Πριν λίγες ημέρες ακούσαμε τον κύριο Πρωθυπουργό να επιβάλει την κομματική πειθαρχία στους Βουλευτές του. Δεν θέλει να τους αφήσει ελεύθερους να ψηφίσουν. Εμείς ελεύθερα θα καταψηφίσουμε το υπό συζήτηση σχέδιο νόμου.

ΠΡΟΕΔΡΕΥΩΝ (Λουκάς Αποστολίδης): Ο κ. Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε και κύριοι συνάδελφοι, η σοβαρότητα του νομοσχεδίου που συζητάμε, μας προδιέθεσε να έρθουμε σήμερα με τις καλύτερες δυνατές διαθέσεις. 'Ομως, η μυστική, σχεδόν συνωμοτική διαδικασία που τηρήθηκε μέχρι να ανακοινωθούν πριν λίγες ημέρες οι τελικές προτάσεις της Κυβερνήσεως, για τις συνενώσεις κοινοτήτων, ένα είδος μυστικής εσωτερικής, μετά την εξωτερική μυστική διπλωματία, που εφαρμόζει η Κυβέρνηση, σε συνδυασμό με τις αυθαιρεσίες κατά τη διεξαγωγή της σημερινής διαδικασίας, εξανέμισαν κάθε αισιοδοξία μας για επωφελή για το λαό νομοθέτηση και εφαρμογή του συγκεκριμένου νομοσχεδίου.

Ισχυρίζονται οι υποστηρικτές του νομοσχεδίου ότι αποβλέπει και θα επιφέρει ανάπτυξη στην περιφέρεια, ότι θα συνενώσει δυνάμεις και δυνατότητες, ότι θα συγκρατήσει τον πληθυσμό στην ύπαιθρο. Πώς θα γίνουν όλα αυτά, κύριε Υπουργέ και κύριοι συνάδελφοι;

Κύριε Υπουργέ, εξαπολύσατε διαφόρους ενημερωτές-προπαγανδιστές, όπως την κ. Σερέλη, τη γενική γραμματέα σας, σε κάποιες περιφερειακές συναντήσεις. Και δεν ήξερε από που να φύγει η κ. Σερέλη όταν στις Σέρρες ευρέθη σε αδυναμία να απαντήσει με βάση ποιες μελέτες, με βάση ποια εκτίμηση, ποιων στοιχείων η Κυβέρνηση προχώρησε σε προτάσεις συνενώσεων. Απεδείχθη ότι το Υπουργείο με την επέμβαση, την παρέμβαση και τις πιέσεις διαφόρων κομματικών, ανάλογα με το αξίωμά τους παραγόντων, προχώρησε στο σχέδιο νόμου που σήμερα συζητάμε. Αντί να προκαλέσετε συγκράτηση του όσου απέμεινε πληθυσμού στην ύπαιθρο, ήδη έχουμε καταθέσεις βιβλιαρίων από αγανακτισμένους πολίτες, ήδη έχουμε την επίσημη δήλωση συλλόγων ετεροδημοτών, ότι θα μεταφέρουν τα εκλογικά τους δικαιώματα, διότι πλέον μετά την κατάργηση της Κοινότητας, όπου γεννήθηκαν δεν τους συνδέει τίποτα με την πατρίδα τους. Υπήρξαν, κύριε Υπουργέ, πάρα πολλές περιπτώσεις αποδεδειγμένων φαύλων συνενώσεων, έτσι ώστε να εξυπηρετηθούν διάφοροι παράγοντες του ΠΑ.ΣΟ.Κ.. Δεν θα πω το όνομα, θα περιγράψω όμως και λυπούμαι που θα το αναφέρω, τις θριαμβολογίες συναδέλφου ο οποίος κατάγεται από το Νομό Σερρών, εκλέγεται σε άλλο νομό και ο οποίος επί μέρες εργάσθηκε "φιλότιμα" για να γίνει το χωριό του δήμος και υπερηφανεύεται ότι κατάφερε να δημιουργήσει αυτόν το νέο δήμο σαν ίσως τη μεγαλύτερη πολιτική του επιτυχία.

Στο Νομό Σερρών, κύριε Υπουργέ, και δεν ξέρω αν το γνωρίζετε, δημιουργήσατε σε ορισμένες περιοχές πέρα απο κάθε έννοια αντικειμενικότητας δήμους των δύο και τριών χιλιάδων κατοίκων σε αποστάσεις τριών χιλιομέτρων τον έναν από τον άλλον.

Αλλού δημιουργήσατε σύνολα δεκαπέντε κοινοτήτων όχι μεγαλύτερο των οκτώ χιλιάδων κατοίκων και με μία διάμετρο αυτής της περιοχής πάνω από σαράντα πέντε χιλιόμετρα. Σας ερωτώ, ποια είναι τα κριτήρια εκείνα τα οποία ίσχυσαν στη μία περίπτωση και ποια είναι τα κριτήρια εκείνα τα οποία ίσχυσαν στις άλλες περιπτώσεις; Γιατί αρνηθήκατε να δεχθείτε τις ομόφωνες αποφάσεις κοινοτήτων που πήραν πριν οκτώ - δώδεκα μήνες, για την οικειοθελή συννένωση σε Δήμους Δραβίσκου, Γαζωρου, Βυρωνείας, Πορροϊων, Ν. Σουλίου και άλλων στο Νομό Σερρών;

Είσθε έκθετος, κύριε Υπουργέ, είναι έκθετη η Κυβέρνηση και οφείλετε να απαντήσετε σε αυτά τα καταλυτικά για σας ερωτήματα.

'Ηθελα να σας ρωτήσω, κύριε Υπουργέ, γιατί δεν αποκαλύπτετε την αλήθεια, γιατί δεν λέτε στον ελληνικό λαό ότι δύο ήταν οι στόχοι τους οποίους επιδιώκατε και επιδιώκετε με αυτήν την πρόταση νόμου την οποία σήμερα συζητάμε. Πρώτος στόχος είναι να ελέγξετε, όσο είναι δυνατόν, με αυτή σας την επέμβαση τα αναμενόμενα θλιβερά και καταλυτικά για σας αποτελέσματα των επικείμενων δημοτικών εκλογών και ο δεύτερος είναι να επιβάλετε κεκαλυμμένους δημοτικούς φόρους αφού ήδη σε αυτήν τη σκόπιμα ασαφή και γενικόλογη έκθεση του Γενικού Λογιστηρίου αναφέρεται, ότι η ετήσια δαπάνη για τον κρατικό προϋπολογισμό είναι ακαθόριστη. Και λέτε στην άλλη σελίδα ότι η ετήσια δαπάνη για τους ΟΤΑ από 1.1.99 θα είναι δύο δισεκατομμύρια (2.000.000.000) δραχμές, δαπάνη που είναι λιγότερη από την πραγματική αφού με τους είκοσι έως εικοσιπέντε υπαλλήλους που θα έχει τουλάχιστον ο κάθε δήμος, τον φορτώνετε με πάνω από εκατό εκατομμύρια δραχμές, μόνο για τα λειτουργικά του έξοδα, πέρα απο τις άλλες ανάγκες τις οποίες θα έχει.

'Αρα, τα όσα δεν θέλετε να ομολογήσετε, αρνείσθε διά της εκθέσεως αυτής να αποκαλύψετε ότι δεν τα φορτώνετε στον κρατικό προϋπολογισμό, αλλά είναι βέβαιο ότι θα επιβαρύνετε με νέους δημοτικούς φόρους τους δύστυχους κατοίκους της περιφέρειας.

Τελειώνοντας -γιατί βλέπετε ότι μεταξύ των άλλων μας καταναγκάζετε και εμάς σε περιορισμένο χρόνο ομιλίας- ήθελα να σας υπενθυμίσω, κύριε Υπουργέ, ότι κάτω απ' αυτές τις συνθήκες η Νέα Δημοκρατία φυσικά δεν μπορεί να συνεργήσει σε αυτό το ανοσιούργημα και θα καταψηφίσει το νομοσχέδιο.

Εμείς, που ζούμε σε ακριτικές περιοχές, ξέρουμε τι σημαίνει αυτό που κάνετε, κύριε Υπουργέ. Εσείς δεν το συναισθάνεσθε. Σας ερωτώ, σε ποιον πληθυσμό θα απευθύνετε το επικείμενο νομοσχέδιο για την παλαϊκή άμυνα, πώς θα το εφαρμόσετε όταν θα έχετε ερημώσει τα χωριά; Βεβαίως, η Νέα Δημοκρατία δεν πρόκειται, κύριε Υπουργέ, να δεχθεί αυτό το νομοσχέδιο, αλλά θα καταφύγει στη λαϊκή ετυμηγορία, θα καταφύγει στα τοπικά δημοψηφίσματα, θα καταφύγει στις λαϊκές συνελεύσεις που εσείς θεσπίσατε αλλά δεν τις σέβεστε, ώστε να ερωτηθεί, να αποφανθεί ο πληθυσμός της υπαίθρου...

(Στο σημείο αυτό κτυπάει του κουδούνι λήξεως του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Λουκάς Αποστολίδης): Τελειώνετε, κύριε συνάδελφε.

ΕΥΓΕΝΙΟΣ ΧΑΪΤΙΔΗΣ: ...τότε θα γίνουν οι απαραίτητες τροποποιήσεις, ώστε να βελτιώσουμε κατά το δυνατόν αυτό το ανοσιούργημα, το οποίο φαίνεται ότι επίκειται αυτές τις μέρες κατά κομματική εντολή να συντελεστεί εδώ πέρα, από τους δύστυχους συναδέλφους της Πλειοψηφίας.

ΠΡΟΕΔΡΕΥΩΝ (Λουκάς Αποστολίδης): Ο κ. Παπαδημόπουλος έχει το λόγο.

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, κυρία και κύριοι συνάδελφοι, είναι γεγονός ότι το νομοσχέδιο αυτό θα μείνει στην ιστορία με τα μελανότερα χρώματα, γιατί για πρώτη φορά εισάγεται νομοσχέδιο στο Κοινοβούλιο χωρίς να υφίσταται την παραμικρή επεξεργασία. Και πραγματικά, αυτήν τη στιγμή δεν διαπράττουμε τίποτε άλλο παρά κοροϊδία, υποκρισία και εμπαιγμό προς τον ελληνικό λαό και προς τους ίδιους τους εαυτούς μας, δεδομένου ότι δεν έχουμε την παραμικρή ευχέρεια να βελτιώσουμε έστω και λεκτικά κάποια διάταξη του συζητούμενου νομοσχεδίου. Συνεπώς καθόμαστε τώρα και συζητούμε εδώ και αλληλοκοροϊδευόμαστε. Δεν κάνουμε απολύτως τίποτα.

Ωστόσο όμως θα ήθελα να επισημάνω και να κάνω δύο - τρεις παρατηρήσεις γύρω από τη δομή αυτού του νομοσχεδίου, για να αποδείξω τη σύγχυση στην οποία βρίσκεται η Κυβέρνηση, η οποία νομίζει πως με την συνένωση των σφραγίδων θα επιφέρει την ανάπτυξη στην ελληνική ύπαιθρο. Δεν πρόκειται περί συνενώσεως οικισμών δήμων και κοινοτήτων. Είναι μέγα λάθος να το υποστηρίζουμε στην Αίθουσα


 

  

Σελίδα 1130 

 

αυτή. Πρόκειται περί συνενώσεως σφραγίδων. Τα χωριά εξακολουθούν να παραμένουν στο ίδιο γεωγραφικό πλάτος και μήκος, όπου είναι σήμερα και θα παραμείνουν και στο μέλλον και μαζί με τα χωριά εκεί θα παραμείνουν και τα προβλήματα αυτά, η ύδρευση, εξωτερική και εσωτερική οδοποιία, πλατείες, φωτισμός, επικοινωνίες, συγκοινωνίες κλπ. Βεβαιότατα, κανείς δεν είναι κουτός σε αυτήν την Αίθουσα που να μη δέχεται, ότι ένας μεγάλος οικισμός είναι προτιμότερος από ένα μικρότερο. Δεν υπάρχει αμφιβολία.

Γιατί σ' ένα μεγάλο οικισμό έχουμε καλύτερη εκπαίδευση, πυκνότερη συγκοινωνία, καλύτερο καταμερισμό των επαγγελμάτων κλπ. Εδώ όμως δεν γίνεται συνένωση οικισμών. Δεν παίρνουμε ας πούμε με ένα μηχάνημα σπίτια από ένα οικισμό -είναι μια θεωρητική υπόθεση- να τα μαζέψουμε σε ένα σημείο και να κάνουμε χίλια σπίτια φερ' ειπείν, οπότε τα πράγματα θα ήταν διαφορετικά. Εδώ κάνουμε, επαναλαμβάνω, απλώς συνένωση σφραγίδων.

Λέει η Κυβέρνηση τελείως εσφαλμένως ότι με την επιχειρούμενη συνένωση τα προβλήματα λύθηκαν. Μη νομίζετε ότι ως τώρα που πηγαίναμε κατά διαβόλου το οφείλαμε στο ότι δεν αποτολμούσαμε αυτό το μεγάλο βήμα. Ξέρετε τι θα γίνει από εδώ και πέρα; Βελτιωμένες υπηρεσίες προς όλους τους δημότες. Κοροϊδευόμαστε; Ποιές βελτιωμένες υπηρεσίες θα δουν οι δημότες και οι κάτοικοι της υπαίθρου, όταν έχουμε δήμους με δεκαπέντε, είκοσι χιλιάδες και δεν μπορούν να έχουν εξοπλισμό; Τώρα που κάνουμε με δυο, τρεις χιλιάδες ή με τέσσερις ή με πέντε, αν θέλετε, θα έχουμε ολόκληρα συγκροτήματα, μηχανικούς εξοπλισμούς, άλλες εγκαταστάσεις που θα βελτιώσουν τη ζωή στην ύπαιθρο; Ασφαλώς σε καμιά περίπτωση.

Διατείνεται ακόμη η Κυβέρνηση ότι τάχα με τη συνένωση θα έχουμε ανάπτυξη. Δεν νομίζω να είναι αυτό σωστό και εφικτό. Η ανάπτυξη είναι αλλουνού παπά ευαγγέλιο. Ποιος σας είπε, κύριε Υπουργέ, ότι με τη συνένωση θα έχουμε ανάπτυξη; Η ανάπτυξη θέλει καπιταλίστες, θέλει ανθρώπους με χρήματα, θέλει προγράμματα, θέλει άνθιση της οικονομίας διεθνώς, θέλει άνθιση της οικονομίας στο εσωτερικό της χώρας, ώστε να μπορέσουμε να έχουμε ανάπτυξη και στο χώρο των ΟΤΑ. Είναι δυνατόν να πιστέψει κανείς τώρα στην ύπαιθρο ότι με το να κάνουμε μια συνένωση σφραγίδων, την άλλη μέρα θα φουντώσει η ύπαιθρος από καμίνια εργοστασίων και ότι θα υπάρξει απασχόληση για όλους. Αυτά είναι αστεία πράγματα. Δεν υπάρχει ανάπτυξη με την επιχειρούμενη συνένωση, ούτε θα υπάρξει. Αυτό να το καταλάβει ο καθένας.

Επίσης θα ήθελα να τονίσω ότι όντως με την επιχειρούμενη συνένωση θα επιταχύνουμε την αστυφιλία. Διότι μέχρι τώρα υπήρχε ένας δεσμός αυτών που κάθονται στην Αθήνα, που διαμένουν στη Θεσσαλονίκη, στα μεγάλα αστικά κέντρα, είχαν τους συγγενείς εκεί και έστω και στις εκλογές μετέβαιναν για να δουν τους γέρους γονείς κλπ, οπότε υπήρχε μία επαφή και όλο το χωριό ζούσε. Τώρα όμως τί θα γίνει; Θα μαραθεί το χωριό, θα σηκωθούν να φύγουν όλοι, θα κάνουν μεταδημότευση και έτσι η ύπαιθρος θα ερημώσει μια ώρα γρηγορότερα.

Και κακώς υποστηρίζουμε στην Αίθουσα αυτή ότι η εγκατάλειψη της υπαίθρου οφείλεται τάχα στη συντηρητική παράταξη, η οποία δεν φρόντισε τόσα χρόνια για τη βελτίωση των όρων ζωής στην ύπαιθρο. Δεν οφείλεται σ' αυτό. H εγκατάλειψη οφείλεται σε άλλους λόγους. Το Kάϊρο το 1940 είχε ένα εκατομμύριο κατοίκους και σήμερα έχει δεκαεπτά εκατομμύρια. Υπάρχει μεγάλη τάση των πληθυσμών της υπαίθρου να συσσωρεύονται στα κέντρα. Εδώ βλέπουμε βιομηχανικές κωμοπόλεις της Γερμανίας, του Βελγίου, της Ολλανδίας, με είκοσι και τριάντα χιλιάδες και δεν μένει κανείς εκεί. Ο σύγχρονος πολίτης προτιμά τη μεγαλύτερη πόλη. 'Οχι τάχα με τη συνένωση των σφραγίδων θα επιτύχουμε εμείς συγκράτηση του πληθυσμού εκεί.

Αυτά και πολλά άλλα θα μπορούσε να πει κανείς προς την κατεύθυνση αυτή. Αλλά, κύριε Πρόεδρε, δεν μπορεί πραγματικά κανείς μέσα στα περιορισμένα αυτά χρονικά περιθώρια να πάρει μια σωστή θέση σ' ένα τόσο μεγάλο θέμα.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Δαβάκης έχει το λόγο.

ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, η Κυβέρνηση τελείως συμπτωματικά κατ' αυτήν ένα χρόνο πριν τις εκλογές για την Τοπική Αυτοδιοίκηση όλων των βαθμίδων προχωρά στην αλλαγή του δημοτικού χάρτη της χώρας με την αναγκαστική συνένωση των έξι χιλιάδων περίπου κοινοτήτων σε εννιακόσιους νέους δήμους. Η νέα διοικητική μεταρρύθμιση, που επιχειρείται έχει προκαλέσει τη σφορδή αντίδραση σημαντικού αριθμού κατοίκων της ελληνικής περιφέρειας, οι οποίοι αντιτίθενται στον αναγκαστικό χαρακτήρα της συνένωσης των κοινοτήτων τους σε δήμους χωρίς να ερωτηθούν, χωρίς να ζητηθεί η γνώμη τους, χωρίς να ακούσει η Κυβέρνηση τους εκλεγμένους δημοτικούς και κοινοτικούς άρχοντες και περιφρονώντας τις προτάσεις των τοπικών ενώσεων των δήμων και κοινοτήτων.

Αυτή καθ'εαυτή η μεθόδευση, κύριε Πρόεδρε, δεν έχει ιστορικό προηγούμενο. Διακρίνεται για αυταρχισμό και αλαζονεία, με σαφείς και επικίνδυνες προεκτάσεις γι αυτήν καθ'εαυτήν τη λειτουργία του δημοκρατικού μας πολιτεύματος, αν δεχθούμε και πρέπει να δεχθούμε το ιστορικά αυτονόητο ότι οι δήμοι και κυρίως οι κοινότητες πέραν της διοικητικής φυσιογνωμίας και αποστολής τους αντιπροσωπεύουν κάτι πολύ πιο σημαντικό, την πρωτογενή μορφή της λαϊκής κυριαρχίας και το βασικό κύτταρο της κοινωνικής μας οργάνωσης που μέσα σ' αυτό ο ελληνικός λαός διέτρεξε τη διαχρονική του πορεία.

'Αλλωστε με ευαισθησία στην ιστορική μνήμη και σωστή εκτίμηση της ζώσας πραγματικότητας το Σύνταγμα του 1975 οριοθετούσε τις δυνατότητες επέμβασης της κρατικής εξουσίας στους ΟΤΑ προβλέποντας στην παράγραφο 5 του άρθρου 102 ότι το κράτος ασκεί στους οργανισμούς αυτούς εποπτεία που να μην εμποδίζει την πρωτοβουλία και την ελεύθερη δράση τους, διαμορφώνοντας έτσι και συνταγματική υποχρέωση σεβασμού στις δύο αυτές λειτουργίες τους. Και αντ'αυτού το κράτος του ΠΑΣΟΚ σήμερα στραγγαλίζει αυτούς τους οργανισμούς, που κατά το Σύνταγμα υπεχρεούτο να προστατεύει και να ενδυναμώνει.

Οι συνενώσεις όμως δεν είναι κάτι καινούριο. Προηγήθηκαν και ο ν. 1416/84 και ο ν. 1622/86. Τότε, όπως και τώρα, είχατε υποσχεθεί ότι θα δίνατε κίνητρα γι'αυτές τις συνενώσεις και θα αλλάζατε την όψη της ελληνικής περιφέρειας. Οι τυμπανοκρουσίες της τότε κυβέρνησής σας απεδείχθησαν άνευ σημασίας, δεδομένου ότι και με δικιά σας ευθύνη οι ελεύθερες συνενώσεις δεν πέτυχαν.

Στην ανατολή του 21ου αιώνα η Δημόσια Διοίκηση της πατρίδας μας με μία νομαρχιακή αυτοδιοίκηση και προσωπικό αποσπασμένο σ'αυτή χωρίς διάθεση ένταξης με περιφέρειες που στόχο έχουν να υφαρπάξουν τις αρμοδιότητες της αυτοδιοίκησης του πρώτου και του δευτέρου βαθμού, πραγματικά δυσκολεύομαι να αντιληφθώ, όπως και ο κάθε 'Ελληνας πολίτης, πώς είναι δυνατόν να προχωρήσει η αποκέντρωση στη χώρα μας μ'αυτούς τους ακροβατισμούς. Και εδώ ακριβώς τίθεται το ερώτημα: Πόσα επιτέλους επίπεδα αποκέντρωσης εσείς προτείνετε; Ξεκινάμε να κτίζουμε ένα οικοδόμημα από την οροφή προς τα κάτω. Αυτά δεν είναι σοβαρά πράγματα. Είναι δυνατόν να ξεκινάμε την αποκέντρωση δευτέρου και συνέχεια τρίτου βαθμού και να ερχόμαστε σήμερα να προτείνουμε την αποκέντρωση του πρωτογενούς κυττάρου της ελληνικής περιφέρειας, δηλαδή του δήμου και της κοινότητας; Μόνο αυτό το στοιχείο καταδεικνύει ότι όχι μόνο δεν είσθε σε θέση να εφαρμόσετε στην πράξη την αποκέντρωση, αλλά ακόμη περισσότερο επιδιώκετε άλλους στόχους που εδώ τουλάχιστον δεν μας εξηγείτε.

Επίσης, κύριε Υπουργέ, θα ήθελα να πω το εξής. Είπατε προηγουμένως ότι ακούσατε τη γνώμη των τοπικών ενώσεων δήμων και κοινοτήτων και τις νομαρχιακές επιτροπές στήριξης του προγράμματος "ΚΑΠΟΔΙΣΤΡΙΑΣ". Σε πολλές περιοχές, αλλά κυρίως στη Λακωνία, κάθε άλλο παρά αυτό έγινε. Στηριχθήκατε περισσότερο στην άποψη των εκτελούντων


 

  

Σελίδα 1131 

 

διατεταγμένη υπηρεσία υπηρεσιακών οργάνων και όχι στις απόψεις των απαρτιζόντων αυτές τις επιτροπές δημάρχων και κοινοταρχών. Επίσης έγιναν ενέργειες ανιστόρητες και περίεργες. Ως παράδειγμα αναφέρω την περιοχή της Μάνης -σας το είπα και στην επιτροπή- η οποία είναι μία και αδιαίρετη. Στον καταρτισμό των δήμων χωρίζετε τη Μάνη σε δύο ενότητες και έχετε ονομάσει τη μεν, Δήμο Ανατολικής Μάνης και τη Δυτική Μάνη, Δήμο Οιτύλου. Θεωρώ ότι το φάντασμα του Ιωάννη Καποδίστρια το οποίο θα υπερίπταται ακόμα και αυτήν τη στιγμή εδώ μέσα εκδικείται τους Μανιάτες και θα ήθελα να το ξαναδείτε, γιατί μπορείτε να πείτε σ'αυτήν την περίπτωση Δήμο Δυτικής Μάνης.

Με αυτό το σχέδιο νόμου προσπαθείτε να δημιουργήσετε επισης, όπως λέτε, δήθεν ισχυρούς δήμους. Εξηγήστε μας επακριβώς τι θα συμβεί στην περίπτωση του αγροτικού τομέα. Ο Υπουργός Γεωργίας έφερε στο Α' Θερινό Τμήμα της Βουλής προς ψήφιση το νομοσχέδιο για τους νέους αγρότες και υπεραμύνθηκε στην Αίθουσα αυτή, όπως άλλωστε ενθυμείσθε, την ανάγκη να δοθούν άμεσα κίνητρα στους νέους, για να παραμείνουν και να δημιουργήσουν στην ελληνική ύπαιθρο. Σήμερα έρχεσθε εσείς οι ίδιοι να πείτε στον αγροτικό πληθυσμό της χώρας ότι θα πρέπει να γίνουν αναγκαστικές συνενώσεις με τη δημιουργία βιώσιμων νέων δήμων. 'Εχετε συνειδητοποιήσει πού οδηγείτε στην πραγματικότητα τον αγροτικό πληθυσμό και ιδιαίτερα τους νέους και τις νέες της περιφέρειας; Η πρότασή σας για δημιουργία ισχυρών νέων κέντρων στην ύπαιθρο αναγκαστικά θα οδηγήσει στην απερήμωση αλλά και στη μετακίνηση και των λιγοστών έστω ηρωϊκών νέων που έχουν απομείνει μέχρι σήμερα και απασχολούνται στη γεωργία.

'Ολοι στην Αίθουσα αυτή έχουμε αξιολογήσει και έχουμε καταγράψει τις σημερινές εγγενείς δυσκολίες που υπάρχουν στην ελληνική γεωργία. Μικρός και κατατεμαχισμένος γεωργικός κλήρος, γερασμένος και χωρίς ικανοποιητική εκπαίδευση και κατάρτιση ο αγροτικός πληθυσμός, αδυναμία προώθησης των αγροτικών μας προϊόντων στις χώρες της Κοινότητας, αλλά και σε τρίτες.

Ειλικρινά πιστεύω ότι όση καλή θέληση και αν κάποιος από μας επιδείξει, δεν είναι σε θέση να εξηγήσει την αλλαγή αυτή που τόσο βάναυσα καταναγκαστικά, επιπόλαια, αλλά και πρόχειρα επιχειρεί η Κυβέρνησή σας. Τι θα πείτε στο νέο αγρότη της Λακωνίας, ενός κατ'εξοχήν γεωργικού νομού, κύριε Υπουργέ, μετά την ψήφιση του νομοσχεδίου που σήμερα η Κυβέρνηση προτείνει; Με ποια μέσα, τρόπους αλλά και θέσεις θα κρατήσετε όλον αυτόν τον πληθυσμό στον πρωτογενή τομέα; Είναι σαφές ότι ο σημερινός αγροτικός πληθυσμός κυρίως αυτός που αποτελείται από νέους θα αναζητήσει κατοικία και διαμονή στα μητροπολιτικά κέντρα, που ισχυρίζεσθε ότι πρέπει να δημιουργηθούν.

Κύριοι της Κυβέρνησης, ο πληθυσμός της ελληνικής περιφέρειας δεν θέλει πλέον πειραματισμούς και μεγαλοστομίες. Δυστυχώς μέχρι σήμερα δοκιμάζει όλες τις επιπτώσεις από την πρόχειρη εφαρμογή της αποκέντρωσης δευτέρου και τρίτου βαθμού που η δική σας Κυβέρνηση τόσο πρόχειρα και ανορθόδοξα έχει επιχειρήσει. Ας μη γελιόμαστε, και τότε, όπως ακριβώς και σήμερα, χρησιμοποιούσατε τα ίδια μεγάλα λόγια, τη μεγάλη αλλαγή που θα φέρνατε στην ελληνική περιφέρεια, αλλά και στην εξυπηρέτηση του πολίτη. Σήμερα όλοι μας, αλλά πολύ περισσότερο οι πολίτες αυτής της χώρας γεύονται τον αυταρχισμό, την αλαζονεία, αλλά και τον παραγοντισμό που τόσο περίτεχνα καλλιεργούν κάποιοι από τους εκλεγμένους στις νομαρχιακές αυτοδιοικήσεις.

Πολύ φοβούμαι ότι με το προτεινόμενο νομοσχέδιο κανένα ζήτημα των τοπικών κοινωνιών δεν θα επιλύεται, πολύ δε περισσότερο θα δημιουργήσετε, πέραν των αναγκαστικών συνενώσεων, νέα ζητήματα που έχουν άμεση σχέση με την παραμονή του πληθυσμού στην ύπαιθρο χώρα.

Η Νέα Δημοκρατία, ευθύς μόλις ο ελληνικός λαός της εμπιστευθεί και πάλι τη διακυβέρνηση της χώρας, θα καταργήσει αυτόν το νόμο, με ένα νόμο που πάνω απ'όλα θα στηρίζεται στην ελεύθερη βούληση των τοπικών κοινωνιών για το μέλλον τους.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Τσερτικίδης έχει το λόγο.

ΠΑΝΤΕΛΗΣ ΤΣΕΡΤΙΚΙΔΗΣ: Κύριε Πρόεδρε, το Υπουργείο Εσωτερικών προχωρεί με αποφασιστικότητα σε μία μεγάλη μεταρρύθμιση της διοικητικής δομής της πατρίδας μας. Αυτή η μεταρρύθμιση αφορά την ανασυγκρότηση της πρωτοβάθμιας Τοπικής Αυτοδιοίκησης.

Ας δούμε την κατάσταση που επικρατεί σήμερα στη χώρα μας. Σύμφωνα με τα στοιχεία της απογραφής του 1991 έχουμε τετρακόσιους πενήντα επτά δήμους και πέντε χιλιάδες τριακόσιες δεκαοκτώ κοινότητες. Συνολικά δε στη χώρα μας υπάρχουν περίπου δωδεκάμισι χιλιάδες οικισμοί.

Αν δούμε τις αναπτυγμένες χώρες θα διαπιστώσουμε ότι εδώ και αρκετά χρόνια έδωσαν λύση στο πρόβλημα της πολυδιάσπασης της Τοπικής Αυτοδιοίκησης. Στην Ολλανδία, στη Σουηδία, στη Γερμανία, στο Βέλγιο και τέλος στην Αγγλία των εξήντα εκατομμυρίων, οι δύο χιλιάδες είκοσι οκτώ Οργανισμοί Τοπικής Αυτοδιοίκησης κατέληξαν σε τετρακόσιους ογδόντα έναν.

Στην Ελλάδα επιχειρήθηκε λύση στο πρόβλημα τη δεκαετία του '80. Τότε άρχισε προσπάθεια από το ΠΑ.ΣΟ.Κ. για ανακυττάρωση των ΟΤΑ και αυτό γιατί πιστεύαμε και πιστεύουμε ότι οι συνενώσεις δεν είναι απλά μία ένωση πληθυσμών και γεωγραφικών χώρων, αλλά με αυτές τις ενώσεις θα δημιουργηθούν οι προϋποθέσεις για καλύτερες συνθήκες διαβίωσης των κατοίκων στα χωριά τους.

Το 1984 θεσμοθετήθηκαν οι εθελοντικές συνενώσεις με το ν.1416 με οικονομικά κίνητρα και προέκυψαν έως το 1987 μόνο δεκαεπτά νέοι δήμοι. Μετά δύο χρόνια με το ν.1622 προέκυψαν άλλοι δεκαεννέα νέοι δήμοι. Το 1994 θεσπίσαμε τη διαδημοτική συνεργασία με τα συμβούλια περιοχής.

Παρά τα ισχυρά οικονομικά κίνητρα τα αποτελέσματα δεν ήταν ικανοποιητικά. 'Ετσι εξακολουθούμε μέχρι σήμερα δυστυχώς να έχουμε χωριά με πρόεδρο και ένα γραμματέα, χωρίς να έχουν τη δυνατότητα να ανταποκριθούν επαρκώς στις σημερινές απαιτήσεις, χωρίς να μπορούν να παίρνουν πρωτοβουλίες, χωρίς να διαχειρίζονται αποτελεσματικά τις τοπικές υποθέσεις και τέλος να μην έχουν τη δυνατότητα να υποβάλλουν ολοκληρωμένες αναπτυξιακές προτάσεις για να υποβοηθήσουν την ανάπτυξη της περιοχής τους.

Γι'αυτό δημιουργήθηκε η ανάγκη να προχωρήσουμε σε διαφορετικά μεγέθη αυτοδιοίκησης, για να μπορεί να έχει τους αναγκαίους διοικητικούς μηχανισμούς, να τους αναπτύσσει και να παίρνει αναπτυξιακές πρωτοβουλίες.

Κυρίες και κύριοι, με το σχέδιο νόμου προτείνεται η σύσταση χιλίων τριάντα τριών νέων δήμων και εκατόν τριάντα τριών κοινοτήτων. Θα μπορούσαν ενδεχομένως να γίνουν επιπλέον λίγοι δήμοι ή κοινότητες ακόμη. 'Ισως και στην εκλογική μου περιφέρεια θα έπρεπε να συσταθεί ένας νέος ακόμη δήμος και να παραμείνει μία κοινότητα, για να μην υπάρχουν αντιδράσεις. 'Ισως πάλι να μην προτάθηκε σωστά η έδρα ενός νέου δήμου, αυτό όμως δεν πρέπει να σταθεί εμπόδιο στη μεγάλη μεταρρύθμιση που γίνεται. 

Εξάλλου το σχέδιο νόμου δίνει τη δυνατότητα στο δημοτικό συμβούλιο με συγκεκριμένη πλειοψηφία δύο τρίτων να αλλάζει και η έδρα και το όνομα του νέου ΟΤΑ. Εάν κάπου έχει γίνει ενδεχομένως λάθος, η δυναμική των πραγμάτων θα το αλλάξει αυτό βέβαια.

Είναι αναγκαία αυτή η μεταρρύθμιση, διότι θέλουμε ισχυρούς δήμους. Θέλουμε δήμους που να έχουν τη δυνατότητα να αξιοποιήσουν τους τοπικούς πόρους, να μπορούν να συντάσσουν και να εκτελούν τοπικά ολοκληρωμένα προγράμματα ύδρευσης, αποχέτευσης, άρδευσης κ.α. Θέλουμε δήμους να έχουν τη δική τους οικονομική υπηρεσία, τις δικές τους υπηρεσίες καθαριότητας, να διαθέτουν τεχνική υπηρεσία με μηχανικούς, να διαθέτουν γραφείο τουριστικής ανάπτυξης και γραφείο αγροτικής ανάπτυξης. Να έχουν τη δυνατότητα να δημιουργούν κέντρα κοινωνικής προστασίας. Τέλος, θέλουμε δήμους που να μπορούν να παίξουν ρόλο για το ζωντάνεμα


 

  

Σελίδα 1132 

 

της υπαίθρου, σε συνεργασία πάντα με τη νομαρχιακή αυτοδιοίκηση στην περιφέρεια και το κράτος.

Κύριοι συνάδελφοι, τι επικαλούνται σήμερα αυτοί που αντιτίθενται σε αυτήν τη μεταρρύθμιση; Επιχειρήματα που δεν ευσταθούν, δεν στηρίζονται στη λογική. Λένε ότι είναι αντισυνταγματικό το νομοσχέδιο, χωρίς να το τεκμηριώνουν με σοβαρά επιχειρήματα. Δεν έγινε ο απαιτούμενος διάλογος. Μα, δεν είναι αίτημα της τελευταίας δεκαετίας της Τοπικής Αυτοδιοίκησης οι αναγκαστικες συνενώσεις; Εδώ και έξι μήνες δεν συζητείται στις τοπικές ενώσεις δήμων και κοινοτήτων το νομοσχέδιο; Δεν έγινε συζήτηση στα συμβούλια περιοχής; Γιατί θέλετε να αγνοείτε ότι την άνοιξη στο συνέδριό της η ΚΕΔΚΕ ψήφισε ομόφωνα υπέρ των αναγκαστικών συνενώσεων;

Θέλουν τις εθελοντικές συνενώσεις, μα αυτές δεν απέδωσαν. Να γυρίσουμε πάλι πίσω σε κάτι που δεν είχε αποτέλεσμα; "Θα ερημώσει η ύπαιθρος" λέτε. Μα, η μεγάλη τομή γίνεται για να κρατήσουμε τον κόσμο στα χωριά του, όσα απέμειναν, γιατί τους άλλους εσείς μετά τη δεκαετία του '50 τους εκδιώξατε.

Αναφέρεσθε στους πόρους, όταν γνωρίζετε ότι θα υπάρξουν πρόσθετοι πόροι εκατοντάδων δισεκατομμυρίων για τους νέους Ο.Τ.Α., που θα προέρχονται είτε από τη φορολόγηση των τόκων είτε από τους κεντρικούς αυτοτελείς πόρους είτε από ειδικούς λογαριασμούς και άλλους βέβαια πόρους, που προβλέπονται στο σχέδιο νόμου. Τέλος, γνωρίζετε ότι οι πολίτες των κοινοτήτων, που συνενώνονται σε δήμους, δεν χάνουν τα ασφαλιστικά και φορολογικά τους προνόμια.

Κύριοι συνάδελφοι, λέγεται συχνά από αρκετούς ότι ίσως δεν θα έπρεπε να προχωρήσουμε σ' αυτήν τη μεταρρύθμιση, διότι θα έχουμε πολιτικό κόστος. Σήμερα οι πολίτες είναι ώριμοι να αντιληφθούν το καλό της χώρας και να καταλάβουν την προοπτική που ανοίγεται για τα χωριά τους. Στηρίζεται η μεταρρύθμιση στο σύνολο της κοινωνίας.

Η Κυβέρνηση αποδεικνύει με υπευθυνότητα ότι προχωρεί σε ρήξη με συμφέροντα όταν πρόκειται να ωφεληθεί ο τόπος και οι πολίτες. Το πρόγραμμα "ΚΑΠΟΔΙΣΤΡΙΑΣ" θα πετύχει, κι αυτό γιατί είναι ένα ολοκληρωμένο σχέδιο, που θα αρχίσει η εφαρμογή του από την επόμενη της ψήφισής του.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ευμοιρίδης έχει το λόγο.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Κυρία και κύριοι συνάδελφοι, το νομοσχέδιο διαπνέεται από έμμονες ιδέες, αντιεπιστημονικές και ανιστόρητες προκαταλήψεις και μικροπολιτικούς ιδεολογισμούς. 

'Οταν στην Ευρώπη η θελκτική ιδέα των συνενώσεων, που υπήρχε πριν τριάντα-σαράντα χρόνια άρχισε να εγκαταλείπεται, εμείς στην Ελλάδα τώρα επιχειρούμε να την υλοποιήσουμε. 'Οταν στην Ευρώπη μόνο δύο κράτη προχώρησαν σε αναγκαστικές συνενώσεις, η Ιρλανδία και η Σουηδία -και μάλιστα η Σουηδία διασπά τώρα τις μεγάλες πόλεις και κάνει κοινότητες και μικρούς δήμους- εμείς ερχόμαστε σε αντίθεση με όλους τους Ευρωπαίους και επιχειρούμε να καθιερώσουμε το θεσμό των αναγκαστικών συνενώσεων.

Το νομοσχέδιο από πλευράς ουσίας είναι επικίνδυνο και από πλευράς ελέγχου της συνταγματικότητάς του είναι ανεπίτρεπτο. Νομίζω πως η επιχειρούμενη μεταρρύθμιση αποτελεί μια τραυματική εμπειρία στο χώρο του Συντάγματος.

Η μεγαλύτερη κατάκτηση της αυτοδιοίκησης είναι η συνταγματική θέσπιση του άρθρου 102, το οποίο όλοι αντιπαρερχόμεθα εν σιγή επειδή αυτό είναι έργο της Νέας Δημοκρατίας. Και μόνο το γεγονός ότι συνομολογούμε όλοι πως οι δήμοι και οι κοινότητες, η πρώτη βαθμίδα της Τοπικής Αυτοδιοίκησης δεν μπόρεσε να εκπληρώσει την αποστολή της ελλείψει πόρων, αποτελεί συνομολόγηση της παραβίασης της έκτης παραγράφου του άρθρου 102, που επιτάσσει ρητά ο συνταγματικός νομοθέτης, ότι η πολιτεία υποχρεούται να εξασφαλίζει τους αναγκαίους πόρους για την εκπλήρωση της αποστολής των Οργανισμών Τοπικής Αυτοδιοίκησης.

Συνεπώς, αν δεν μεριμνήσαμε να τους εξασφαλίσουμε, συνομολογούμε ότι παραβιάσαμε την υποχρέωση που απορρέει από την έκτη παράγραφο του άρθρου 102 του Συντάγματος. Αλλά κατά την πρώτη παράγραφο, η διοίκηση των τοπικών υποθέσεων ανήκει στους Ο.Τ.Α. Υπάρχει σοβαρότερη τοπική υπόθεση από την τύχη, από το μέλλον, από την εξασφάλιση και την ανάπτυξη ενός οικισμού, όταν αυτήν την πρώτη, τη μεγαλύτερη, την κυρίαρχη τοπική υπόθεση την παίρνουμε εμείς από τα χέρια τους και εμείς αποφασίζουμε;

Ασχολείται η Τοπική Αυτοδιοίκηση με τα τοπικά προβλήματα; Γιατί καθορίζει στην ίδια παράγραφο ότι η πρώτη βαθμίδα αποτελείται από τους δήμους και τις κοινότητες, που σημαίνει ότι για το συνταγματικό νομοθέτη είναι δεδομένη η πρώτη βαθμίδα και δεν μπορεί να την αγγίξει ούτε εκείνος ακόμη, ενώ για τις άλλες βαθμίδες λέει ότι μπορούν να ορίζονται με νόμο. Αλλιώς θα έλεγε πως και η πρώτη βαθμίδα ορίζεται με νόμο.

Η αυτοτέλεια προβλέπεται στη δεύτερη παράγραφο του ιδίου άρθρου. Ποια αυτοτέλεια Οργανισμού Τοπικής Αυτοδιοίκησης; Για να έχει αυτοτέλεια ένας Οργανισμός Τοπικής Αυτοδιοίκησης, πρέπει να υπάρχει. 'Οταν τον καταργούμε, μπορούμε να μιλάμε για αυτοτέλεια; Συνεπώς, δεν παραβιάζουμε και αυτήν τη διάταξη;

Ακόμη οριοθετεί στην τρίτη παράγραφο την αρμοδιότητα του κράτους, μέχρι πού μπορεί να φτάσει. Λέει ότι μπορεί να αναγκάσει τους Ο.Τ.Α. η πολιτεία, το κράτος, η κυβέρνηση, το πολύ να συστήσουν εκούσιους ή αναγκαστικούς συνδέσμους για την παροχή υπηρεσιών για την εκτέλεση συγκεκριμένων έργων, όχι όμως και να καταργεί.

Ακόμη, στην πέμπτη παράγραφο το κράτος ασκεί την εποπτεία, δηλαδή τον έλεγχο της συνταγματικότητας και της νομιμότητας των ενεργειών, των πράξεων και των σκέψεων των Ο.Τ.Α., υπό την προϋπόθεση να μην παρεμποδίζει την πρωτοβουλία, αλλά και την ελεύθερη δράση. 'Οταν τους καταργούμε, υπάρχει πρωτοβουλία, υπάρχει ελεύθερη δράση;

Και ακόμη ο σεβασμός του Συντάγματος που υπαγορεύεται από το Σύνταγμα προς την πρωτοβάθμια Τοπική Αυτοδιοίκηση προκύπτει και από το γεγονός ότι στο Σύνταγμα προβλέπεται ότι στους άλλους βαθμούς, στο δεύτερο και επέκεινα βαθμούς, μπορεί να διορίζονται και αιρετά μέλη άλλων φορέων και οργανισμών στη διοίκηση, ενώ στο πρώτον βαθμό δεν υπάρχει αυτό. 

Και ακόμη γιατί αντιπαρερχόμεθα το άρθρο 1 τις παραγράφους 2 και 3 ότι θεμέλιο του πολιτεύματος είναι η λαϊκή κυριαρχία και ότι όλες οι εξουσίες πηγάζουν από το λαό και ασκούνται υπέρ αυτού; Υπάρχει πιο εξειδικευμένη μορφή έκφρασης της λαϊκής κυριαρχίας από το δημοψήφισμα; Γιατί το αποφεύγει η Κυβέρνηση; Γιατί το φοβάται; Αν πιστεύει ότι ο λαός το θέλει αυτό το πράγμα, γιατί δεν καταφεύγει στην εφαρμογή του άρθρου 44 να ζητήσει το υπουργικό συμβούλιο από τον Πρόεδρο της Δημοκρατίας με διάταγμα, εφόσον θα εξασφαλίσει την πλειοψηφία στη Βουλή την προκήρυξη δημοψηφίσματος; Γιατί αγνοεί το λαό; Γιατί τον φοβάται αφού πιστεύει ότι τον έχει με το μέρος του.

Και ακόμα δεν παραβιάζεται το άρθρο 26 που αναφέρεται στη διάκριση των εξουσιών σε συνδυασμό με το άρθρο 60 παράγραφος 1 όπου οι Βουλευτές έχουν απεριόριστο το δικαίωμα της ελευθερίας της γνώμης και της ψήφου, όταν έρχονται εδώ ο Πρωθυπουργός και ο Υπουργός και μας λένε: "Τροποποιήσεις απογορεύονται και θα ψηφίσετε με κομματική πειθαρχία". Τότε ποιος νομοθετεί; Η Βουλή ή η Κυβέρνηση, η εκτελεστική εξουσία; Δεν έχουμε λοιπόν παραβίαση ακόμα και της κατοχυρωμένης αρχής της διάκρισης των εξουσιών; 'Οταν με το άρθρο 12 παράγραφος 2 του Συντάγματος ούτε το μικρότερο σωματείο της Ελλάδος που παραβιάζει το νόμο δεν μπορούμε να το διαλύσουμε και χρειάζεται δικαστική απόφαση, με ποιο δικαίωμα ερχόμαστε να καταργήσουμε τις κοινότητες;

Τέλος, η Κυβέρνηση δεν μπορεί να στηριχθεί στη δευτέρα παράγραφο του άρθρου 24, ότι η χωροταξική αναδιάρθρωση της χώρας υπάγεται στη ρυθμιστική αρμοδιότητα του κράτους. Αυτό συμβαίνει μόνον εάν έτσι εξυπηρετείται η ανάπτυξη των οικισμών και όχι η κατάργηση των οικισμών και εξασφαλίζονται


 

  

Σελίδα 1133 

 

οι καλύτεροι όροι διαβίωσης.

Και τελειώνω, επειδή ο χρόνος είναι λίγος. Τι να κάνουμε; Η Κυβέρνηση επιβάλλει σιγή στους Βουλευτές. Ανακύπτει η ευθύνη πλέον της δικαιοσύνης και των πολιτών, αυτή η οποία επιτάσσεται από το άρθρο 120 να αντισταθεί, να εναντιωθεί και ακόμη να ξεσηκωθεί εναντίον της παραβίασης του Συντάγματος, η οποία επιχειρείται με το νομοσχέδιο.

ΠΡΟΕΔΡΕΥΩΝ (Λουκάς Αποστολίδης): Ο κ. Μπασιάκος. Απών, διαγράφεται.

Ο κ. Ζαφειρόπουλος. Απών, διαγράφεται.

Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, η ώρα είναι τρεις και τέταρτο και αισθάνομαι την ανάγκη να σας επαινέσω για τα κουράγια σας και να αυτοπαινευτώ και εγώ για τα δικά μου. Αυτή είναι η ώρα της αυταπάτης του νομοθέτη. Η ώρα της μεγάλης αυταπάτης και της κοροϊδίας, όπου οι αρμόδιοι παράγοντες της Κυβέρνησης πιέζουν τον εαυτό τους να μην αποκοιμηθούν, όπου οι εναπομείναντες Βουλευτές βιάζονται να τελειώσει ο υποφαινόμενος, για να πάρουν το λόγο, να καταγραφούν στα Πρακτικά, όπου η ωρίμανση του νομοσχεδίου δεν έχει κανένα περιθώριο, ώστε να δεις, εάν κάπου μπάζει, να αποφύγεις κινδύνους τρέχουσας σημασίας. Δεν μιλάω για γενικές πολιτικές επιλογές αλλά για απλά θέματα τρέχουσας σημασίας. Κινδύνους που θα φαντάζουν στον κόσμο, τον απλό, σαν μια μεγάλη ανοησία, σαν μία μεγάλη απάτη.

Και εξηγούμαι. Ας υποθέσουμε ότι έχω στα χέρια μου ένα χάρτη. Και τον έχω, να είσθε σίγουροι. Απλώς δεν έχω το χρόνο να κάνω ανάλυση. 'Ενα χωριό απέχει, σύμφωνα με την πρόταση της Κυβέρνησης, από την έδρα του νέου δήμου δύο χιλιόμετρα. Δεν εντάσσεται όμως στην έδρα που προτείνει η Κυβέρνηση για νέο δήμο, αλλά εντάσσεται σε μια άλλη περιφέρεια, σε ένα άλλο χωριό, που απέχει είκοσι πέντε χιλιόμετρα.

Ειρήσθω εν παρόδω να πω ότι αυτό το χωριό που εντάσσεται σ'εκείνο το απόμακρο σημείο δεν έχει καμία συγγένεια ιστορική, συγκοινωνιακή, μορφολογική, γεωγραφική, μ'εκείνο το χωριό στο οποίο το στέλνει η Κυβέρνηση.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Πού είναι αυτό, κύριε Πρόεδρε;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν ξέρετε, κύριε Υπουργέ; Μήπως δεν ξέρετε για τον Εύηνο δηλαδή; Δεν ξέρετε για τα χωριά του Ευήνου;

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Εκεί αναφέρεσθε; 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Λέω, παραδείγματος χάριν. Δεν τον ξέρετε τον Εύηνο; Δεν ήλθαν οι αντιπροσωπείες να σας βρούνε;

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Για τον Εύηνο μιλάτε για τα είκοσι ή πέντε συν δύο χιλιόμετρα;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Και για τον Εύηνο μιλάω. Με πιέζετε και σχηματίζω την εντύπωση ότι μάλλον δεν δεχθήκατε καμία αντιπροσωπεία. 'Ετσι είναι;

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Τα έχω δει χίλιες φορές.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Αν τους έχετε δει χίλιες φορές, τότε γιατί με ρωτάτε;

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): 'Οταν αναφέρεσθε σε παραδείγματα, να τα αναφέρετε επωνύμως. Τον Εύηνο τον είπατε μετά. Πείτε μου την περίπτωση που είναι είκοσι πέντε χιλιόμετρα, ενώ δίπλα υπάρχει έδρα με δύο χιλιόμετρα. Διότι προβλήθηκε από την τηλεόραση -και ξέρω πού αναφέρεσθε ή πιθανολογώ- αλλά η έδρα που είναι δύο χιλιόμετρα, είναι σε άλλο νομό και έγινε σπέκουλο σε όλη την Ελλάδα, αν αναφέρεσθε σ'αυτήν την περίπτωση. 

Θα ήταν πάντως πολύ χρήσιμο για μας να μας πείτε συγκεκριμένο παράδειγμα.

ΠΡΟΕΔΡΕΥΩΝ (Λουκάς Αποστολίδης): Να γίνεται διόρθωση σε τέτοια πράγματα.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Οχι. Ο κύριος Υπουργός,κύριε Πρόεδρε, έχει δηλώσει ότι δεν θα γίνει καμία διόρθωση και επομένως το θεωρώ μάταιο να προσπαθήσω να τον πείσω, γιατί θα έχουμε την ευκαιρία -να είστε σίγουρος, κύριε Υπουργέ- να μιλήσουμε και με τέτοια στοιχεία, μια που βλέπω ότι αυτήν τη στιγμή ανοίγετε κάποιο "παράθυρο", μήπως υπάρχει κάποια ελπίδα...

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Κανένα "παράθυρο". Απλώς μιλάω για την ποιότητα των επιχειρημάτων.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τότε, τι κουβεντιάζουμε; Ας τα αφήσουμε λοιπόν και επιτρέψτε μου και εμένα, σαν υποτειθέμενος "ελεύθερος νομοθέτης" να διατυπώσω ελεύθερα τις απόψεις μου και σεις γράψτε τα εκεί που νομίζετε ότι πρέπει να τα γράψετε, γιατί έτσι θα γίνει, αφού κατάλαβα από τη δεύτερη απάντησή σας ότι δεν δέχεσθε κάτι στο οποίο μπορεί να σας πείσω.

Και είναι προφανώς ότι αυτά που λέω δεν τα λέω για σας...

Τι είναι το νομοσχέδιο αυτό, κύριε Πρόεδρε; Είναι νομοσχέδιο μεταρρύθμιση; Είναι νομοσχέδιο τομή; Είναι κάτι καλό για τον λαό και τον τόπο; 'Οχι, δεν είναι τίποτε απ'όλα αυτά. Είναι νομοσχέδιο ηθικά διάτρητο, συνταγματικά άκυρο, οργανωτικά "κουρελού" και αν θέλετε, επιτρέψτε μου να πω, κομματικά εντελώς αμοραλιστικό.

Και επειδή -κλείνω μ'αυτό- τέθηκε το ζήτημα της κομματικής πειθαρχίας, θα ήθελα να ρωτήσω με ποιο ηθικό στήριγμα θα πειθαρχήσει ο Βουλευτής της Πλειοψηφίας να ψηφίσει αυτό το νομοσχέδιο; Να μας πει ο Υπουργός ότι κατέβηκε προεκλογικά και είπε στον ελληνικό λαό ότι θα φέρει το σχέδιο "ΚΑΠΟΔΙΣΤΡΙΑΣ", ζήτησε τη γνώμη του, ψηφίστηκε από το 42%, πήρε τους εκατόν εξήντα δύο Βουλευτές και ζητάει κομματική πειθαρχία.

Στην αντίθετη περίπτωση -ο κάθε Βουλευτής κρέμεται από το δικό του ποδαράκι- δεν πρέπει να πειθαρχήσει. Αναλαμβάνει τεράστια ηθική ευθύνη απέναντι στον εαυτό του, την οικογένειά του και στο λαό. Αυτή είναι η κατάσταση. Κομματικές πειθαρχίες να θέλετε με τα συμβόλαια που κατεβάσατε και όχι με νομοσχέδια που ούτε καν τα είχε υπόψη του ο ελληνικός λαός. Το εθελοντικό ήξερε, όχι το αναγκαστικό τον 509 ή τον 375. Αυτό μας θυμίζει το νομοσχέδιό σας.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κύριοι συνάδελφοι, κάποτε διακηρύσσατε την περιφερειακή ανάπτυξη και δημοκρατική αποκέντρωση, όπως και τόσες άλλες διακηρύξεις. Θυμάστε καλά αυτό το σύνθημα που διακηρύσσατε στον ελληνικό λαό.

'Ομως έμεινε μόνο στα λόγια, γιατί η ερήμωση της υπαίθρου συνεχίστηκε όλα αυτά τα χρόνια που κυβερνάτε τον τόπο. Το σχέδιο "ΚΑΠΟΔΙΣΤΡΙΑΣ" δεν είναι τίποτα άλλο παρά η παραπέρα περιφερειακή ερήμωση και αντιδημοκρατική συγκέντρωση. Περιφερειακή ερήμωση, γιατί δεν μπορεί να προωθείτε τη μείωση του αγροτικού πληθυσμού στο 8%, σύμφωνα με τις εντολές της Ευρωπαϊκής 'Ενωσης και την ίδια στιγμή να ισχυρίζεστε πως αυτό το σχέδιο νόμου θα συμβάλλει στην ανάπτυξη της υπαίθρου.

Ποια μέτρα παράλληλα με αυτό το σχέδιο νόμου έχετε λάβει για την αξιοποίηση της γεωργοκτηνοτροφικής παραγωγής του ορυκτού πλούτου, των δασών, του τουρισμού κλπ, για την ανάπτυξη της υπαίθρου. Από μόνο του το σχέδιο νόμου δεν μπορεί να προσφέρει τίποτα στην ανάπτυξη. Το κύριο για την ανάπτυξη της υπαίθρου δεν είναι η δημιουργία μεγάλων ΟΤΑ, αλλά η οικονομική ανάπτυξη της υπαίθρου.

'Αλλωστε, κύριε Υπουργέ, μεγάλες κοινότητες είχαμε τουλάχιστον στις προηγούμενες απογραφές της δεκαετίας του '60 του '70 κλπ., που όμως λόγω της οικονομικής πολιτικής των τελευταίων δεκαετιών στην ύπαιθρο είχαμε τη μείωση του


 

  

Σελίδα 1134 

 

πληθυσμού τους, είχαμε κοινότητες με πάνω από δύο, τρεις, τέσσερις ως και περισσότερες χιλιάδες πληθυσμό. Κοινότητες με δύο δημοτικά σχολεία και εκατοντάδες μαθητές. 'Εχω συγκεκριμένα παραδείγματα από το νομό μας, που έχει ένα σχολείο τετραθέσιο και η πρώτη τάξη έχει επτά μαθητές.

Συνεπώς ξανατονίζω ότι το κύριο είναι τα μέτρα για την οικονομική ανάπτυξη της υπαίθρου πρώτα και μετά όλα τα υπόλοιπα.

'Εχουμε και κάποιες εξαιρέσεις, όπου υπήρξε λόγω κάποιων ιδιομορφιών οικονομική ανάπτυξη. Σε αυτές τις περιπτώσεις οι κοινότητες διατήρησαν τον πληθυσμό τους και σε αρκετές περιπτώσεις τον αύξησαν και παραπέρα. Η Κυβέρνηση δεν έσκυψε, δεν μελέτησε και δεν είδε τις συγκεκριμένες ιδιομορφίες που υπάρχουν σε κάθε νομό και σε κάθε κοινότητα. Παραδείγματος χάρη έχουμε παραθαλάσσιες κοινότητες μικρές που όμως έχουν μεγάλο προϋπολογισμό και μπορούν να υπάρχουν σαν ξεχωριστή πρωτοβάθμιοι τοπικοί οργανισμοί. Γιατί τα ισοπεδώνετε όλα αυτά, κύριε Υπουργέ;

Θεωρούμε πως κεντρικός στόχος του σχεδίου νόμου είναι η αναδιοργάνωση της Τοπικής Αυτοδιοίκησης σύμφωνα με τις ανάγκες του σύγχρονου αστικού κράτους. Η Κυβέρνηση που προωθεί την αναδιοργάνωση στον έναν μετά τον άλλον τομείς της οικονομικής κοινωνικής και πολιτικής ζωής, δεν μπορούσε να αφήσει απ'έξω την Τοπική Αυτοδιοίκηση. 'Οταν έχει κάνει πανάκεια τις ιδιωτικοποιήσεις και τον ιδιωτικό τομέα, δεν μπορούσε να αφήσει απ'έξω μία σειρά δραστηριότητες και λειτουργίες κοινωνικού χαρακτήρα της Τοπικής Αυτοδιοίκησης και να μην τις προσαρμόσει και τις υποτάξει σε συμφέροντα της αστικής τάξης.

Με αυτό το σχέδιο νόμου επιδιώκετε να περιορίσετε την όποια ανεξαρτησία, καθώς και τον αποκεντρωτικό χαρακτήρα που διαθέτουν ακόμα οι ΟΤΑ και να τους μετατρέψετε σε τμήμα του εκτελεστικού μηχανισμού της κεντρικής εξουσίας.

Ακόμη το σχέδιο νόμου είναι αντιδημοκρατικό, γιατί το εκλογικό σύστημα με το οποίο θα αναδεικνύονται οι καινούριες αρχές Τοπικής Αυτοδιοίκησης δεν είναι η απλή αναλογική. Το εκλογικό σύστημα που θα εφαρμοστεί αποσκοπεί στον έλεγχο των νέων ΟΤΑ που θα δημιουργηθούν από την αστική τάξη, τα συμφέροντα της οποίας εκπροσωπείτε σήμερα.

'Ετσι θα μπορούσε να πει κανείς ότι αυτό το σχέδιο νόμου μετατρέπει τους θεσμούς της Τοπικής Αυτοδιοίκησης σε κοίλο καθρέπτη που αλλοιώνει και παραμορφώνει τον πραγματικό συσχετισμό των κοινωνικών και πολιτικών δυνάμεων, τόσο τοπικά όσο και κεντρικά.

Θα μπορούσα να αναφέρω μία σειρά παραδείγματα από το νομό μας, που δεν είστε συνεπής ούτε με το ίδιο το σχέδιο νόμου. 'Εχουμε παραδείγματος χάρη δύο επαρχίες. Στην Επαρχία Φυλίδας, που είναι η μικρότερη σε πληθυσμό επαρχία, κάνετε έξι δήμους.

Σε έναν άξονα δώδεκα χιλιομέτρων τέσσερις δήμους, ο ένας σε απόσταση από τον άλλον δυο τρία χιλιόμετρα και με δυο-τρεις κοινότητες την ίδια στιγμή στην ίδια επαρχία κάνετε ένα δήμο από δεκατρείς κοινότητες.

Στην άλλη Επαρχία της Σιντικής, που είναι με περισσότερο πληθυσμό και με μεγαλύτερη έκταση, κάνετε μόνο τρεις δήμους.

Κάνετε δήμο το Λευκώνα που είναι συνέχεια της πόλης των Σερρών. Δεν δέχεστε το αίτημα της Κοινότητας Νεών Κιβιλίων, που είναι η μαρτυρική κοινότητα, η πρώτη που στις 18.10.41 οι Γερμανοί εκτέλεσαν όλον τον άρρενα πληθυσμό και την μεταφέρετε από τη μια επαρχία στην άλλη, σαράντα χιλιόμετρα, στην Παλαιοκώμη για να κάνετε ένα δήμο σκοπιμότητας.

Επίσης τελείως αυθαίρετα αλλάζετε τις έδρες των νέων δήμων, όπως του Εμμανουήλ Παππά, που έπρεπε να ήταν η Πεντάπολη ή της Βερόνιας κλπ. Δεν πείθετε με όλα αυτά τα μέτρα, που κυρίως υποτάσσονται σε κομματικές σκοπιμότητες.

ΠΡΟΕΔΡΕΥΩΝ (Λουκάς Αποστολίδης): Η κ. Αράπη-Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, ακούγοντας προηγουμένως τον Υπουργό Δημόσιας Διοίκησης να λέει στο συνάδελφο κ. Κωστόπουλο ότι δεν έγινε δήμος μια κοινότητα που ήταν δίπλα στην άλλη σε απόσταση δυο χιλιομέτρων επειδή ανήκε σε άλλο νομό, προβληματίστηκα γιατί η Κυβέρνηση δεν έφερε πρώτα την αλλαγή των ορίων των νομών, τη νέα χωροταξική διαίρεση της Ελλάδας και φέρνει πρώτα το νομοσχέδιο "ΚΑΠΟΔΙΣΤΡΙΑΣ" και ίσως μετά να φέρει το νομοσχέδιο, για τη νέα οριοθέτηση των νομών.

Επίσης, σαν νέα Βουλευτής, κύριε Πρόεδρε, μου κάνει εντύπωση αυτό ακριβώς που τονίστηκε από πολλούς συναδέλφους ότι εδώ έχουμε υποχρεωτική πειθαρχία των Βουλευτών να ψηφίσουν το νομοσχέδιο και εμείς στα σχολεία διδάσκουμε, ότι οι εξουσίες είναι τρεις, εκτελεστική, δικαστική και νομοθετική. 'Ομως εδώ βλέπουμε ότι μόνο οι δύο ισχύουν.

Κύριε Υπουργέ, το υπό συζήτηση νομοσχέδιο είναι ψευδεπίγραφο, καθ'ότι μόνο το όνομα πήρε από τον Καποδίστρια και δεν ήταν αυτός ο οποίος ήθελε να το καταργήσει αλλά απ' ότι γνωρίζετε από την ιστορία οι αντιβασιλείς 'Αρναμπεσκ και Μάουερ. Επειδή η Κυβέρνηση δια στόματος του Υπουργού Εσωτερικών ισχυρίζεται, ότι η κοινωνία αποδέχεται το νομοσχέδιο και αντιδρούν λίγοι τοπάρχες με ιδιοτελή συμφέροντα, γιατί άραγε δεν μας πληροφορεί πόσες και ποιες κοινότητες επιθυμούν την αυτοδιάλυσή τους και την κατάργησή τους; Και εν τοιαύτη περιπτώσει, όταν οι περισσότερες κοινότητες αποδέχονται το νομοσχέδιο αυτό, γιατί η Κυβέρνηση δεν προέβη σε δημοψήφισμα -δεν είχε να φοβηθεί νομίζω τίποτα για το νομοσχέδιο "ΚΑΠΟΔΙΣΤΡΙΑ"- αφού προηγηθούν πρώτα διάλογοι με τους διάφορους φορείς και τις κοινότητες και τις μικρές κοινωνίες τι εστί "ΚΑΠΟΔΙΣΤΡΙΑΣ". Γιατί κύριε Υπουργέ, δεν γνωρίζουν ακόμη τι είναι ο "ΚΑΠΟΔΙΣΤΡΙΑΣ". Νομίζω ότι "αναγκαστική συνένωση" είναι εκείνο που δημιουργεί αυταρχισμό. Θα μου πείτε υπήρχε ο νόμος και θα μπορούσαν να κάνουν εθελοντικά τις συνενώσεις τους. Κάποιοι δήμοι τις έκαναν απ' ότι άκουσα από κάποιους συναδέλφους και αυτήν τη στιγμή τις καταργείτε. Και όχι μόνο αυτό, κάποιες κοινότητες που εθελοντικά συνενώθηκαν με το νόμο, ενώ αποφάσισαν ομόφωνα και για την έδρα και πόσες κοινότητες θα συνενωθούν, δεν πήρατε απόφαση τελική να γίνει η συνένωση και αυτήν τη στιγμή διαμαρτύρονται και φυσικά εσείς τώρα έρχεστε να τους συνενώσετε υποχρεωτικά με άλλη έδρα. Φυσικά εκεί εξυπηρετούνται κάποιοι ημέτεροι και γι' αυτό δεν ίσχυσαν οι τοπικές αποφάσεις των περιφερειών και ο περιφερειάρχης δεν τις χαρακτήρισε και ο Υπουργός δεν τις αποδέχθηκε.

Εγώ όμως θα σταθώ στη Θεσπρωτία, που είναι και η περιφέρεια του Υπουργού μας. Εκεί υπάρχουν δύο κοινότητες: Τα Σύβοτα και η Πέρδικα Θεσπρωτίας που απέχουν δέκα χιλιόμετρα η μία κοινότητα από την άλλη και έχουν ακριβώς τις ίδιες τουριστικές εγκαταστάσεις και αναπτυξιακές δραστηριότητες. Και ενώ είχε αποφασιστεί ομόφωνα να έχουν έδρα τα Σύβοτα και να ονομαστεί Δήμος Συβότων, δεν ακούστηκαν οι τοπικές φωνές και έρχεται ο Υπουργός και κάνει δήμο στο Νομό Θεσπρωτίας, τα Σύβοτα, την περιφέρειά του και αφήνει κοινότητα την Πέρδικα 10 χιλιόμετρα δίπλα στα Σύβοτα.

'Ομως δεν είναι μόνο αυτό. Εγώ κατάγομαι από μια ορεινή περιφέρεια "ΤΑ ΤΖΟΥΜΕΡΚΑ" και βλέπω ότι ενώνετε χωριά ορεινά, με άλλη παραγωγή κτηνοτροφική, με πεδινά με σαράντα και πενήντα χιλιόμετρα. Επίσης παρεμβάλλονται ενδιάμεσα χωριά στον ίδιο άξονα και στον ίδιο δρόμο που ανήκουν σε άλλο νομό. Οι κοινωνίες είναι ανάστατες. Π.χ. Σκούπα Νομό 'Αρτας Πλατανούσα, Νομό Ιωαννίνων πέντε χιλιόμετρα το ένα με το άλλο.

Επειδή είμαι και φιλόλογος, θα σας έλεγα το εξής: Ονομάζετε το Δήμο Αθαμανίας -κατάγομαι από το Αθαμάνιο και γνωρίζω λίγο περισσότερο φιλολογία από κάποιους που συνέταξαν το νομοσχέδιο- και θα πρότεινα αν δεν κάνετε αλλαγές, τουλάχιστον στην ονομασία να είναι πιο σωστά διατυπωμένο γλωσσικά και να ονομαστεί "Δήμος Αθαμάνων", και όχι Αθαμανίας.

ΠΡΟΕΔΡΕΥΩΝ (Λουκάς Αποστολίδης): Ο κ. Πολύζος έχει το λόγο.


 

  

Σελίδα 1135 

ΕΥΑΓΓΕΛΟΣ ΠΟΛΥΖΟΣ: Κύριε Πρόεδρε, κανένας σήμερα δεν μπορεί να αγνοήσει ότι τα σοβαρά και χρόνια διαρθρωτικά, παραγωγικά, κοινωνικά, οικονομικά, πολιτιστικά και αποκεντρωτικά προβλήματα δεν πρέπει να αντιμετωπίζονται και από την Τοπική Αυτοδιοίκηση ως θεσμού άμεσης τοπικής λαϊκής εξουσίας.

Προκειμένου όμως να καταστήσουμε το θεσμό της Τοπικής Αυτοδιοίκησης αξιόμαχο, αξιόπιστο και αποτελεσματικό, πρέπει να δημιουργήσουμε το κατάλληλο θεσμικό πλαίσιο λειτουργίας του. Και προς αυτήν την κατεύθυνση νομίζω ότι έπρεπε να υπάρχει και σήμερα η πρέπουσα ευθύνη, κατανόηση και συνεννόηση ανάμεσα σε όλα τα πολιτικά κόμματα. Συνεννόηση, βέβαια, δεν υπάρχει. Και αυτό σημαίνει ότι αυτή η αδυναμία για μια ελάχιστη συνεννόηση στα μάτια ενός νέου Βουλευτή που υπηρέτησε την Τοπική Αυτοδιοίκηση προκαλεί απογοήτευση και πικρία.

Πώς όμως είναι δυνατόν με ένα τέτοιο νομοσχέδιο για τον ιστορικό και καταξιωμένο θεσμό της Τοπικής Αυτοδιοίκησης, που κατέθεσε η Κυβέρνηση, να υπάρξει ελάχιστη συνεννόηση; Πώς είναι δυνατόν να θέλει η Κυβέρνηση να συμπράξει η Αντιπολίτευση σε ένα αναξιόπιστο και αναποτελεσματικό νομοσχέδιο; Πώς είναι δυνατόν η διάλυση της ελληνικής επαρχίας να αποκαλείται εκσυγχρονισμός; Πώς είναι δυνατόν η άρνηση διαλόγου με τον ελληνικό λαό να αποκαλείται λαϊκή κυριαρχία; Και πώς τέλος, είναι δυνατόν ο κάτοικος του χωριού να μην έχει άποψη ή γνώμη για το πώς και με ποιον θέλει να ζήσει;

Κύριε Πρόεδρε, τα ιδιαίτερα χαρακτηριστικά του θεσμού της Τοπικής Αυτοδιοίκησης θέτουν μία σειρά από προϋποθέσεις για την επιτυχία του οποιουδήποτε σχετικού νομοθετήματος. Οι προϋποθέσεις αυτές, οι οποίες αναγνωρίζονται και από την Κυβέρνηση στην εισηγητική έκθεση του νομοσχεδίου είναι πρώτα απ'όλα η λαϊκή αποδοχή, η λαϊκή συμμετοχή και η συνεργασία ανάμεσα στους κατοίκους των προερχομένων από συνένωση δήμων και κοινοτήτων.

Δυστυχώς, όμως, το υπό συζήτηση νομοσχέδιο αποτυγχάνει ευθύς εξ αρχής να δημιουργήσει αυτές τις προϋποθέσεις. Κατά πρώτον το σχέδιο νόμου δεν έχει τη λαϊκή αποδοχή και ούτε θα μπορούσε να την έχει, αφού επιβάλλεται χωρίς ουσιαστικό διάλογο καταναγκαστικά και χωρίς να ληφθεί υπόψη η γνώμη όχι μόνο των πολιτών, αλλά ούτε και αυτήν των θεσμοθετημένων οργάνων, όπως είναι οι ΤΕΔΚ. Κατά δεύτερον, η λαϊκή συμμετοχή σε πολιτικό επίπεδο όχι μόνο δεν προάγεται, αλλά απεναντίας τίθενται οι προϋποθέσεις για την οριστική αποξένωση των πολιτών από τα κοινά της τοπικής κονωνίας. Η αποτυχία όμως του νομοσχεδίου της Κυβέρνησης αναφέρεται, κατά τη γνώμη μου, κυρίως στην τρίτη προϋπόθεση, δηλαδή την απαραίτητη σύμπνοια και ομοψυχία που θα έπρεπε να δημιουργεί ανάμεσα στους προερχομένους από διάφορες κοινότητες πολίτες των νέων δήμων. Αντίθετα, με την καταναγκαστική επιβολή, την προχειρότητα στο νομοσχέδιο και την επιδίωξη προφανών κομματικών σκοπιμοτήτων η Κυβέρνηση και το κόμμα επιβάλλει τη συνένωση ετεροκλήτων κοινοτήτων, με συνέπεια να δημιουργούνται όλες οι προϋποθέσεις για την ανάπτυξη διχόνοιας, μίσους και κακώς εννοουμένου ανταγωνισμού ανάμεσα στα κατ' ιδίαν τμήματα των νέων δήμων.

Κύριε Πρόεδρε, το πρόβλημα της ελληνικής περιφέρειας δεν είναι ο αριθμός των Ο.Τ.Α. Είναι να αποκτήσει ένα σύγχρονο και λειτουργικό διοικητικό χάρτη, ένα χάρτη που θα κάνει πράξη την αποκέντρωση και την πάταξη της γραφειοκρατίας. Πρέπει επιτέλους να διώξουμε από την Αθήνα με μελετημένο τρόπο αρμοδιότητες και εξουσίες προς την περιφέρεια, με στόχο την εξυπηρέτηση του πολίτη και την ανάπτυξη της περιοχής. Επομένως το πρώτο ζητούμενο για την πατρίδα μας δεν είναι μία νέα χωροταξική διάταξη, αλλά μία γενναία διοικητική αναδιάρθρωση, που θα προσφέρει πρόοδο και ανάπτυξη στην ελληνική ύπαιθρο. Αν το κυβερνητικό νομοσχέδιο "ΚΑΠΟΔΙΣΤΡΙΑΣ" επιχειρούσε μία τέτοια τομή, δηλαδή της νέας διοικητικής σύνθεσης της χώρας, τότε σίγουρα θα αποτελούσε ένα χρήσιμο νομοθέτημα για την πατρίδα μας. Πλην όμως σε καμία περίπτωση δεν συμβάλλει προς την κατεύθυνση αυτή. Το ζητούμενο στο νομοσχέδιο έπρεπε να είναι η έξοδος της Τοπικής Αυτοδιοίκησης από τη θεσμική και οικονομική κρίση. Δεν είναι δυνατόν να αντέξει η Τοπική Αυτοδιοίκηση άλλους θεσμικούς πειραματισμούς και ούτε είναι δυνατόν να αντέξει άλλο την οικονομική συμπίεση. Διότι από το 1989, που τότε και η Νέα Δημοκρατία ήταν κυβέρνηση, μόνο από θεσμοθετημένους πόρους έχουν παρακρατηθεί πάνω από εννιακόσια δισεκατομμύρια δραχμές.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Οι ρυθμίσεις του νομοσχεδίου της Κυβέρνησης δεν ανταποκρίνονται στην πραγματικότητα, διότι πρώτον δεν αντιμετωπίζουν το μέγα πρόβλημα της απασχόλησης των αγροτών. Δεύτερον, δεν συμβάλλουν στην προώθηση του δημογραφικού μας προβλήματος. Τρίτον, επιταχύνουν την εσωτερική μετανάστευση. Τέταρτον, διογκώνουν περαιτέρω την ανεργία της νεολαίας. Και πέμπτον, δεν δίνουν απάντηση στο ερώτημα, γιατί τάχα θα προκόψουν τώρα οι καινούριοι δήμοι, όταν με την ίδια Κυβέρνηση εξοντώθηκαν οι παλιοί.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΕΥΑΓΓΕΛΟΣ ΠΟΛΥΖΟΣ: 'Οπως δεν απαντούν στο ερώτημα, γιατί θα πετύχουν τα υπό θεσμοθέτηση όργανα εκεί που απέτυχαν οι αναπτυξιακοί σύνδεσμοι, τα συμβούλια περιοχής, χωρίς βέβαια την ευθύνη των αιρετών της Τοπικής Αυτοδιοίκησης.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μαρκογιαννάκης.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Θα πάμε μέχρι τις 4.00'. 

ΠΡΟΚΟΠΗΣ ΠΑΥΛΟΠΟΥΛΟΣ: Το ξέρω, κύριε Πρόεδρε, αλλά θα ήθελα να πω κάτι. 

ΠΡΟΕΔΡΕΥΩΝ (Λουκάς Αποστολίδης): Ορίστε.

ΠΡΟΚΟΠΗΣ ΠΑΥΛΟΠΟΥΛΟΣ: Καταλαβαίνω το γεγονός ότι ετέθη ένα χρονικό όριο. 'Εχουμε φτάσει στον αριθμό των πενήντα συναδέλφων. Ερωτώ το Προεδρείο και ερωτώ και την Κυβέρνηση: Εξυπηρετεί αυτήν τη στιγμή το γεγονός ότι έχουν ήδη μιλήσει πενήντα Βουλευτές και θα μιλήσουν άλλοι δύο, τρεις, όταν έχει φτάσει 03.45';

ΠΡΟΕΔΡΕΥΩΝ (Λουκάς Αποστολίδης): 'Οχι, κύριε συνάδελφε. Θα είχαν ήδη μιλήσει οι τρεις, τέσσερις συνάδελφοι, οι οποίοι θα ολοκληρώσουν το χρόνο, τη διαδικασία για απόψε.

ΠΡΟΚΟΠΗΣ ΠΑΥΛΟΠΟΥΛΟΣ: Δεν νομίζω πάντως ότι είναι τρόπος μεταχείρισης Βουλευτών, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μαρκογιαννάκης. Απών, διαγράφεται.

Ο συνάδελφος κ. Ζαμπουνίδης. Απών, διαγράφεται.

Ο συνάδελφος κ. Αδαμόπουλος. Απών, διαγράφεται.

Ο συνάδελφος κ. Παπαληγούρας. Απών, διαγράφεται.

Ο συνάδελφος κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Επειδή, κύριε Πρόεδρε, συνήθισα σε ολόκληρη τη ζωή μου τη στρατιωτική και την πολιτική να λέω τα πράγματα όπως τα αισθάνομαι, θα πω, κύριε Υπουργέ, που σας τιμώ ιδιαίτερα, ότι περίμενα μία διαδικασία υψηλότερης ποιότητας για το υψηλότατης προοπτικής νομοσχέδιο που συζητούμε. Μία διαδικασία που θα δικαιώνει πέρα για πέρα τη διαλεκτική του Κοινοβουλίου, θα διαμορφώνει συζήτηση υπό καλύτερες, ανετότερες και παραγωγικότερες συνθήκες και θα οδηγεί σε γόνιμα συμπεράσματα, τα οποία με τη σειρά τους και με την ευαισθησία που έχει η Κυβέρνηση, θα οδηγούσαν, πιθανώς, σε διορθώσεις ενός νομοσχεδίου που έχει τόσο -επαναλαμβάνω- υψηλή προοπτική.

Επίσης, η Κυβέρνηση του Κωνσταντίνου Σημίτη, του έντιμου και διορατικού πολιτικού -το λέω, κύριοι συνάδελφοι, όπως το αισθάνομαι- δεν επιτρέπεται να κινείται σε χαμηλότερα, από τις προσδοκίες του λαού μας, επίπεδα. Και κινείται με τη γνωστή αξιοσύνη, αλλά οι απαιτήσεις του λαού εντείνονται.


 

  

Σελίδα 1136 

 

'Οσο περισσότερο διαπιστώνει ο λαός -και το διαπιστώνει- ότι έχει μία Κυβέρνηση σοβαρή, υπεύθυνη, με συνέπεια, με αποφασιστικότητα για βαθιές τομές, τόσο περισσότερο εντείνονται οι προσδοκίες του πολύπαθου λαού μας, του ασφυκτικά πιεζομένου κάτω από τη γνωστή λιτότητα.

Επομένως, κύριε Υπουργέ, που ξέρω ότι σε πολλά πράγματα συμφωνούμε, έχουμε καθημερινές απαιτήσεις για ακόμα περισσότερο έργο από την Κυβέρνησή μας και μία καθαρότατη πολιτική που λείπει από τον τόπο και που έχουμε όλες τις προϋποθέσεις να τη δώσουμε και τη δίνουμε.

Αυτά σε ό,τι αφορά τις γενικές παρατηρήσεις.

Κύριοι συνάδελφοι, το συμπέρασμα είναι ότι όλοι συμφωνούμε πως η αλλαγή στην Τοπική Αυτοδιοίκηση του πρώτου βαθμού χρειαζόταν. Δεν είπε κανείς ότι δεν χρειάζεται η αλλαγή. Κολλάμε στη διαδικασία. Κολλάμε στο αν είναι συναινετική ή όχι, η διαδικασία. Δοκιμάστηκε και η συναίνεση, αλλά δεν απέδωσε τίποτα.

Δεν μπορείς λοιπόν να σταματάς, όταν δεν μπορεί να ακολουθήσει ο λαός από μία κεκτημένη νοοτροπία που έχει αναπτυχθεί στην πατρίδα μας -να το ξεκαθαρίσουμε- και από μικροσυμφέροντα που εφάπτονται αυτής της νοοτροπίας. Δεν μπορεί να σταματήσει η εξέλιξη. Δεν μπορεί να έχουμε κατακερματισμό, να έχουμε πέντε χιλιάδες τριακόσιες δεκαοκτώ κοινότητες, να έχουμε τετρακόσιους πενήντα επτά δήμους, να έχουμε δωδεκάμισι χιλιάδες συνοικισμούς κλπ. Απογυμνώθηκαν τα πάντα. Και γιατί αυτό; 'Εχουμε ποιότητα; 'Εχουμε ικανοποίηση των αναγκών του λαού; 'Εχουμε προγραμματισμούς; 'Εχουμε εκτέλεση έργων; 'Εχουμε έναν κατακερματισμό, που όχι μόνο δεν επιτελεί αναπτυξιακό σήμερα ρόλο και είναι απαραίτητος σήμερα για την επιβίωση του έθνους, της επαρχίας, της υπαίθρου, αλλά δεν μπορεί ούτε τις κλασικές, τις παραδοσιακές, τις συνταγματικές αποστολές της να επιτελέσει στην άσκηση της διοίκησης των τοπικών υποθέσεων και στην ευρύτερη έκφραση της τοπικής κοινωνίας.

'Οταν δεν υπάρχουν λοιπόν, αυτές οι δυνατότητες, γιατί να διαιωνίζεται ένα κακό; Και εδοκιμάσθη η προσπάθεια αλλαγής μέσα από συναινετικές διαδικασίες; 

'Εχει και μία άλλη εξίσου σοβαρή πρόνοια το νομοσχέδιο. Δεν είναι μόνο η θεσμοθέτηση αυτής της αλλαγής. Είναι ότι τη συντρέχετε και τη στηρίζετε με την πρόνοια, να την προικοδοτήσετε με τις αναγκαίες προϋποθέσεις που χρειάζεται. Λέω ότι προβλέπονται ειδικά προγράμματα που αναφέρονται συγκεκριμένα στις τέσσερις, πέντε δράσεις και γίνονται αναλύσεις σωστές και προβλέψεις ανάλογες.

Αναφέρομαι στη μη αποκόλληση της τοπικής κοινωνίας από το γίγνεσθαι, που εξασφαλίζει το νομοσχέδιο με τις αντιπροσωπεύσεις με τα δημοτικά διαμερίσματα, με τον πρόεδρο, με το τοπικό συμβούλιο, με τον πάρεδρο στην κοινότητα.

Ακόμη, πέρα απ' αυτόν τον προϊδεασμό, πέρα από αυτήν τη συναρμόνιση της νέας κατάστασης με την παλιά, αυτήν τη γεφύρωση σ' ένα πνεύμα ομαλής ένταξης, το νομοσχέδιο παρέχει και την άνεση του χρόνου για την ομαλή πορεία και μετάπτωση από τη μία κατάσταση στην άλλη. 

Ειλικρινά, κύριοι συνάδελφοι της Νέας Δημοκρατίας και των λοιπών κομμάτων, πιστεύω ότι το νομοσχέδιο καλύπτει την προοπτική του. Και το περιεχόμενό του θεμελιώνει τις προϋποθέσεις να αποτελέσει κλειδί για τη μεγάλη αναγέννηση που πρέπει όλοι να βοηθήσουμε να κάνει η πατρίδα μας στο μεγάλο πρόβλημα της Δημόσιας Διοίκησης. Και αυτό που γίνεται είναι το κλειδί γι' αυτό το μεγάλο πρόβλημα. Εκσυγχρονισμός χωρίς ευρύτερη ανασυγκρότηση και ανακαίνιση της Δημόσιας Διοίκησης δεν μπορεί να νοηθεί. Και αυτά δεν μπορούν να νοηθούν χωρίς το κλειδί που θα ανοίξει το δρόμο από τη βάση της Τοπικής Αυτοδιοίκησης και της τοπικής έκφρασης γι' αυτήν την αλλαγή. Οι καιροί δεν περιμένουν. Οι συνθήκες πιέζουν, ο λαός δοκιμάζεται. Χρειάζονται αποφάσεις και για μας, για τον Πολιτικό Κόσμο, άλλη Εικόνα. Να γινόμαστε όλοι καλύτεροι.

ΠΡΟΕΔΡΕΥΩΝ (Λουκάς Αποστολίδης): Ο κ. Θωμόπουλος έχει το λόγο.

ΙΩΑΝΝΗΣ ΘΩΜΟΠΟΥΛΟΣ: Περίσσευσαν, κύριε Πρόεδρε, οι κραυγές αγωνίας σ' αυτήν την Αίθουσα σήμερα για την τύχη της Τοπικής Αυτοδιοίκησης. Και περίσσευσαν κυρίως από την παράταξη της Νέας Δημοκρατίας που μέχρι το 1981 είχε τη διακυβέρνηση της χώρας. Περίοδος, όπου η Τοπική Αυτοδιοίκηση ήταν αυστηρά εναγκαλισμένη από την κεντρική εξουσία. Περίοδος, όπου η Τοπική Αυτοδιοίκηση ήταν χωρίς πόρους, χωρίς αρμοδιότητες. Ουσιαστικά μόνο κατ' επίφαση ονομάζονταν "αυτοδιοίκηση". Στην ουσία ήταν "ετεροδιοίκηση", αφού οι πολίτες της περιφέρειας, για να λύσουν τα προβλήματά τους, θα έπρεπε να προστρέχουν στο κέντρο, στην κεντρική εξουσία, έτσι ώστε ο έλεγχος από την κεντρική εξουσία να ασκείται ασφυκτικά προς την περιφέρεια. 'Ηταν η εποχή που η Τοπική Αυτοδιοίκηση, μοντέλο για την κρατούσα τότε κατάσταση ήταν: Η Τοπική Αυτοδιοίκηση απορριμματοσυλλέκτης. 'Ηταν η Τοπική Αυτοδιοίκηση ληξίαρχος.

Από το 1981 και εντεύθεν η Τοπική Αυτοδιοίκηση απέκτησε ρόλο, πόρους και διοικητικές αρμοδιότητες. Η Τοπική Αυτοδιοίκηση αναγορεύτηκε σε μοχλό ανάπτυξης. Μπορούσε -και μπορεί πλέον- να σχεδιάζει και να εκτελεί αναπτυξιακά έργα.

Προσπάθεια παραπέρα για την αναβάθμιση της Τοπικής Αυτοδιοίκησης είναι και η μεταρρυθμιστική προσπάθεια που επιχειρείται με το παρόν νομοσχέδιο. Είναι νομοσχέδιο που επιχειρεί να φτιάξει τους νέου τύπου δήμους. Δήμους που να μπορούν να λειτουργήσουν οργανικά, έτσι ώστε να προσφέρουν υπηρεσίες ουσιαστικές στους πολίτες. Γιατί ας μην κρυβόμαστε. Ποιος διαφωνεί άραγε σ' αυτήν την Αίθουσα ότι η Τοπική Αυτοδιοίκηση δεν είναι δύο ταχυτήτων; Υπάρχει η Τοπική Αυτοδιοίκηση των πόλεων και η Τοπική Αυτοδιοίκηση των χωριών. Των πόλεων όπου οι πολίτες, παρά τις αντίξοες συνθήκες που διαβιούν, απολαμβάνουν υπηρεσιών πλείστων όσων εκτός από το δήμο, όσο και από τα νομικά του πρόσωπα. Και των χωριών όπου πέρα από το να εκδίδουν μία ληξιαρχική πράξη ή να συλλέγουν τα σκουπίδια, η Τοπική Αυτοδιοίκηση δεν παίζει κανέναν άλλο ρόλο.

Πρέπει, λοιπόν, να κατοχυρώσουμε την ισότητα στις παρεχόμενες υπηρεσίες. Και η ισότητα αυτή κατοχυρώνεται μέσα απ' αυτό το νομοσχέδιο.

Ακούστηκαν και ακούγονται πολλά και στην Αίθουσα αυτήν, αλλά και έξω από αυτήν την Αίθουσα. Και χρησιμοποιήθηκαν επιχειρήματα ουσιαστικά παραπληροφόρησης προς τον κόσμο, ότι δήθεν θα σας πάρουν την κοινότητα, ότι δήθεν θα τρέχετε απ' εδώ και από εκεί για να βγάλετε ληξιαρχικές πράξεις γάμου, γεννήσεως ή θανάτου. 

'Ολα αυτά είναι ψευδοεπιχειρήματα, διότι το νομοσχέδιο προβλέπει ότι το δημοτικό κατάστημα θα υπάρχει και θα λειτουργεί. Προβλέπει ότι ο υπάλληλος για πάνω από χίλιους κατοίκους θα υπάρχει μόνιμα στην κοινότητα. Προβλέπει μία σειρά πραγμάτων και αναγορεύει τις κοινότητες, εντασσόμενες σε ένα ευρύτερο πλαίσιο, σε ευρύτερες μονάδες που θα αποτελέσουν τους νέου τύπου δήμους, έτσι ώστε να είναι πραγματικοί μοχλοί ανάπτυξης στις τοπικές κοινωνίες.

Κυρία και κύριοι συνάδελφοι, για την αντιμετώπιση του πολυκερματισμού και της πολυδιάσπασης των Oργανισμών Τοπικής Αυτοδιοίκησης επιχειρείται με αυτό το νομοσχέδιο να δημιουργηθούν οι εύρωστες λειτουργικές μονάδες, που μέσα από την οικονομία κλίμακος που θα επιτυγχάνεται, θα μπορέσουμε πραγματικά να προσφέρουμε ουσιαστικές υπηρεσίες στους κατοίκους της περιφέρειας που μέχρι σήμερα τουλάχιστον δεν θα πρέπει να υπερηφανευόμαστε ότι πραγματικά απολαμβάνουν αυτών των υπηρεσιών που πρέπει να προσφέρουμε.

Κυρία και κύριοι συνάδελφοι, η Νέα Δημοκρατία και τα άλλα κόμματα της Αντιπολίτευσης επιχειρούν να αποκομίσουν κομματικά οφέλη μέσα από την εκμετάλλευση των κάποιων αντιδράσεων που υπάρχουν ανά την Ελλάδα, λίγων ευτυχώς.

Εκτιμώ ότι τα προσδοκόμενα οφέλη θα αποβούν και θα μετατραπούν σε πολιτικό κόστος, διότι ο λαός θα αναγνωρίσει τα αποτελέσματα του νομοσχεδίου αυτού και της μεταρρυθμίσεως, τα οποία θα είναι άμεσα αντιληπτά. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Γεωργόπουλος έχει το λόγο.


 

  

Σελίδα 1137 

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Κύριε Πρόεδρε θα ξεπεράσουμε τις 04.00' που έχουμε πει.

ΠΡΟΕΔΡΕΥΩΝ (Λουκάς Αποστολίδης): Τώρα, όμως, είναι πριν τις 04.00'.

Μετά τις 04.00' θα σας ακούσω, κύριε συνάδελφε. 'Εχω δώσει όμως το λόγο και δεν είναι σωστό να διακόπτετε τον κύριο συνάδελφο.

Ορίστε, κύριε Γεωργόπουλε. Μόλις στο παρά πέντε προλαβαίνετε να μιλήσετε.

ΔΗΜΗΤΡΙΟΣ ΓΕΩΡΓΟΠΟΥΛΟΣ: Ευχαριστώ πολύ.

Χωρίς πρόθεση εξαϋλωσης ή υποβάθμισης της πραγματικής διάστασης του συζητουμένου θέματος, θεωρώ αναγκαίο να διατυπώσω τις εξής παρατηρήσεις επί του συζητουμένου νομοσχεδίου.

Κατά πρώτο λόγο θεωρώ ότι το συζητούμενο σχέδιο νόμου αποτελεί ειλικρινά και αντικειμενικά βήμα-τομή της σύγχρονης οργάνωσης του κράτους, η οποία πρέπει να εξυπηρετεί με μεγαλύτερη σαφήνεια τις ανάγκες της αποκέντρωσης και της περιφερειακής ανάπτυξης μέσα από ολοκληρωμένους θεσμούς της Τοπικής Αυτοδιοίκησης.

Προς αυτήν την κατεύθυνση κινείται και ασφαλώς προσεγγίζει σε όλη την έκταση και το περιεχόμενο το συζητούμενο σχέδιο νόμου. Αναφέρθηκε -και δεν θα το επαναλάβω- ότι στόχος είναι η προσφορά δυνατότητας απασχόλησης ποιότητας ζωής, παροχής υπηρεσιών. Συνεπώς ο στόχος είναι σαφής και πλήρης και πραγματικά ρεαλιστικός και αντικειμενικός με τα σημερινά δεδομένα.

Τέθηκε ένα ζήτημα το οποίο συνίσταται στο ότι η δήθεν συνένωση κοινοτήτων υποβαθμίζει και εξαφανίζει τα χωριά. Αυτό είναι το βασικό επιχείρημα.

Ερώτημα πάνω σ' αυτό το ζήτημα: 'Οταν επί πέντε χιλιάδων τριακοσίων (5.300)περίπου κοινοτήτων το 1/5, δηλαδή τουλάχιστον εννιακόσιες (900) κοινότητες αριθμούν κατοίκους από έναν έως εκατό, ζήτημα το οποίο ανακύπτει αντικειμενικά, ποια προσφορά παροχής υπηρεσιών υπάρχει σ' αυτό το 1/5 των κοινοτήτων; Καμία, μα απολύτως καμία ουσιαστική προσφορά.

Δεύτερο ζήτημα. Σε ό,τι αφορά τις υπόλοιπες κοινότητες πέραν του κοινοτικού γραφείου και του γραμματέα της κοινότητας και της έκδοσης πιστοποιητικού γεννήσεως, ληξιαρχικής πράξεως ή θανάτου, υπάρχει καμία άλλη μεγαλύτερη δυνατότητα προσφοράς; Υπάρχει καμία άλλη προοπτική: 'Εστω και στοιχειωδώς υπάρχει καμία άλλη δυνατότητα ανάπτυξης;

Κατά συνέπεια, όταν με το συζητούμενο σχέδιο νόμου στη θέση των κοινοτικών συμβουλίων δημιουργούνται τοπικά συμβούλια με τις αρμοδιότητες των κοινοτικών συμβουλίων, πού είναι η υποβάθμιση των χωριών, πού είναι η εξαφάνιση των κοινοτήτων;

Ειλικρινά μένω κατάπληκτος, διότι η άποψη που διατυπώθηκε δεν στηρίζεται σε κανένα συγκεκριμένο, αντικειμενικό και πραγματικό δεδομένο. 

Πλέον τούτου μιλάμε για περιφερειακή αποκέντρωση. Η περιφερειακή αποκέντρωση δεν είναι σχήμα λόγου. Είναι θέμα που απαιτεί την ύπαρξη προϋποθέσεων, διότι το ζήτημα δεν είναι οι καλές προθέσεις οι δικές μου ή του οποιουδήποτε συναδέλφου. Είναι θέμα προϋποθέσεων και αναγκαία προϋπόθεση είναι η δημιουργία και η ύπαρξη σταθερών και ισχυρών δήμων, πάνω στους οποίους να μπορεί να πατήσει η προσπάθεια της αποκέντρωσης της περιφερειακής και της ανάπτυξης της υπαίθρου. 

Κατά συνέπεια, η οποιαδήποτε προσπάθεια υποβάθμισης η οποία καταβάλλεται για λόγους μικροκομματικής σκοπιμότητας, κυριολεκτικά, κατά την άποψή μου, είναι εκτός πραγματικότητας.

Πλέον τούτου, έχει εκτεθεί, κύριε Πρόεδρε και εννοώ να το υπογραμμίσω με δύο λέξεις ένα θέμα αμφισβητούμενης δήθεν συνταγματικότητας του συζητουμένου σχεδίου νόμου. 'Ομως στην έκθεση του Επιστημονικού Συμβουλίου της Βουλής, κατά τρόπο σαφή αναφέρεται. Και θυμίζω την απόφαση 3140/90 του Συμβουλίου της Επικρατείας, η οποία δεν είναι απόφαση Τμήματος αλλά της Ολομέλειας του Συμβουλίου της Επικρατείας, η οποία περιλαμβάνει επί λέξει: "Δεν αντίκειται στις συνταγματικές διατάξεις νόμος που προβλέπει τη συνένωση ή συγχώνευση κοινοτήτων". 'Αλλωστε το άρθρο 102 του Συντάγματος προβλέπει τη δυνατότητα σύστασης με νόμο και αναγκαστικών Οργανισμών Τοπικής Αυτοδιοίκησης για εκτέλεση έργων ή παροχή υπηρεσιών.

Θέμα που ανακύπτει σε αυτό το σημείο: Εκείνοι που διατυπώνουν την άποψη ότι υπάρχει πιθανότητα ή ενδεχόμενη βεβαιότητα αντισυνταγματικότητας, σε ποια στοιχεία στηρίζουν αυτήν την άποψη; Η άποψη αυτή είναι κυριολεκτικά μετέωρη.

Τελειώνω, κύριε Πρόεδρε, με τις εξής φράσεις. Ακούστηκαν πολλά και διάφορα μέσα σε αυτήν την Αίθουσα. Ειλικρινά, είχα την αξίωση, η οποιαδήποτε άποψη διατυπώνεται, να στηρίζεται σε συγκεκριμένα γεγονότα, περιστατικά ή στοιχεία που να θεμελιώνουν και να τεκμηριώνουν αυτήν την άποψη. Βεβαίως στη συντριπτική πλειοψηφία, αυτές οι απόψεις δεν ενισχύθηκαν από κανένα στοιχείο, ώστε να θεμελιώνουν την άποψη που διατυπώθηκε.

Μου έρχεται στη μνήμη και είμαι υποχρεωμένος να αναφέρω τον κανόνα που υπάρχει σε νομικό σύγγραμμα, ότι υπάρχουν δύο τρόποι αδύνατης περιγραφής. Ο ένας τρόπος είναι ότι δεν μπορώ να δω το αντικείμενο και να το περιγράψω, γιατί είναι το αντικείμενο αυτό που είναι. Ο δεύτερος τρόπος είναι ότι δεν μπορώ να δω το αντικείμενο και να το περιγράψω, γιατί είμαι αυτός που είμαι.

Πιθανολογώ βάσιμα ότι στην προκειμένη περίπτωση ισχύει η δεύτερη εκδοχή για όσους αξιοτίμους και εκλεκτούς συναδέλφους, τους οποίους εκτιμώ και σέβομαι και οι οποίοι διατυπώνουν αυτήν την άποψη.

Ευχαριστώ.

(Χειροκροτήματα από την πτέρυγα του ΠΑΣΟΚ.)

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, είναι 04.00' η ώρα.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, είχαμε πει στις 04.00' η ώρα να κλείσουμε τη σημερινή διαδικασία.

'Εχουν διανεμηθεί τα Πρακτικά της 21ης Οκτωβρίου 1997 και ερωτάται το Σώμα αν τα επικυρώνει.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς τα Πρακτικά της 21ης Οκτωβρίου 1997 επικυρώθηκαν.

Στο σημείο αυτό δέχεστε, κύριοι συνάδελφοι, να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 04.02' λύεται η συνεδρίαση για σήμερα Τετάρτη 5 Νοεμβρίου 1997 και ώρα 18.00, με αντικείμενο εργασιών του Σώματος: α) Κοινοβουλευτικός έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί της αρχής, των άρθρων και του συνόλου του σχεδίου νόμου "Συγκρότηση της πρωτοβάθμιας Τοπικής Αυτοδιοίκησης".

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ

Σελίδα 1138 σε PDF 