Σελίδα 2851 

Π Ρ Α Κ Τ Ι Κ Α    Β Ο Υ Λ Η Σ


Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΜΣΤ'

Τετάρτη 10 Δεκεμβρίου 1997


Αθήνα, σήμερα στις 10 Δεκεμβρίου 1997, ημέρα Τετάρτη και ώρα 18.36', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Kυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από το Γραμματέα της Βουλής κ. Δημήτριο Κατσικόπουλο, Βουλευτή Αχαίας, τα ακόλουθα:

A' KATAΘΕΣΗ ΑΝΑΦΟΡΩΝ

1) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε δημοσίευμα εφημερίδας στο οποίο ζητείται η προστασία και συντήρηση του αρχαιολογικού χώρου του ακρωτηρίου Θήρας.

2) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο 'Επαρχος Μήλου ζητεί την άμεση τοποθέτηση μαίας στο Κέντρο Υγείας της νήσου Μήλου.

3) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Κοινότητα Πύργου Καλλίστης Θήρας ζητεί να μη μειωθούν οι ώρες λειτουργίας του ταχυδρομικού της γραφείου.

4) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Σπουδαστών Εθνικής Σχολής Δημόσιας Διοίκησης επισημαίνει πως στον υπό κατάρτιση δημοσιοϋπαλληλικό κώδικα διαπιστώνεται υποβάθμιση του θεσμικού πλαισίου που διέπει, την ένταξη των αποφοίτων της Σχολής, μονίμων δημοσίων υπαλλήλων.

5) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία οι Ειδικές Δυνάμεις Δασοπροστασίας "ΔΑΣΟΚΟΜΜΑΝΤΟΣ" προτείνουν τη δημιουργία, εντός του Πυροσβεστικού Σώματος, ενός νέου κλιμακίου με τη μορφή ειδικών τμημάτων αντιμετώπισης πυρκαγιών.

6) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η κυρία Α.Κατσαβέλη, ιατρός μικροβιολόγος, ζητεί να της δοθεί η θέση Δ/ντού Μικροβιολογικού Εργαστηρίου στο Ιπποκράτειο Νοσοκομείο Θεσ/νίκης.

7) Οι Βουλευτές κύριοι ΓΕΩΡΓΙΟΣ ΣΟΥΡΛΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Μαθητική Κοινότητα του Κέντρου Εκπαίδευσης και Αποκατάστασης Τυφλών Καλλιθέας ζητεί την ένταξη του Κέντρου στο Υπουργείο Παιδείας και την πρόσληψη ειδικευμένου εκπαιδευτικού προσωπικού.

8) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Κοινότητα Παλαιοφύτου Γιαννιτσών Πέλλας ζητεί την καταβολή αποζημιώσεων για τις ζημιές που προκλήθηκαν στα θερμοκήπια από την ανεμοθύελλα το 1995.

9) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Κοινότητα Καλής Πέλλας ζητεί την απομάκρυνση του πεδίου βολής - ασκήσεων που βρίσκεται πλησίον της κοινότητας.

10) Ο Βουλευτής Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία ζητεί τη μετεγγραφή των ελλήνων που σπουδάζουν στο CAMERINO Ιταλίας στα ελληνικά πανεπιστήμια λόγω των σεισμών στην Ιταλία.

11) Ο Βουλευτής Φθιώτιδας κ. ΑΘΑΝΑΣΙΟΣ ΓΙΑΝΝΟΠΟΥΛΟΣ κατέθεσε αναφορά με την οποία ο Αγροτικός Αλιευτικός Σύλλογος Στυλίδας ζητεί να μην ισχύσει το μέτρο τήρησης βιβλίων εσόδων - εξόδων για τους παράκτιους αλιείς.

12) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Ελλήνων Αρχαιολόγων ζητεί να μην ψηφιστεί το νομοσχέδιο του Υπ. Πολιτισμού "θεσμοί, μέτρα και δράσεις πολιτιστικής ανάπτυξης".

13) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Νομάρχης Μαγνησίας ζητεί να μη μεταφερθεί εκτός της πόλης του Βόλου Μαγνησίας η έδρα της Περιφερειακής Δ/νσης Αρμοδιοτήτων του ΕΟΤ.

14) Οι Βουλευτές κύριοι ΑΛΕΞΑΝΔΡΟΣ ΒΟΥΛΓΑΡΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Ομοσπονδία Συνταξιούχων Σιδηροδρομικών Ελλάδος ζητεί την αναπροσαρμογή των συντάξεων των μελών της.

15) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η 'Ενωση Εργατών - Εργατριών Κλωστοϋφαντουργών Βόλου "ΒΙΟΠΑΛ" ζητεί τη λήψη μέτρων για τη συνέχιση της λειτουργίας της εταιρείας.

16) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ


 

  

Σελίδα 2852 

κατέθεσε αναφορά με την οποία η 'Ενωση Εργατών - Εργατριών Κλωστοϋφαντουργών Βόλου "ΒΙΟΠΑΛ" ζητεί τη λήψη μέτρων για τη συνέχιση της λειτουργίας της εταιρείας.

17) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η 'Ενωση Ποτιδανείων Δωρίδας ζητεί να τη συνέχιση της λειτουργίας του ταχυδρομικού γραφείου Ποτιδανείας Φωκίδας.

18) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται να μην επιβληθεί φόρος στους κατόχους κινητών τηλεφώνων.

19) Ο Βουλευτής Ηρακλείου κ. ΔΗΜΗΡΙΟΣ ΣΑΡΡΗΣ κατέθεσε δημοσίευμα εφημερίδας στο οποίο ζητείται η λήψη μέτρων για τη διάθεση της παραγωγής κηπευτικών της περιοχής Μεσσαρά Κρήτης.

20) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας το οποίο αναφέρεται στη χαμηλή τιμή της φετεινής παραγωγής ελαιολάδου.

21) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας το οποίο αναφέρεται στα οξυμένα αγροτικά προβλήματα του Νομού Ηρακλείου.

22) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία η Συντονιστική Επιτροπή Αγώνα Φορέων για την κατασκευή της παράκαμψης της Ναυπάκτου ζητεί την ταχεία ολοκλήρωση του έργου μέσα στο 1998.

23) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία ο Μορφωτικός Σύλλογος Αραπολακαίων Πυλίας "Η Υπαπαντή του Σωτήρος" ζητεί τη λειτουργία της συγκοινωνιακής γραμμής Καλαμάτας - Αραπόλακα - Πύλου.

24) Οι Βουλευτές κύριοι ΦΩΤΗΣ ΚΟΥΒΕΛΗΣ, ΑΝΔΡΙΑΝΗ ΛΟΥΛΕ, ΠΑΝΑΓΙΩΤΗΣ ΣΓΟΥΡΙΔΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Βελεστίνου Μαγνησίας ζητεί τη συμπλήρωση του τίτλου του Πανεπιστημίου Θεσσαλίας σε "ΠΑΝΕΠΙΣΤΗΜΙΟ ΘΕΣΣΑΛΙΑΣ - ΡΗΓΑΣ ΒΕΛΕΣΤΙΝΛΗΣ".

25) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Ομοσπονδία Επαγγελματοβιοτεχνών και ο Εμπορικός Σύλλογος Ξάνθης ζητούν τη στήριξη των Μικρομεσαίων Επιχειρήσεων.

26) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία το Παράρτημα του Ελληνικού Κέντρου Παραγωγικότητας Πάτρας ζητεί τη συνέχιση των δραστηριοτήτων του και την αυτόνομη λειτουργία του.

27) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Δήμος Σκάλας Λακωνίας ζητεί χρηματοδότηση για την εκτέλεση έργων στο Δήμο.

28) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Δήμος Σκάλας Λακωνίας ζητεί οικονομική ενίσχυση για την υλοποίηση του εγκεκριμένου ρυμοτομικού σχεδίου του.

29) Ο Βουλευτής Θεσ/νίκης κ. ΧΑΡΗΣ ΤΣΙΟΚΑΣ κατέθεσε αναφορά με την οποία Αγροτικές Οικογένειες Πολυδένδρου - Ασκού ζητούν την καταβολή χρημάτων από την παράδοση καπνού στην εταιρεία ΑΤΤΙΚ.

30) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν ψήφισμα με το οποίο οι εργαζόμενοι και συνταξιούχοι Κορίνθου ζητούν την επίλυση των προβλημάτων των κλάδων τους.

31) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατοϋπαλληλικό Κέντρο Δράμας ζητεί την επίλυση προβλημάτων των εργαζομένων στο Νομό Δράμας.

32) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Εργατών, Εργατριών Κλωστοϋφαντουργών του εργοστασίου ΒΙΟΠΑΛ Βόλου, ζητούν την επίλυση των προβλημάτων του κλάδου τους.

33) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ, ΣΤΑΥΡΟΣ ΠΑΝΑΓΙΩΤΟΥ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι επιχειρηματίες μικρομεσαίων επιχειρήσεων ζητούν τη λήψη μέτρων για την στήριξη του κλάδου τους.

34) Οι Βουλευτές κύριοι ΜΑΡΙΑ ΜΠΟΣΚΟΥ, ΕΥΑΓΓΕΛΟΣ ΜΠΟΥΤΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Επιτροπή Παραγωγικών Φορέων Ν.Πέλλας, καταγγέλλει την ανακοίνωση χαμηλών τιμών αποζημίωσης του ΕΛΓΑ για ζημιές στα οπωρ/κα από τον παγετό του Απριλίου 1997.

35) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Κοινότητα Πετροκέρασου Νομού Θεσ/νίκης αντιτίθεται στη συνένωσή της με όμορες για τη σύσταση Δήμου.

36) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Δήμος Λαγκαδίων Νομού Αρκαδίας διαμαρτύρεται για την κατάργηση του γραφείου ΟΤΕ στα Λαγκάδια.

37) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Παλλεσβιακό Εργατικό Κέντρο ζητεί να μην επικυρωθεί η "Νέα Δομή" του ΝΑΤΟ.

38) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Εργατικό Κέντρο Νάουσας Νομού Ημαθίας συμπαραστέκεται στον αγώνα των κατοίκων της Χαλκιδικής ενάντια στην πολυεθνική T.V.X.

39) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι βιοτέχνες - επαγγελματίες και έμποροι Θεσ/νίκης ζητούν την επίλυση των προβλημάτων του κλάδου τους.

40) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Ομοσπονδία Γυναικών Ελλάδας, καταγγέλλει την κυβερνητική έκθεση "Σπράου" για το ασφαλιστικό.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1170/28-8-97 ερώτηση δόθηκε με το υπ' αριθμ. 6140/12-11-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1170/28-8-97 που κατέθεσε στη Βουλή ο Βουλευτής κ. Γ. Καρασμάνης η οποία μας διαβιβάστηκε από το Υπουργείο Δημόσιας Τάξης με το αριθμ. πρωτ. 4000/4/74/18-10-97 σχετικά με χρήση κινητών καρτοτηλεφώνων από Αλβανούς λαθρομετανάστες, σας διαβιβάζουμε το σχετικό έγγραφο με αρ. πρωτ. 7241/Φ. 450/3-11-97 του Προέδρου της Εθνικής Επιτροπής Τηλεπικοινωνιών.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"


 

  

Σελίδα 2853 

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

2. Στην με αριθμό 1688/26-9-97 ερώτηση δόθηκε με το υπ' αριθμ. 139/10-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 20-10-97 εγγράφου, που μας διαβίβασε το Υπουργείο Εσ/κών, Δ.Δ. και Απ/σης σχετικά με την αριθμ. 1688/26-9-97 ερώτηση, που κατέθεσε ο Βουλευτής κ. Κ. Καραμηνάς, σας γνωρίζουμε τα ακόλουθα:

1. Σύμφωνα με τις διατάξεις της παραγράφου 9 του άρθρου 13 του ν. 2238/1994, όπως προστέθηκε με την παράγραφο 8 του άρθρου 10 του ν. 2459/1997, από 1/1/97 οι πάσης φύσεως παροχές που χορηγούνται στα πρόσωπα που εκλέγονται για τον πρώτο και δεύτερο βαθμό της τοπικής αυτοδιοίκησης φορολογούνται αυτοτελώς με συντελεστή φόρου δεκαπέντε τοις εκατό (15%).

2. Η πιο πάνω προσθήκη θεσπίστηκε αφού προηγουμένως ελήφθησαν υπόψη τα πορίσματα των επιτροπών (επιτροπή αξιολόγησης φορολογικών απαλλαγών και επιστημονική ομάδα του ΚΕΠΕ) στις οποίες είχε ανατεθεί η αξιολόγηση των υφισταμένων φορολογικών απαλλαγών κ.τ.λ. μέσα στα πλαίσια της φορολογικής δικαιοσύνης που επιβάλλουν οι σημερινές συνθήκες.

3. Περίπτωση κατάργησης ή τροποποίησης της διάταξης με την οποία καθιερώθηκε η αυτοτελής φορολόγηση των εξόδων παράστασης των αιρετών της Πρωτοβάθμιας Αυτοδιοίκησης δεν αντιμετωπίζεται.

Ο Υφυπουργός

Γ. ΔΡΥΣ"

3. Στην με αριθμό 1868/7-10-97 ερώτηση δόθηκε με το υπ' αριθμ. 442/4-11-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1868/7-10-97 ερώτησης που κατέθεσε στη Βουλή των Ελλήνων ο Βουλευτής κ. Λευτέρης Παπαγεωργόπουλος, σχετικά με την εξέλιξη της υπόθεσης του θανάτου του στρατιώτη Σπύρου Ρωμιόπουλου, σας πληροφορούμε ότι, όπως μας εγνώρισε ο Εισαγγελέας του Αρείου Πάγου για την εξακρίβωση των αιτίων και συνθηκών του θανάτου του ανωτέρω στρατιώτη, έχουν επιληφθεί και διεξάγουν ανακρίσεις οι αρμόδιες στρατιωτικές δικαστικές αρχές.

Οι γονείς του θανόντος στρατιώτη κατέθεσαν στην Εισαγγελία του Αρείου Πάγου μηνύσεις, που στρέφονται κατά στρατιωτικών και ιδιωτών, στους οποίους αποδίδονται διάφορες αξιόποινες πράξεις.

Οι μηνύσεις αυτές διαβιβάστηκαν στις αρμόδιες εισαγγελικές αρχές προς αξιολόγηση και ενέργεια των νομίμων.

Οι κοινές εισαγγελικές και δικαστικές αρχές άλλη ανάμειξη στην υπόθεση Ρωμιόπουλου δεν είχαν, δεδομένου ότι δεν έχουν προκύψει στοιχεία, θεμελιούντα δικαιοδοσία τους.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

4. Στην με αριθμό 1900/7-10-97 ερώτηση δόθηκε με το υπ' αριθμ. 443/4-11-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 1900/7-10-97 ερώτησης, που κατέθεσε στη Βουλή των Ελλήνων ο Βουλευτής κ. Παναγιώτης Κουρουμπλής, σχετικά με το θάνατο από ναρκωτικά δεκαεξάχρονου μαθητή στα Μελίσσια, σας πληροφορούμε ότι, όπως μας εγνώρισε η αρμόδια Εισαγγελική Αρχή, για το θέμα αυτό έχει σχηματισθεί η υπ' αριθμ. Φ.97/4467 δικογραφία από το Αστυνομικό Τμήμα Μελισσίων.

Με βάση τα διαλαμβανόμενα στην ανωτέρω δικογραφία στοιχεία, έχει ασκηθεί ποινική δίωξη σε βάρος του Παναγιώτη Γέτου και της Αγλαϊας Χιωτάκη, και ειδικότερα κατά του πρώτου για προμήθεια ναρκωτικών ουσιών, προς ιδίαν χρήση, και κατά της δευτέρας για παραμέληση εποπτείας ανηλίκου (άρθρ. 12 παρ. 1 Ν. 1729/1987) και διενεργείται προανάκριση.

Παράλληλα, διατάχτηκε προκαταρκτική εξέταση για διερεύνηση των αιτίων και συνθηκών του θανάτου.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

5. Στην με αριθμό 2074/14-10-97 ερώτηση δόθηκε με το υπ' αριθμ. 46526/6-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση, 2074/14-10-97, που κατέθεσαν σε σας οι Βουλευτές κύριοι 'Αγγελος Μπρατάκος, Πάνος Καμμένος, Γεράσιμος Γιακουμάτος, Φάνη Πάλλη - Πετραλιά, Γεωρ. Καρατζαφέρης, Βύρων Πολύδωρας, Απόστολος Ανδρεουλάκος, Μιχάλης Λιάπης και Θ. Κασσίμης και αφορά καταγγελίες για οικονομικές αταξίες στο Αθλητικό Κέντρο Δήμου Περιστερίου, σας γνωρίζουμε τα εξής:

Το Αθλητικό Κέντρο Δήμου Περιστερίου είναι Ν.Π.Δ.Δ., έχει διοικητική και οικονομική αυτοτέλεια και εποπτεύεται από το Δήμο Περιστερίου.

Σύμφωνα με τις διατάξεις των άρθρων 203, και 200 του Π.Δ. 410/95 (Δ.Κ.Κ.), οι διατάξεις που ισχύουν για τους δήμους και αφορούν την διαχείριση εφαρμόζονται και στα ΝΠΔΔ των Δήμων.

Επίσης σύμφωνα με τις διατάξεις των άρθρων 203 και 198 του Π.Δ. 410/95 τα θέματα της αστικής και πειθαρχικής ευθύνης των οργάνων διοίκησής των Ν.Π.Δ.Δ. ρυθμίζονται με ανάλογη εφαρμογή των σχετικών διατάξεων που αφορούν το Δημοτικό Συμβούλιο την Δημαρχιακή Επιτροπή και τα μέλη τους.

Για την συγκεκριμένη υπόθεση ο Γενικός Γραμματέας της Περιφέρειας Αττικής έχει ζητήσει με το αριθ. 33289/29-8-1997 έγγραφο του, αντίγραφο του οποίου σας στέλνουμε, από τον Προϊστάμενο της Δ/νσης Επιθεώρησης και Συντονισμού ΔΟΥ Αθηνών τον ορισμό ελεγκτή για τον έλεγχο της οικονομικής διαχείρισης του Νομικού Προσώπου Αθλητικό Κέντρο Δήμου Περιστερίου.

Επίσης, όπως προκύπτει από το αριθ. 30793/21-10-1997 έγγραφο του Δήμου Περιστερίου, αντίγραφο του οποίου σας στέλνουμε, για το συγκεκριμένο θέμα έχουν υποβληθεί μηνύσεις και έχει επιληφθεί η Δικαιοσύνη.

Τέλος αν διαπιστωθεί η ύπαρξη αστικών και πειθαρχικών ευθυνών των οργάνων Διοίκησης του Νομικού Προσώπου θα επιβληθούν οι κυρώσεις που προβλέπονται από τις σχετικές διατάξεις του Π.Δ. 410/95.

Ο Υφυπουργός

Λ. ΠΑΠΑΔΗΜΑΣ"

6. Στην με αριθμό 2141/16-10-97 ερώτηση δόθηκε με το υπ' αριθμ. 9057/12-11-97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Σε απάντηση της αριθ. 2141/16.10.97 ερώτησης που κατέθεσε ο Βουλευτής κ. Πέτρος Τατούλης, σχετικά με διαδικασία παροχής φαρμακευτικής περίθαλψης στους ασφαλισμένους του Δημοσίου με το σύστημα της αποσυσκευασίας φαρμάκων, σας πληροφορούμε τα εξής:

1. α) 'Οπως προβλέπεται από το άρθρο 2 του Π.Δ/τος 445/77 (ΦΕΚ 138/Α/77) εάν σε μια πόλη δεν υπάρχουν φαρμακεία συμβεβλημένα με το Δημόσιο, ή λόγω του επείγοντος η προμήθεια των φαρμάκων έγινε από φαρμακείο μη συμβεβλημένο με το Δημόσιο, η πληρωμή των φαρμάκων ενεργείται από τους υπαλλήλους ή συνταξιούχους, αποδίδεται δε σε αυτούς από το Δημόσιο, βάσει των υποβαλλομένων δικαιολογητικών.

β) 'Οπως ορίζεται στην αριθ. Α7α/οικ. 3760/30.4.82 Υπουργική απόφαση, ο ασφαλισμένος ή μέλος της οικογένειας ή οικείας του, υποχρεούται μέσα σε τρεις ημέρες από την εκτέλεση της συνταγής, να μεταβεί στην αρμόδια υπηρεσία Υγειονομικής Περίθαλψης, έχοντας μαζί του το βιβλιάριο νοσηλείας και τα φάρμακα, για τον έλεγχο και αποσυσκευασία


 

  

Σελίδα 2854 

των φαρμάκων και τη θεώρηση από τον ελεγκτή γιατρό της ιατρικής επίσκεψης και των τυχόν παρακλινικών εξετάσεων και ειδικών θεραπειών.

Επισημαίνεται ιδιαίτερα, ότι η προσκόμιση των φαρμάκων για έλεγχο και αποσυσκευασία, είναι υποχρεωτική.

γ) Με την Α7α/11/7.1.83 εγκύκλιό μας, διευκρινίζεται ότι απαιτείται θεώρηση, από τον ελεγκτή γιατρό, των φαρμακευτικών συνταγών, πριν ο δημόσιος υπόλογος προβεί στην εξόφληση της αξίας τους.

2. Σε ό,τι αφορά την αγορά φαρμάκων από συμβεβλημένο με το Δημόσιο Φαρμακείο, ισχύουν τα εξής:

α) Από το άρθρο 15 του Β.Δ/τος 665/62 προβλέπεται ότι η εκτέλεση των φαρμακευτικών συνταγών θα γίνεται από τα συμβεβλημένα φαρμακεία με το Δημόσιο χωρίς την καταβολή του τμήματος των φαρμάκων από τον ασφαλισμένο.

β) Σε περίπτωση εκτάκτου ανάγκης, πρέπει να αναγράφεται ευκρινώς και να μονογράφεται από τον θεράποντα γιατρό που συντάσσει την συνταγή, η φράση "αμέσου εκτελέσεως" οπότε η συνταγή εκτελείται από τα συμβεβλημένα με το Δημόσιο φαρμακεία και πριν από τη θεώρηση από τα υπηρεσιακά όργανα. Στην περίπτωση αυτή εντός προθεσμίας τριών ημερών, υποχρεούται ο υπάλληλος ή συνταξιούχος να προσκομίσει το βιβλιάριο και συνταγολόγιο στα όργανα του Δημοσίου στα οποία έχει ανατεθεί η θεώρηση για να δοθεί εκ των υστέρων η έγκριση αυτών και με την μέριμνα των ενδιαφερόμενων, θα παραδίδεται στο φαρμακείο από το οποίο έγινε η προμήθεια και θα επισυνάπτεται στην ευρισκόμενη σε αυτό αθεώρητη συνταγή. Σε περίπτωση αμέλειας των ενδιαφερομένων, το μεν φαρμακείο θα πληρώνεται από το Δημόσιο, θα ενεργείται όμως καταλογισμός της δαπάνης σε βάρος του υπαλλήλου ή συνταξιούχου.

γ) Με την αριθμ. Υ8α/οικ.1329/93 Υπουργική απόφαση ΦΕΚ 181 τ.β' συνταγές φαρμάκων που γράφονται από ιδιώτες γιατρούς και δεν υπερβαίνουν το ποσόν των 12.000 δρχ. δεν χρειάζονται θεώρηση από τον ελεγκτή γιατρό του Δημοσίου, προκειμένου να εκελεσθούν από τα συμβεβλημένα φαρμακεία.

δ) Τέλος στο ΦΕΚ 62/14.12.91 τ.β' δημοσιεύτηκε η αριθ. Α7α/876/14.1.91 απόφαση του κ. Αναπληρωτή Υπουργού, όπως τροποποιήθηκε με την Υ8α/οικ.1329/93 Υπουργική απόφαση, στις Νομαρχίες που εφαρμόζεται το σύστημα της αποσυσκευασίας, για μία φαρμακευτική συνταγή το μήνα και μέχρι του ποσού των δώδεκα χιλιάδων δραχμών, δεν θα εφαρμόζεται η αποσυσκευασία.

Δεύτερη ή περισσότερες συνταγές τον ίδιο μήνα, θα προσκομίζονται στις αρμόδιες υπηρεσίες για αποσυσκευασία.

Ο Υφυπουργός

ΕΜ. ΣΚΟΥΛΑΚΗΣ"

7. Στην με αριθμό 2152/16-10-97 ερώτηση δόθηκε με το υπ' αριθμ. 61/6-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2152/16-10-97, που κατέθεσε ο Βουλευτής κ. Γ. Σούρλας, σας πληροφορούμε τα εξής:

Σύμφωνα με την από 13 Νοεμβρίου 1996 Απόφαση της Επιτροπής οι εγκαταστάσεις που βρίσκονται σε αγορές χονδρικής πώλησης, προκειμένου να εγκριθούν, πρέπει να πληρούν ορισμένους ειδικούς υγειονομικούς όρους σύμφωνα με τις διατάξεις της ως άνω Απόφασης (αντίγραφο σας επισυνάπτουμε). Η Απόφαση αυτή εφαρμόζεται από 1/1/1997. Η Απόφαση αυτή κοινοποιήθηκε με την υπ' αριθμ. 365172/5-12-96 εγκύκλιό μας τόσο προς τον ενδιαφερόμενο φορέα (Οργανισμός Κεντρικής Αγοράς Αθηνών - Ρέντη) όσο και προς την αρμόδια Δ/νση Κτηνιατρικής της Νομαρχιακής Αυτοδιοίκησης Πειραιά που ελέγχει και επιθεωρεί τις εγκαταστάσεις της Κεντρικής Αγοράς Ρέντη (αντίγραφο σας επισυνάπτουμε).

Η αρμόδια Υπηρεσία της οικείας Νομαρχιακής Αυτοδιοίκησης Πειραιά μετά από επιτοπίους ελέγχους, που πραγματοποίησε στις εγκαταστάσεις της Κεντρικής Αγοράς Ρέντη διετύπωσε συστάσεις προς τους ενδιαφερομένους με σκοπό την βελτίωση των συνθηκών και του τρόπου διακίνησης και εμπορίας των κρεάτων (αντίγραφο του υπ' αριθμ. Κ 2243/18-11-96 ενημερωτικού σημειώματος της Δ/νσης Κτηνιατρικής Πειραιά σας επισυνάπτουμε).

Τέλος σημειώνουμε ότι ο υπόψη Οργανισμός Κεντρικής αγοράς Αθηνών (Ρέντη) έχει υποβάλει στο Υπουργείο μας επενδυτικό σχέδιο εκσυγχρονισμού των εγκαταστάσεων του προκειμένου να εξετασθεί η ένταξή του για χρηματοδότηση στα πλαίσια του Καν. 866/90/ΕΟΚ.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

8. Στην με αριθμό 2166/16-10-97 ερώτηση δόθηκε με το υπ' αριθμ. 62/6-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2166/16.10.97, που κατέθεσε η Βουλευτής κ. Α. Λουλέ, σας πληροφορούμε τα εξής:

Τα αμύγδαλα υπάγονται στο καθεστώς της Κοινής Οργάνωσης Αγοράς στον τομέα των οπωρηκεπευτικών σύμφωνα με τον Καν. (ΕΚ) 2200/96 και κατά συνέπεια δεν είναι δυνατή η απαγόρευση των εισαγωγών από τρίτες χώρες, εφόσον πληρούν τις σχετικές προδιαγραφές. Επί πλέον οι εισαγωγές διέπονται επίσης από συμφωνίες οικονομικής συνεργασίας της Ε.Κ. με τις τρίτες χώρες π.χ. GATT κλπ.

Με το δεδομένο επίσης ότι στα πλαίσια της Κοινής Οργάνωσης Αγοράς δεν έχει καθορισθεί ελάχιστη τιμή ασφαλείας οι τιμές διαμορφώνονται ελεύθερα.

Σε επίπεδο Χώρας, κατά τα έτη 1994, 1995 και 1996 η μέση τιμή στα χέρια των παραγωγών για τα αμύγδαλα ήταν 427,75 δρχ, 524,58 δρχ. και 486,14 δρχ. ανά κιλό αντίστοιχα. 'Ηδη ευρισκόμεθα στην έναρξη της νέας εμπορικής περιόδου του προϊόντος από 1.9.1997. Η μη ύπαρξη αποθεμάτων προηγούμενης εσοδείας και η διατηρησιμότητα αποτελούν πλεονεκτήματα του προϊόντος για την εμπορία του.

Στα πλαίσια όμως του καν. (ΕΚ) 2200/96 προβλέπεται η χορήγηση οικονομικών ενισχύσεων με την προϋπόθεση δημιουργίας Οργανώσεων Παραγωγών και σύνταξη επιχειρησιακών προγραμμάτων για την βελτίωση της παραγωγής, της ποιότητας και της εμπορίας του προϊόντος.

Από τις Κοινότητες Συκουρίου και 'Οσσας του Νομού Λάρισας για τις ζημιές που προξενήθηκαν στις αμυγδαλοκαλλιέργειες από τους ανοιξιάτικους παγετούς υποβλήθηκαν στον ΕΛΓΑ 389 και 206 δηλώσεις ζημίας αντίστοιχα. Μετά την ολοκλήρωση των εκτιμήσεων και την κοινοποίηση των σχετικών πορισμάτων στους ενδιαφερόμενους υποβλήθηκαν στη συνέχεια 25 αιτήσεις για επανεκτίμηση από ισάριθμους παραγωγούς της Κοινότητας Συκουρίου και 11 από την Κοινότητα 'Οσσας.

'Ηδη στις 17.10.1997 διενεργήθηκαν οι επανεκτιμήσεις στην Κοινότητα 'Οσσας και όπου διαπιστώθηκαν λάθη θα διορθωθούν.

'Οσον αφορά τις επανεκτιμήσεις θα διενεργηθούν και στην Κοινότητα Συκουρίου. Διευκρινίζεται ότι οι επαν/σεις διενεργούνται από επιτροπή δύο έμπειρων γεωπόνων επανεκτιμητών οι οποίοι διενεργούν την εκτίμηση εκ νέου με μεγάλη προσοχή, χωρίς να δεσμεύονται από το αρχικό πόρισμα εκτίμησης και έχουν σαν αποκλειστικό στόχο τον εντοπισμό και τη διόρθωση των λαθών.

Ο Υπουργός

ΣΤΕΦ. ΤΖΟΥΜΑΚΑΣ"

9. Στην με αριθμό 2169/16-10-97 ερώτηση δόθηκε με το υπ' αριθμ. 1550/7-11-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 2169/16-10-97 ερώτησης που κατέθεσαν οι Βουλευτές κύριοι Στρ. Κόρακας και Μπ. Αγγουράκης στη Βουλή των Ελλήνων, σας πληροφορούμε τα εξής:

Σύμφωνα με το Π.Δ. 200/93, στους Στρατιωτικούς, που μετακινούνται για εκτέλεση υπηρεσίας από την πόλη ή το χωριό όπου βρίσκεται η έδρα της Μονάδας τους σε απόσταση


 

  

Σελίδα 2855 

μεγαλύτερη των 15 χιλιομέτρων, χορηγούνται οδοιπορικά έξοδα εκτελέσεως υπηρεσίας.

Θα πρέπει να καταστεί σαφές ότι οι κινήσεις εκτός έδρας του Στρατιωτικού προσωπικού εξυπηρετούν πραγματικές ανάγκες της Υπηρεσίας, που είναι αυξημένες λόγω των ειδικών συνθηκών που έχουν διαμορφωθεί από εξωγενείς παράγοντες και κλιμακώνονται ανάλογα με τη θέση και βαθμό μέσα στα όρια που προβλέπει το προαναφερθέν Προεδρικό Διάταγμα.

Τέλος, σημειώνεται ότι οι δαπάνες οδοιπορικών εξόδων υπόκεινται τόσο σε προληπτικό, όσο και σε κατασταλτικό έλεγχο από τα θεσμοθετημένα στο Υπουργείο Εθνικής 'Αμυνας οικονομικά και ελεγκτικά όργανα και κατά συνέπεια, οι αιτιάσεις για παρανομίες, πλαστογραφίες και παραβιάσεις που αναφέρονται στο δημοσίευμα είναι παντελώς αβάσιμες, αφού απεναντίας ενεργούνται λεπτομερείς έλεγχοι τόσο από πλευράς νομιμότητας, όαο και ουσίας.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

10. Στην με αριθμό 2171/16-10-97 ερώτηση δόθηκε με το υπ' αριθμ. 468/10-11-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 2171/16-10-97 ερώτησης, που κατέθεσαν στη Βουλή των Ελλήνων οι Βουλευτές κύριοι Παναγιώτης Ψωμιάδης και Βασίλειος Πάππας σας γνωρίζουμε ότι:

1) Το Υπουργείο Δικαιοσύνης κατά τη συζήτηση του νομοσχεδίου "Ειδικό μισθολόγιο δικαστικών λειτουργών, μισθολόγια κύριου προσωπικού Νομικού Συμβουλίου του Κράτους και ιατροδικαστών και άλλες διατάξεις" δεν μπόρεσε να καταθέσει τροπολογία για την εισαγωγή στην Εθνική Σχολή Δικαστών των επιλαχόντων και των δύο κατευθύνσεων του διαγωνισμού του 1996, λόγω ελλείψεως πιστώσεων.

2) Εφόσον δε δεν υπάρχει δυνατότητα εισαγωγής στην ανωτέρω Σχολή επιλαχόντων προηγουμένων ετών, με τροποποιητική απόφασή μας αυξήθηκε ο αριθμός των εισακτέων στην ΕΣΔ1 από τον προκηρυχθέντα διαγωνισμό του 1997 από 110 σε 150 άτομα συνολικά.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

11. Στην με αριθμό 2177/9-10-97 ερώτηση δόθηκε με το υπ' αριθμ. 467/10-11-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 2177/9-10-1997 ερώτησης που κατέθεσε στη Βουλή των Ελλήνων η Βουλευτής κ. Παρθένα Φουντουκίδου, σχετικά με τον αριθμό κρατουμένων στις Φυλακές Διαβατών Θεσσαλονίκης σας γνωρίζουμε τα εξής:

1. Η χωρητικότητα της φυλακής είναι για 370 κρατουμένους και όχι για 170 όπως αναφέρεται στην ερώτηση. Η δε δύναμη της φυλακής είναι η ίδια καθ' όλη τη διάρκεια του 1997, δηλαδή 480 άτομα κατά μέσο όρο.

2. Στα αστυνομικά τμήματα της περιοχής και στις άλλες αρμόδιες υπηρεσίες κράτησης δεν κρατούνται 2.000 άτομα όπως αναφέρονται στην ερώτηση αλλά 60, όπως μας πληροφόρησε ο Διευθυντής της φυλακής, κατανεμόμενα ως εξής:

α. στο Τμήμα Μεταγωγών Θεσ/νίκης 
 36
 
β. στη Διεύθυνση Ασφάλειας Θεσ/νίκης 
 10
 
γ. στα Αστυνομικά Τμήματα:
 
Βαρδάρη 
 5 ή 6
 
Σερρών 
 5
 
Βέροιας 
 3
 
Κιλκίς 
 1
 

3. Η κατανομή των κρατουμένων μέσα στους θαλάμους εξυπηρετείται από διπλά κρεβάτια (διάφορες κουκέτες) όπως συμβαίνει και στις περισσότερες άλλες φυλακές αφού το πρόβλημα του υπερπληθυσμού είναι δυστυχώς φαινόμενο όλων των φυλακών της χώρας και όχι μόνο της Θεσ/νίκης, κρατούνται δε συχνά διπλάσιοι έως και υπερδιπλάσιοι.

4. Το Υπουργείο, γνωρίζοντας και το πρόβλημα που επικρατεί στα τμήματα Μεταγωγών της ευρύτερης περιφέρειας Θεσ/νίκης προβαίνει συχνά σε ομαδικές μεταγωγές κρατουμένων προκειμένου να αποσυμφορηθούν, τόσο τα τμήματα Μεταγωγών, όσο και η φυλακή Διαβατών, στην οποία λειτουργούν και χωριστά τμήματα κράτησης Ανηλίκων και Γυναικών.

5. Τέλος, σας πληροφορούμε ότι υπάρχει σε εξέλιξη, κτιριολογικό πρόγραμμα αύξησης των χώρων κράτησης με τελικό στόχο την αποσυμφόρηση όλων των φυλακών της χώρας.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

12. Στην με αριθμό 2193/17-10-97 ερώτηση δόθηκε με το υπ' αριθμ. 304/11-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 2193/17.10.97 που κατέθεσε στη Βουλή, ο Βουλευτής κ. Γεώργιος Σούρλας, παρακαλούμε να πληροφορήσετε τον κ. Βουλευτή σύμφωνα με τα στοιχεία του Φορέα διαχείρισης του 'Εργου της ΑΤΤΙΚΟ ΜΕΤΡΟ τα εξής:

Από τον μέχρι ποιοτικό έλεγχο που διενεργεί η ΑΤΤΙΚΟ ΜΕΤΡΟ στα υλικά που χρησιμοποιούνται από την Κατασκευάστρια Κοινοπραξία για την κατασκευή του Μετρό της Αθήνας, δεν έχει προκύψει ανίχνευση υλικών που έχουν οποιαδήποτε ραδιενεργό εναπόθεση.

Η Διεύθυνση Ποιοτικού Ελέγχου της ΑΤΤΙΚΟ ΜΕΤΡΟ, μεταξύ των άλλων ελέγχων, διενεργεί τακτικά ελέγχους επικίνδυνων ή ραδιενεργών ουσιών, που πιθανόν έχουν δυσμενείς συνέπειες για την υγεία των πολιτών.

Συγκεκριμένα τέτοιοι έλεγχοι, για την εξακρίβωση του επιπέδου ραδιενέργειας των υλικών και την καταλληλότητα της χρήσης τους στο έργο, έγιναν με τον δομικό χάλυβα (Πιστοποιητικά Ποιοτικών Διασφαλίσεων των εργοστασίων παραγωγής) καθώς και για τον γρανίτη που χρησιμοποιείται στην επίστρωση των δαπέδων, για τον οποίο ο έλεγχος διεξήχθη και από το Εργαστήριο Ραδιενέργειας Περιβάλλοντος, Ινστιτούτο Πυρηνικής Τεχνολογίας, Ακτινοπροστασίας, "Δημόκριτος" (Πιστοποιητικό Μέτρησης Ραδιενέργειας Αρ. Πρ.: 260/0/623-Α-3.7.97) και από το Ινστιτούτο Γεωλογικών και Μεταλευτικών Ερευνών, ΙΓΜΕ (Πιστοποιητικό Αρ. Πρ. 104520/3.7.97). Από τους ελέγχους αυτούς προέκυψε ότι δεν υφίσταται εναπόθεση ραδιενεργών στοιχείων.

Οι έρευνες είναι συνεχείς και επεκτείνονται και σε άλλα υλικά, που χρησιμοποιούνται για την κατασκευή του ΜΕΤΡΟ.

Τέλος πληροφορούμε τον κ. Βουλευτή ότι η ΑΤΤΙΚΟ ΜΕΤΡΟ έχει την ευθύνη, εποπτεία και έλεγχο όλων των εργασιών για την ασφαλή και άρτια εκτέλεση του έργου με ταυτόχρονη προστασία των συμφερόντων του Ελληνικού λαού.

Ο Υπουργός

Κ. ΛΑΛΙΩΤΗΣ"

13. Στην με αριθμό 2194/17-10-97 ερώτηση δόθηκε με το υπ' αριθμ. 37/10-11-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2194/17.10.97 ερώτηση των Βουλευτών κυρίων Μαρίας Μπόσκου και Σταύρου Παναγιώτου, σας γνωρίζουμε τα εξής:

Το ψηφιδωτό της Βεργίνας στο οποίο τα τελευταία χρόνια είχαν παρατηρηθεί αποκολλήσεις ψηφίδων, παραμένει καλυμμένο με τα κατάλληλα υλικά (γεωύφασμα, χαλίκι, άμμο) από το Νοέμβριο του 1996 για λόγους προστασίας. Πριν από την κάλυψη πραγματοποιήθηκε φωτογραφική τεκμηρίωση (έγχρωμο αρνητικό) της παρούσας κατάστασης και αφαίρεση (με μηχανικά μέσα) των ελάχιστων φυτικών οργανισμών.

Οι ψηφίδες που είχαν αποσυνδεθεί από τον συνδετικό ιστό καθώς και αυτές που είχαν διαρρηχθεί, δεν απομακρύνθηκαν ούτε μετακινήθηκαν, γιατί τυχόν μέλλουσα επανατοποθέτησή τους δίχως πλήρη χαρτογράφηση θα ήταν αδύνατη.


 

  

Σελίδα 2856 

Η διαδικασία κάλυψης περιλαμβάνει τις εξής φάσεις: α) στην επιφάνεια του ψηφιδωτού τοποθετήθηκαν τρεις επάλλειλες διασταυρωμένες στρώσεις γεωυφάσματος (μη υφαντού, από συνεχείς ίνες πολυπροπυλενίου), β) στη συνέχεια, αυτό, καλύφθηκε με χονδρό χαλίκι λατομείου (μία στρώση πάχους 10cm), γ) ακολούθησε μια στρώση με άλλο λατομείου, πάχους 5 cm. Για την παρακαλούθηση των θερμοκρασιακών μεταβολών καθ' όλη τη διάρκεια του χειμώνα τοποθετήθηκε στην επιφάνεια του ψηφιδωτού (σε κάποιο σημείο στο νότιο υπερυψωμένο τμήμα) ένα αισθητήριο, το οποίο απομνημονεύει τη μέγιστη και ελάχιστη τιμή της θερμοκρασίας.

Η αμέσως επόμενη φάση, της συντήρησης, αναμένεται να αρχίσει το 1998.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

14. Στην με αριθμό 2200/20-10-97 ερώτηση δόθηκε με το υπ' αριθμ. 25200/12-11-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 2200/20-10-97 ερώτησης που κατέθεσε στη Βουλή ο Βουλευτής κ. Στέφανος Μάνος, σας πληροφορούμε τα εξής:

Ο Υφυπουργός Εργασίας και Κοινωνικών Ασφαλίσεων κ. Χρήστος Πρωτόπαπας και ο Γενικός Γραμματέας του Υπουργείου Ανάπτυξης κ. Ηλίας Αποστολάκης δεν έχουν ουδεμία ανάμειξη, υπό την κυβερνητική τους ιδιότητα, στις διαδικασίες εκλογής διοικήσεων στα εμποροβιομηχανικά επιμελητήρια της Χώρας.

Ειδικότερα ο κ. Χρήστος Πρωτόπαπας ουδέποτε προσπάθησε να πλησιάσει επιχειρηματίες, ουδέποτε χρησιμοποίησε την υπουργική του ιδιότητα, προκειμένου να πείσει επιχειρηματίες να συμμετάσχουν σε οποιοδήποτε ψηφοδέλτιο εμποροβιομηχανικού επιμελητηρίου και φυσικά δεν παρακίνησε κανένα άλλο κυβερνητικό στέλεχος στην κατεύθυνση αυτή.

Προφανώς υπάρχει σύγχυση με την ευθύνη που έχει ο κ. Πρωτόπαπας, ως μέλος του Εκτελεστικού Γραφείου ΠΑΣΟΚ, να παρακολουθεί τη δραστηριότητα της συνδικαλιστικής παράταξης του Κινήματος στο χώρο των Εμπόρων και Βιοτεχνών. Ευθύνη η οποία έχει ανακοινωθεί επισήμως από τα αρμόδια όργανα του Κινήματος και δεν έχει καμία απολύτως σχέση με τις κυβερνητικές αρμοδιότητες και δραστηριότητες του Υφυπουργού. 

Ο Υφυπουργός

ΣΤΑΥΡΟΣ ΜΠΕΝΟΣ"

15. Στην με αριθμό 2207/20-10-97 ερώτηση δόθηκε με το υπ' αριθμ. 6242/12-11-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2207/20-10-97 που κατέθεσε στη Βουλή, ο Βουλευτής κ. Ν. Νικολόπουλος σχετικά με εταιρεία η οποία ορίστηκε από τον ΟΣΕ για τις προγραμματικές συμφωνίες και η οποία δεν πληρεί τις προϋποθέσεις, σας διαβιβάζουμε το σχετικό έγγραφο με αρ. πρωτ. 496392/6-11-97 του Διευθύνοντος Συμβούλου του Οργανισμού Σιδηροδρόμων Ελλάδος Α.Ε.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).

16. Στην με αριθμό 2208/20-10-97 ερώτηση δόθηκε με το υπ' αριθμ. 308/13-11-97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 2208/20-10-97 που κατέθεσε στη Βουλή ο Βουλευτής κ. Νικόλαος Νικολόπουλος, παρακαλούμε να πληροφορήσετε τον κ. Βουλευτή σε θέματα αρμοδιότητάς μας τα εξής:

Βρίσκεται σε εξέλιξη από το 1995, πρόγραμμα κατασκευής αντιπλημμυρικών έργων σε χειμάρρους και ποταμούς σε ολόκληρη τη χώρα. Το πρόγραμμα συγχρηματοδοτείται από το ΤΚΑΣΕ (Ταμείο Κοινωνικής Ανάπτυξης του Συμβουλίου της Ευρώπης) κατά 40% και είναι ύψους 75 δις δρχ.

Το πρόγραμμα συντάχθηκε μετά τις πρώτες πλημμύρες 1994-1995, και καλύπτει κατά κύριο λόγο τις περιοχές που επλήγησαν και πλήττονται περισσότερο.

Με το σημερινό πρόγραμμα έγινε πραγματική τομή στον τομέα αντιμετώπισης των πλημμυρών. 'Εχει ήδη προσεγγιστεί και καταγραφεί σημαντικό μέρος του αντιπλημμυρικού προβλήματος της χώρας. Συστήθηκαν πάρα πολλές εργολαβίες και εκπονήθηκαν και εκπονούνται εξειδικευμένες υδραυλικές μελέτες.

Είναι προφανές ότι το αντιπλημμυρικό πρόβλημα σ' όλη τη χώρα δεν είναι δυνατόν να αντιμετωπιστεί ριζικά στα πλαίσια ενός τόσο περιορισμένου οικονομικά Προγράμματος. 'Εγινε το πρώτο βήμα. Συγκεντρώνονται στοιχεία για νέες προτάσεις και νέο πρόγραμμα.

'Οσον αφορά στη χαρτογράφηση των πλημμυροπαθών περιοχών πληροφορούμε τον κ. Βουλευτή σύμφωνα με τα στοιχεία της ΕΥΔΑΠ ότι, εκπονείται η Μελέτη: "Καταγραφή της υφιστάμενης κατάστασης και οργάνωση εποπτείας των υδατορευμάτων (κλιμ. 1:500)", η οποία ανατέθηκε σε μελετητικό γραφείο το 1995. Στα πλαίσια αυτής της μελέτης, χαρτογραφούνται πολλές περιοχές που είναι γνωστές για την επικινδυνότητά τους σε πλημμύρες και ανήκουν στο υδρογραφικό σύστημα αρμοδιότητας της ΕΥΔΑΠ και επεκτείνεται η μελέτη σε μεγαλύτερη κλίμακα: (1:1000). 'Ετσι ολοκληρώνεται η φάση προσδιορισμού όλων των επικίνδυνων σημείων από πλημμυρικές παροχές μέσα στον αστικό ιστό της πόλης.

Για ενέργειες πρόληψης πλημμυρικών φαινομένων σε περιοχές με ελλειπή αντιπλημμυρικά έργα, η ΕΥΔΑΠ θα συμμετάσχει στο ερευνητικό πρόγραμμα TELEFLEUR (χρηματοδοτούμενο από ΕΕ και εν αναμονή εγκριτικής απόφασης) για την ανάπτυξη συστήματος σταθμών μέτρηση (για την πρόβλεψη πλημμυρών σε πραγματικό χρόνο), που θα μπορούσε να ενταχθεί σε ένα ευρύτερο σχέδιο αντιμετώπισης παρόμοιων φαινομένων.

Τέλος οι πέντες Τομείς Συντήρησης του Τομέα Αποχέτευσης της ΕΥΔΑΠ ασχολούνται κατά προτεραιότητα με τον καθορισμό αγωγών ομβρίων καθώς και φρεατίων υδροσυλλογής, εκεί όπου είναι γνωστές οι θέσεις που δημιουργούνται προβλήματα από πλημμυρικές παροχές καθώς και σε ολόκληρο το υφιστάμενο αντιπλημμυρικό δίκτυο. Ταυτόχρονα συνεργεία ακολουθούν καθημερινά και καθ' όλη τη διάρκεια του χρόνου πρόγραμμα καθορισμού δικτύου ομβρίων και ακαθάρτων.

Εκτός των ανωτέρω υπάρχουν και εργολαβίες που σκοπό έχουν την υποστήριξη των συνεργείων της ΕΥΔΑΠ στον καθορισμό των 60.000 περίπου φρεατίων υδροσυλλογής.

Ο Υπουργός

ΚΩΣΤΑΣ ΛΑΛΙΩΤΗΣ"

17. Στην με αριθμό 2209/20-10-97 ερώτηση δόθηκε με το υπ' αριθμ. 47120/12-11-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση 2209/20-10-97 που κατατέθηκε από τους Βουλευτές κυρίους Απ. Τασούλα και Μ. Κωστόπουλο, σχετικά με το αντικείμενο του θέματος, σας γνωρίζουμε ότι η Διεύθυνση Τοπικής Αυτοδιοίκησης Ν. Αργολίδας με το 10987/3-11-97 έγγραφό της μας γνώρισε τα εξής:

"'Οπως προκύπτει από τον σχετικό φάκελο πρόσληψης εποχιακού προσωπικού έτους 1997 Δήμου Ναυπλιέων, με την αριθμ. 4744/5-2-97 απόφαση του Υπουργείου Εσωτερικών Δημόσιας Διοίκησης και Αποκέντρωσης εγκρίθηκε η απασχόληση δέκα (10) ατόμων διαφόρων ειδικοτήτων.

Ο Δήμαρχος ακολουθώντας τη διαδικασία του αριθμ. 21 του ν. 2190/94, συνέταξε πίνακες υποψηφίων οι οποίοι όπως


 

  

Σελίδα 2857 

προκύπτει από το αριθμ. 7674/20-6-97 έγγραφο του ΑΣΕΠ ήταν ελλιπείς και ως εκ τούτου ανέφικτος ο έλεγχός τους.

Στους πίνακες αυτούς ο Παν. Ψύχας συμπεριλήφθη μόνο σ' αυτόν των αποκλειομένων, διότι από παλιότερη εργασιακή του σχέση με το δήμο, αλλά και από έκθεση του προϊσταμένου συνεργείων του δήμου, κρίθηκε ακατάλληλος για πρόσληψη.

Το ΑΣΕΠ με το προαναφερόμενο έγγραφό του αναφέρει στο Δήμαρχο Ναυπλιέων ότι οι λόγοι αποκλεισμού του δεν βρίσκονται εντός των πλαισίων νομιμότητας, καθ' όσον δι αυτών δεν αποδεικνύεται τελεία ακαταλληλότητα του ενδιαφερομένου, προς παροχή των απαιτουμένων υπηρεσιών.

Στη συνέχεια ο Δήμαρχος συνέταξε νέους πίνακες τους οποίους συμπεριέλαβε τον Παν. Ψύχα, πρώτο στον πίνακα στης Α' κατηγορίας του αρθρ. 21 του ν. 2190/94, δεν τον συμπεριέλαβε όμως σ' αυτόν των επιλεγομένων και δεν τον προσέλαβε για τους ίδιους λόγους που αναφέρθηκαν παραπάνω, όπως αυτό προκύπτει από το αριθμ. 3474/29-10-97 έγγραφό του".

Αρμόδιο όργανο για τον έλεγχο και καταλογισμό ευθυνών για παράβαση του αρθ. 21 του Ν. 2190/94 είναι το ΑΣΕΠ.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

18. Στην με αριθμό 2211/20-10-97 ερώτηση δόθηκε με το υπ' αριθμ. 47379/13-11-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 2211/20-10-97 που κατατέθηκε στη Βουλή των Ελλήνων από τους Βουλευτές κυρίους Αχ. Κανταρτζή και Β. Μπούτα και αναφέρεται στο πιο πάνω θέμα, σας πληροφορούμε ότι η Νομαρχιακή Αυτοδιοίκηση Τρικάλων θα εξετάσει το εν λόγω αίτημα στα πλαίσια των δυνατοτήτων της για μελλοντική ένταξη στα προγράμματα (Ε.Π.Τ.Α., ΣΑΝΤΕΡ).

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

19. Στην με αριθμό 2212/20-12-97 ερώτηση δόθηκε με το υπ' αριθμ. 96/11-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 20-10-97 εγγράφου σας, σχετικά με την αριθ. 2212/20-10-97 ερώτηση, που κατέθεσαν οι Βουλευτές κύριοι Στρατής Κόρακας και Νίκος Γκατζής, σας γνωρίζουμε τα ακόλουθα:

Η εισαγωγή αλιευμάτων από τρίτες χώρες δεν υπόκειται σε οιονδήποτε ποσοτικό περιορισμό.

Κατά τον τελωνισμό εφαρμόζονται οι διαδικασίες και διατυπώσεις που προβλέπονται από την Κοινοτική και Εθνική Νομοθεσία όπου μεταξύ άλλων περιλαμβάνονται και οι εργασίες υγειονομικού και κτηνιατρικού ελέγχου και εφόσον κριθούν τα αλιεύματα κατάλληλα προς κατανάλωση και καταβληθούν οι οφειλόμενοι δασμοί και φόροι απελευθερώνονται από το Τελωνείο και διατίθενται στο εμπόριο.

Η παραπέρα παρακολούθηση της διακίνησης των τελωνισθέντων αλιευμάτων στην εσωτερική αγορά ανήκει στην αρμοδιότητα των υπηρεσιών του Υπουργείου Ανάπτυξης (Αγορανομία).

Ο Υφυπουργός

ΓΕΩΡΓΙΟΣ ΔΡΥΣ"

20. Στην με αριθμό 2212/10-10-97 ερώτηση δόθηκε με το υπ' αριθμ. 72/13-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2212/20-10-97 που κατέθεσαν οι Βουλευτές κύριοι Στρ. Κόρακας, Ν. Γκατζής για τα θέματα της αρμοδιότητάς μας, σας πληροφορούμε τα εξής:

Σε ό,τι αφορά τις εισαγωγές αλιευτικών προϊόντων από Τρίτες χώρες στην Ευρωπαϊκή 'Ενωση προβλέπονται από κοινοτικούς κανονισμούς και αποσκοπούν στην τροφοδοσία της αγοράς με αλιευτικά προϊόντα.

Για την αποφυγή διαταραχών που μπορούν να δημιουργηθούν από την προσφορά αλιευτικών προϊόντων προέλευσης Τρίτων χωρών σε τιμές μη φυσιολογικές ή υπό όρους υγειονομικά μη αποδεκτούς η Ευρωπαϊκή 'Ενωση έχει θεσπίσει κανόνες ελέγχου των εισαγωγών.

Οι κανόνες αυτοί περιλαμβάνουν τα εξής:

α. Προληπτικό έλεγχο των τιμών, κατά την εισαγωγή αλιευτικών προϊόντων στο κράτος-μέλος.

β. Διάθεση προς εμπορία αλιευτικών προϊόντων ορισμένων κατηγοριών, εφόσον είναι τυποποιημένα, διακινούνται σε κατάλληλη συσκευασία και είναι υγειονομικώς αποδεκτά.

γ. Κατασταλτικό έλεγχο μέσω του συστήματος ανακοινώσεων των τιμών εφόσον διαπιστωθεί αθρόα εισαγωγή αλιευτικών προϊόντων σε ασυνήθιστα χαμηλές τιμές. Στην περίπτωση αυτή η Ευρωπαϊκή Επιτροπή επιβάλλει εξισορροπιστικά μέτρα, όπως η τήρηση "κατωφλίου" των τιμών με εφαρμογή της τιμής αναγωγής, ώστε να διασφαλιστεί το εισόδημα του κοινοτικού παραγωγού.

Για τον έλεγχο της τήρησης των παραπάνω κανόνων το Υπουργείο Γεωργίας έχει λάβει τα εξής μέτρα:

α. 'Εχει καθορίσει σημεία διαλόγου αλιευτικών προϊόντων, όπου γίνονται οι υγειονομικοί έλεγχοι.

β. Ενημερώνει τις τελωνειακές αρχές για το καθεστώς τιμών αναγωγής.

γ. Ανακοινώνει στις Υπηρεσίες της Ευρωπαϊκής Επιτροπής τις τιμές εισαγωγής αλιευτικών προϊόντων.

δ. Τέλος για το συστηματικότερο έλεγχο της διακίνησης των αλιευτικών προϊόντων στους χώρους μαζικής εμπορίας αυτών έχει προτείνει νομοθετική ρύθμιση με την οποία συνιστώνται κλιμάκια ελέγχου των αλιευτικών προϊόντων.

Σε ό,τι αφορά τον εκσυγχρονισμό της ιχθυόσκαλας Κερατσινίου, έχουν ολοκληρωθεί δύο σχέδια εκσυγχρονισμού στα Πλαίσια του Καν. (ΕΟΚ) 4028/86, ενώ η ΕΤΑΝΑΛ Α.Ε. (φορέας διοίκησης και διαχείρισης των ιχθυοσκαλών) συντάσσει μελέτη για ένταξη νέου σχεδίου εκσυγχρονισμού της.

Από πλευράς Υπουργείου Γεωργίας, έχουν δοθεί κατευθύνσεις να εξετάζεται κατά προτεραιότητα κάθε θέμα που σχετίζεται με την τήρηση των υγειονομικών κανόνων στις ιχθυόσκαλες.

Τέλος, προκειμένου να μελετηθεί η ορθολογική διακίνηση αλιευμάτων στην ευρύτερη περιφέρεια Αττικής, το Υπουργείο Γεωργίας έχει προκηρύξει την εκπόνηση μελέτης σκοπιμότητας - βιωσιμότητας για την ίδρυση νέας ιχθυόσκαλας στην ευρύτερη περιφέρεια Αττικής και πρόκειται να την αναθέσει σύντομα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

21. Στην με αριθμό 2215/20-10-97 ερώτηση δόθηκε με το υπ' αριθμ. 73/6-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2215/20-10-97 που κατέθεσε ο Βουλευτής κ. Ν. Γκελεστάθης για τα θέματα της αρμοδιότητάς μας, σας πληροφορούμε τα εξής:

Από το Υπουργείο Γεωργίας θα καταβληθεί κάθε δυνατή προσπάθεια για την ένταξη των ζημιών που προκλήθηκαν στη γεωργία από βροχοπτώσεις - πλημμύρες μηνός Ιανουαρίου 1997, στα μέτρα που θα παρθούν για τις εν γένει σοβαρές ζημιές στη γεωργία από δυσμενείς καιρικές συνθήκες κατά το έτος 1997.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

22. Στην με αριθμό 2217/20-10-97 ερώτηση δόθηκε με το υπ' αριθμ. 23174/11-11-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 2217/20-10-97 που κατέθεσε στη Βουλή των Ελλήνων ο Βουλευτής κ. Λεωνίδας Κουρής σας πληροφορούμε τα εξής:


 

  

Σελίδα 2858 

Η ΕΥΔΑΠ πρόσφατα απέστειλε στα ΕΛΔΑ την οριστική μελέτη διευθέτησης του χειμάρρου Αγ. Γεωργίου, που διέρχεται μέσα από τις εγκαταστάσεις των ΕΛΔΑ στον Ασπρόπυργο.

Η μελέτη αυτή προβλέπει εκτεταμένα έργα καθ' όλη τη διαδρομή του χειμάρρου ανάντη των ΕΛΔΑ αλλά και από το σημείο εισόδου στην ιδιοκτησία των ΕΛΔΑ μέχρι την έξοδο του, την διασταύρωση του με την Εθνική Οδό και την εκβολή του στη θάλασσα.

Για την υλοποίηση του έργου σύμφωνα με την προτεινόμενη μελέτη της ΕΥΔΑΠ, απαιτούνται πρόσθετα έργα μετατόπισης εγκαταστάσεων των ΕΛΔΑ όπως, δεξαμενές πετρελαιοειδών, αγωγοί καυσίμων, πυροσβεστικά δίκτυα, καλώδια υψηλής τάσης 150KV, σωληνοδιάδρομοι κλπ, τα οποία θα εκτελεσθούν με επιβάρυνση των Ε.Λ.Δ.Α. και εκτιμάται ότι θα κοστίσουν περισσότερα πό 1 δισ. δρχ.

Σημαντική θα είναι και η οικονομική επιβάρυνσή των ΕΛΔΑ κατά την διάρκεια εκτέλεσης των έργων αυτών, λόγω των επιπτώσεων που θα προκύψουν στη λειτουργία του διυλιστηρίου.

Οποιαδήποτε οικονομική συμμετοχή των ΕΛΔΑ στο έργο διευθέτησης του χειμάρρου από την ΕΥΔΑΠ δεν είναι εφικτή δεδομένου ότι, όπως ανωτέρω αναφέρθηκε, με δική τους δαπάνη θα αναλάβουν να εκτελέσουν σημαντικά έργα για την απρόσκοπτη και ασφαλή λειτουργία των εγκαταστάσεών τους.

Η Υπουργός

ΒΑΣΩ ΠΑΠΑΝΔΡΕΟΥ"

23. Στην με αριθμό 2220/20-10-97 ερώτηση δόθηκε με το υπ' αριθμ. 97/10-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 20-10-97 εγγράφου σας, σχετικά με την αριθ. 2220/20-10-97 ερώτηση, που κατέθεσε ο Βουλευτής κ. Ι. Τζωάννος, σας γνωρίζουμε τα ακόλουθα:

1. Οι λόγοι που επέβαλαν την μετάθεση του συγκεκριμένου υπαλλήλου είναι, αφενός ότι στο Τελωνείο Μυτιλήνης το προσωπικό είναι πλεονάζον σε σχέση με τη μείωση προσωπικού της Τελωνειακής Υπηρεσίας (30%) σε πανελλαδικό επίπεδο, και αφετέρου συγκέντρωνε τα λιγότερα μόρια στον πίνακα των υπό μετάθεση υπαλλήλων.

2. Αναφορικά με το δεύτερο ερώτημα, σας γνωρίζουμε ότι κατά τον χρόνο μετάθεσης ο συγκεκριμένος υπάλληλος δεν ήταν εκλεγμένος κοινοτικός σύμβουλος αλλά δεύτερος επιλαχών (συνεδρίαση ΥΣ 15-7-1997), όπως άλλωστε προκύπτει από το σχετικό πρωτόκολλο ορκωμασίας (επισυνάπτεται).

3. Παραταύτα η Υπηρεσία μας επιφυλλάσσεται να εξετάσει το αίτημα ανάκλησης της εν λόγω μετάθεσης.

Ο Υφυπουργός

ΓΕΩΡΓΙΟΣ ΔΡΥΣ"

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).

24. Στην με αριθμό 2221/21-10-97 ερώτηση δόθηκε με το υπ' αριθμ. 1465/10-11-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της ερώτησης 2221/21-10-1997 του Βουλευτή κ. Αναστάση Παπαληγούρα σχετικά με τη χορήγηση επιδοτούμενων δανείων προς αντικατάσταση λεωφορείων τα οποία κατεστράφησαν ολοσχερώς από τις πλημμύρες που έπληξαν την Κόρινθο, σας γνωρίζουμε ότι το θέμα μελετάται προκειμένου να δοθεί η καλύτερη δυνατή λύση, εντός των στενών δημοσιονομικών περιθωρίων που υπάρχουν σήμερα.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

25. Στην με αριθμό 2223/21-10-97 ερώτηση δόθηκε με το υπ' αριθμ. 112/11-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 21-10-97 εγγράφου σας, σχετικά με την αριθμ. 2223/21-10-97 ερώτηση, που κατέθεσε ο Βουλευτής κ. Ευάγγελος Αποστόλου, αναφορικά με τη δυνατότητα κάλυψης της οικονομικής ζημίας που θα προκύψει για τους κτηνοτρόφους της Σκύρου και στο Δήμο Σκύρου από την παραχώρηση των νησίδων Σαρακήνικο και Πλατεία στο Γενικό Επιτελείο Ναυτικού, σας γνωρίζουμε τα εξής:

'Οπως μας πληροφόρησε η Διεύθυνση Δημόσιας Περιουσίας (Δ10) του Υπουργείου μας, η νησίδα Σαρακήνικο είναι καταγεγραμμένη ως δημόσιο ακίνητο με ΑΒΚ 60, η δε Πλατεία όχι και ως εκ τούτου το Δημόσιο δεν υποχρεούται σε αποζημίωση, όταν παραχωρεί ακίνητό του σε άλλη Υπηρεσία, στη συγκεκριμένη περίπτωση το ΤΕΘΑ, γενικά αποζημιώνει μόνο όσους έχουν τίτλους ιδιοκτησίας επί των φερομένων νησίδων. 

Ο Υφυπουργός

ΓΕΩΡΓΙΟΣ ΔΡΥΣ"

26. Στην με αριθμό 2229/21-10-97 ερώτηση δόθηκε με το υπ' αριθμ. 76/11-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2229/21-10-97 που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:

Οι παραγωγοί προκειμένου να κριθούν δικαιούχοι της πριμοδότησης αιγ/βείου κρέατος, σύμφωνα με τις σχετικές αποφάσεις και εγκυκλίους, πρέπει να υποβάλουν αίτηση πριμοδότησης σε δύο αντίτυπα εκ των οποίων το ένα υποβάλλεται στην Διεύθυνση Αγροτικής Ανάπτυξης μέσω των πρωτοβαθμίων Αγροτ. Συν/κών Οργανώσεων, και το δεύτερο κρατείται από τον ίδιο τον παραγωγό. Και τα δύο αντίτυπα λαμβάνουν τον ίδιο αριθμό πρωτοκόλλου του φορέα ο οποίος παραλαμβάνει την αίτηση. Στη συνέχεια οι φορείς συντάσσουν καταστάσεις με τα ονόματα των αιτούντων παραγωγών, τις οποίες και αναρτούν στα γραφεία τους για διάστημα 15 ημερών, ώστε να ενημερωθούν οι παραγωγοί και να υποβάλουν εγγράφως τυχόν αντιρρήσεις ή καγγελίες σχετικά με το περιεχόμενο των καταστάσεων.

Στην περίπτωση του παραγωγού κ. Αναστασίου Αηδόνη, δεν φαίνεται από το πρωτόκολλο του Συν/σμού Καρτερίου να έχει υποβληθεί αίτηση για την περίοδο 1996, και παρόλον ότι δεν κατεγράφη στις καταστάσεις ανάρτησης, δεν υπεβλήθη εγγράφως αντίρρηση από πλευράς του ενδιαφερόμενου παραγωγού.

Η εκ των υστέρων αποδοχή της αίτησης του παραγωγού, παρόλον ότι ο πρόεδρος του Συν/σμού δηλώνει ότι από δικό του λάθος δεν πρωτοκολλήθηκε η αίτηση δεν είναι δυνατή, διότι καθιερώνονται πρακτικές που θα εξασφαλίζουν το αδιάβλητο της εφαρμογής της δραστηριότητας. 

Πρέπει επίσης να σημειωθεί ότι το Ευρωπαϊκό Γεωργικό Ταμείο ελέγχει με μεγάλη αυστηρότητα την ορθή εφαρμογή της δραστηριότητας και οι παντός είδους παρεκλίσεις από την κοινοτική και εθνική νομοθεσία συνεπάγονται δημοσιονομικές διορθώσεις.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

27. Στην με αριθμό 2230/21-10-97 ερώτηση δόθηκε με το υπ' αριθμ. 77/11-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2230/21-10-97 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:

Κλιμάκιο ειδικών γεωπόνων του Υπουργείου Γεωργίας και του Μπενακείου Φυτοπαθολογικού Ινστιτούτου μετέβει στις περιοχές Ορεστιάδος και Διδυμοτείχου 'Εβρου καθώς και του Νομού Καβάλας και επιτόπια εξέταση του προβλήματος της προσβολής του καλαμποκιού από μύκητα.

Σε ορισμένες περιοχές και σε ορισμένα - ελάχιστα χωράφια κυρίως στα πυκνοφυτεμένα, διαπιστώθηκε μικρή - σποραδική προσβολή στους σπάδικες του καλαμποκιού από τον μύκητα FUSARIUM GRAMI NARUM.


 

  

Σελίδα 2859 

Ο εν λόγω μύκητας δεν παράγει αφλατοξίνες ούτε άλλες τοξικές για τα θηλαστικά ουσίες.

Ακόμη και σ' αυτές τις ελάχιστες περιπτώσεις που υπάρχουν μικρές προσβολές από την ασθένεια, τα καλαμπόκια μετά τον αλωνισμό δεν θα φέρουν κανένα σημάδι - σύμπτωμα που να επιδρά στην ποιότητά τους, κατά συνέπεια είναι καλής ποιότητας και μπορούν να διαθετούν στην κατανάλωση ή αποθηκευτούν κανονικά όπως γίνεται κάθε χρόνο.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

28. Στην με αριθμό 2233/21-10-97 ερώτηση δόθηκε με το υπ' αριθμ. 114/11-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 21-10-97 εγγράφου σας, σχετικά με την αριθ. 2233/21-10-97 ερώτηση, που κατέθεσε ο Βουλευτής κ. Γεώργιος Σαλαγκούδης, σας γνωρίζουμε τα ακόλουθα:

Η Κυβέρνηση επιδεικνύοντας κοινωνική ευαισθησία και με σκοπό την προστασία των καταναλωτών του πετρελαίου θέρμανσης οι οποίοι κατά κανόνα είναι χαμηλών και μεσαίων εισοδημάτων με τροπολογία που κατέθεσε στη Βουλή μείωσε από 31-10-1997 τον Ειδικό Φόρο Κατανάλωσης κατά 14.000 δηλαδή από 42.000 σε 28.000 το χιλιόλιτρο αό 31-10-1997.

Τέλος και στα πλαίσια της επανεξέτασης του όλου καθεστώτος διάθεσης και διακίνησης των πετρελαιοειδών προϊόντων, η Κυβέρνηση θα εξετάσει και το θέμα των ημερομηνιών έναρξης και λήξης της διάθεσης του πετρελαίου θέρμανσης.

Ο Υφυπουργός

Γ. ΔΡΥΣ"

29. Στην με αριθμό 2237/21-10-97ερώτηση δόθηκε με το υπ' αριθμ. 1124/6-11-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 2237 από 21.10.97 του Βουλευτή κ. Ιωάννη Χωματά, σας γνωρίζουμε τα εξής:

'Οπως μας πληροφόρησε η Πρεσβεία μας στο Βουκουρέστι, μετά από συνάντηση του Α' Γραμματέα της Πρεσβείας με αρμόδιους του Ρουμανικού Υπουργείου Παιδείας, δόθηκε προφορική διαβεβαίωση ότι το τρέχον ακαδημαϊκό έτος (1997-1998) δεν πρόκειται να αλλάξει το υφιστάμενο πλαίσιο λειτουργίας στα αγγλόφωνα τμήματα της Ιατρικής Σχολής του Πανεπιστημίου Κωστάντζας ή οποιασδήποτε Σχολής άλλου Πανεπιστημίου στη Ρουμανία. 'Εγινε σαφές ότι οι αλλοδαποί φοιτητές της Ιατρικής, ενδιαφερόμενοι (ή υποχρεούμενοι) να εξασκηθούν πρακτικά σε ρουμανικά νοσοκομεία ή άλλα νοσηλευτικά ιδρύματα θα πρέπει να γνωρίζουν στοιχειωδώς, έστω, τη ρουμανική γλώσσα και την ιατρική ορολογία στα ρουμανικά ώστε να μπορούν να επικοινωνούν με τους νοσηλευόμενους.

Σύμφωνα εξάλλου με τους παραπάνω αρμόδιους, το Ρουμανικό Υπουργείο Παιδείας σχεδιάζει την αναβάθμιση των αγγλόφωνων τμημάτων των διαφόρων Πανεπιστημίων της χώρας, ξεκινώντας από το ακαδημαϊκό έτος 1998-1999, με την έννοια της πληρέστερης διδασκαλίας στην αγγλική και συνακόλουθα, της ανάγκης για πληρέστερη γνώση της αγγλικής γλώσσας από τους διδασκόμενους.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

30. Στην με αριθμό 2244/21-10-97 ερώτηση δόθηκε με το υπ' αριθμ. 3944/12-11-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 2244/21.10.97 των Βουλευτών σας κυρίων Γ. Γιακουμάτου και Θ. Κασσίμη, σας γνωρίζουμε ότι ο ΕΟΤ μετά από σχετικό αίτημα της Γ.Γ. Νέας Γενιάς αποφάσισε την παραχώρηση του Κάμπινγκ Ολύμπου για τη δημιουργία Διαβαλκανικού Κέντρου Νεότητας.

Ο Τουριστικός χαρακτήρας της μονάδος δεν θα μεταβληθεί, δεδομένου ότι θα φιλοξενήσει χιλιάδες νέους από τη Βαλκανική Χερσόνησο και όχι μόνον.

Το Διεθνές Κέντρο Συνάντησης Νέων θα έχει τις ακόλουθες δραστηριότητες:

1. Διεθνείς συναντήσεις νέων της Βαλκανικής Χερσονήσου και των Παρευξεινίων Κρατών,

2. Πρότυπα προγράμματα εναλλακτικών μορφών τουρισμού για νέους,

3. Φιλοξενία νέων του Απόδημου Ελληνισμού, μη κυβερνητικών οργανώσεων νέων από όλη την Ευρώπη και πολιτικών, συνδικαλιστών και κοινωνικών οργανώσεων νέων.

Η περιοχή που βρίσκεται το Κάμπινγκ διαθέτει πολλές ξενοδοχειακές μονάδες, αλλά και Κάμπινγκ που δύναται να απορροφήσουν τους πελάτες της μονάδος.

Εξ' άλλου η περιοχή της Χαλκιδικής που βρίσκεται κοντά διαθέτει επίσης άρτια τουριστική υποδομή.

'Οσον αφορά τα αποτελέσματα της χρήσης της μονάδος σας γνωρίζουμε ότι τα τελευταία χρόνια είχε συσσωρεύσει παθητικό της τάξης των 23.000.000 δρχ.

Η Υπουργός

ΒΑΣΩ ΠΑΠΑΝΔΡΕΟΥ"

31. Στην με αριθμό 2245/21-10-97 ερώτηση δόθηκε με το υπ' αριθμ. 6239/12-11-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2245/21-10-97 που κατέθεσε στη Βουλή η Βουλευτής κ. Στέλλα Αλφιέρη σχετικά με τη λήψη μέτρων για τη διευκόλυνση των ατόμων με ειδικές ανάγκες, σας διαβιβάζουμε, όσον αφορά αρμοδιότητα του Υπουργείου μας, τα παρακάτω έγγραφα:

1) Το με αριθμ. πρωτ. 28717/4-11-97 έγγραφο του κ. Γενικού Δ/ντή του Ταχ. Ταμιευτηρίου.

2) Το με αριθμ. πρωτ. Δ13/45536/1757/10-11-97 έγγραφο του Διοικητή της Υπηρεσίας Πολιτικής Αεροπορίας.

3) Το με αριθμ. πρωτ. 54/273814/5-11-97 έγγραφο του Προέδρου Δ.Σ. και Δ/ντος Συμβούλου του Οργανισμού Τηλεπικοινωνιών Ελλάδος Α.Ε..

4) Το με αριθμ. πρωτ. 1111/80239/025/4-11-97 έγγραφο του κ. Δ/ντος Συμβούλου των Ελληνικών Ταχυδρομείων.

5) Το με αριθμ. πρωτ. 192146/6-11-97 έγγραφο του κ. Δ/ντος Συμβούλου του Οργανισμού Σιδηροδρόμων Ελλάδος Α.Ε..

6) Το με αριθμ. πρωτ. 936/5-11-97 έγγραφο του κ. Δ/ντος Συμβούλου του Οργανισμού Αστικών Συγκοινωνιών Αθηνών.

7) Το με αριθμ. πρωτ. 4532/5-11-97 έγγραφο του κ. Δ/ντος Συμβούλου των Ηλεκτροκινήτων Λεωφορείων περιοχής Αθηνών-Πειραιώς.

8) Το με αριθμ. πρωτ. ΓΔ/2157/6-11-97 έγγραφο του κ. Γενικού Δ/ντή της Ολυμπιακής Αεροπορίας.

Ο Υφυπουργός

ΕΜΜ. ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

32. Στην με αριθμό 2248/21-11-97 ερώτηση δόθηκε με το υπ' αριθμ. 117/1-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 21.10.97 εγγράφου σας, σχετικά με την αριθμ. 2248/21.10.97 ερώτηση, που κατέθεσε ο Βουλευτής κ. Κουρουμπλής Παναγιώτης, σας γνωρίζουμε τα ακόλουθα:

Το Υπουργείο Οικονομικών, ύστερα από την άρνηση των εταιρειών εμπορίας Πετρελαιοειδών να προμηθεύουν με αφορολόγητα καύσιμα τα αλιευτικά σκάφη με το καθεστώς της συμψηφιστικής ατέλειας, εξέδωσε την Δ/401/23/97 Απόφαση, σύμφωνα με την οποία επιστρέφεται ο Ε.Φ.Κ. που αναλογεί στα καύσιμα, τα οποία δικαιούνται να παραλαμβάνουν οι αλιείς για την άσκηση της επαγγελματικής τους δραστηριότητας.

Στην πρώτη φάση εφαρμογής του νέου συστήματος ως


 

  

Σελίδα 2860 

αρμόδιες αρχές για την έκδοση αποφάσεων επιστροφής του Ε.Φ.Κ., ορίσθηκαν, για λόγους εύρυθμης λειτουργίας και διασφάλισης των συμφερόντων του Δημοσίου, οι έδρες των Τελωνειακών Περιφερειών.

Αυτό βέβαια δεν σημαίνει ότι κάθε αλιέας θα πρέπει να μεταβαίνει στην έδρα της περιφερείας του προκειμένου να παραλάβει την επιταγή του.

Σύμφωνα με τις διατάξεις του π.δ. 191/97 μπορούν να παραλαμβάνουν τις σχετικές επιταγές -που εξωφλούνται σε οποιαδήποτε Τράπεζα- από τις Τελωνειακές αρχές επιστροφής του Ε.Φ.Κ. εξουσιοδοτημένα απ' αυτούς πρόσωπα.

Τέλος, για περαιτέρω διευκόλυνση των αλιέων, εξετάζεται από την Υπηρεσία μας η καθιέρωση διαδικασίας, σύμφωνα με την οποία, οι επιταγές που αναφέρονται στην επιστροφή του παραπάνω φόρου, να αποστέλλονται ταχυδρομικά στις Τελωνειακές Αρχές των περιοχών όπου είναι εγκατεστημένοι οι δικαιούχοι αλιείς οι οποίες και θα τους παραδίδονται μετά την προσκόμιση των απαιτούμενων κατά περίπτωση δικαιολογητικών.

Ο Υφυπουργός

Γ. ΔΡΥΣ"

33. Στην με αριθμό 2254/22-10-97 ερώτηση δόθηκε με το υπ' αριθμ. 124/11-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 22.10.97 εγγράφου σας, σχετικά με την αριθμ. 2254/22.10.97 ερώτηση που κατέθεσε ο Βουλευτής κ. Νικόλαος Κατσαρός, σας γνωρίζουμε τα ακόλουθα:

1. Σύμφωνα με το εδάφ. α παρ. 1 του άρθρου 8 του Κ.Ν.Φ.Ο. σε συνδυασμό με την περίπτ. 6γ της Φ. 516/295/11.9.97 Ε.Δ.Υ.Ο. η φορολογική περίοδος των οινοπνευματοποιών Α' κατηγορίας αρχίζει την 1η Αυγούστου εκάστου έτους και λήγει την 31 Ιουλίου του επόμενου έτους. Οι πρώτες ύλες τις οποίες επιτρέπεται να κατεργάζονται οι διήμεροι, θα αποσπάζονται μέσα σε ένα δίμηνο χρονικό διάστημα, που καθορίζεται για κάθε περιφέρεια κατόπιν εισηγήσεως της αρμόδιας Τελωνειακής Αρχής, με απόφαση του Προϊσταμένου της οικείας Τελωνειακής Περιφέρειας, με τη χορήγηση από την αρμόδια Τελωνειακή Αρχή αδείας απόσταξης τεσσάρων διημέρων απόσταξης, συνεχών ή ξεχωριστών. Εφόσον όμως, κρίνεται ότι υπάρχουν ειδικές συνθήκες (χαλάζι, παγετός, πλημμύρες, καύσωνες κλπ.) ή επιβάλλουν τούτο άλλοι ιδιαίτεροι λόγοι, επιτρέπεται η παράταση του αρχικού διμήνου απόσταξης κατά 1 μήνα ακόμη.

2. Κατόπιν αυτών, δεν παρέχεται από την κείμενη νομοθεσία η ευχέρεια ικανοποιήσεως της αύξησης των τεσσάρων διημέρων και της χορήγησης 24ωρων αδειών. Τα θέματα αυτά καθώς και εκείνο της μελέτης της χωρητικότητας των αμβύκων χρήζουν νομοθετικής ρύθμισης και πρόκειται να εξεταστούν μαζί με άλλα στα πλαίσια της αναθεώρησης και του εκσυγχρονισμού του Κ.Ν.Φ.Ο..

3. Από την ισχύουσα σχετική εθνική νομοθεσία (Α.Υ.Ο. 22801/4512/86), προβλέπεται για το στεμφυλόπνευμα των διημέρων οινοπνευματοποιών Α' Κατηγορίας, ως και τα εξ αυτού ποτά, ελάχιστος αλκοολικός βαθμός 35ο του εκατονταβάθμου αλκοολομέτρου (GL) που ισοδυναμεί με 15,6ο (γράδα) του αλκοολομέτρου CARTIER στους 15ο C, αυτός δε ο προβλεπόμενος από τις εν λόγω διατάξεις ελάχιστος αλκοολικός τίτλος χρησιμοποιήθηκε στην αριθμ. Φ. 516/295/11.9.1997 Ε.Δ.Υ.Ο. για την αναγωγή της απόδοσης των στεμφύλων, κατ' άρθρο 8 παρ. 3 του Κ.Ν.Φ.Ο., σε έτοιμο προϊόν (τσίπουρο ή τσικουδιά), ακριβώς για λόγους ομοιόμορφης εφαρμογής της σχετικής διάταξης (άρθρο 37) του νόμου "Διοικητικές και ποινικές κυρώσεις στη νομοθεσία και άλλες διατάξεις" και ενιαίας αντιμετώπισης των παραγωγών αναφορικά με τον προσδιορισμό του καταβλητέου φόρου, τούτο δε σε καμιά περίπτωση δεν μπορεί να σημαίνει ότι το τσίπουρο/τσικουδιά πρέπει να διατίθεται αποκλειστικά και μόνο με αλκοολικό βαθμό 35ο GL.

Κατόπιν των προαναφερθέντων καθίσταται πλέον ή σαφές ότι, βάσει της προαναφερθείσης ισχύουσας σχετικής εθνικής νομοθεσίας, ο αλκοολικός βαθμός του προς διάθεση στην κατανάλωση στεμφυλοπνεύματος των διημέρων οινοπνευματοποιών Α' Κατηγορίας και των εξ αυτού ποτών πρέπει να είναι μεγαλύτερος ή το πολύ ίσος των 35ο GL, οπωσδήποτε όμως μικρότερος των 60o GL σύμφωνα με τη γενική διάταξη της 6ης περιόδου της παραγράφου 7 του άρθρου 10 του Κ.Ν.Φ.Ο. που αφορά σε όλα τα οινοπνευματώδη ποτά, απλώς όμως στην περίπτωση που ο αλκοολικός βαθμός του παραγομένου τσίπουρου / τσικουδιάς είναι μεγαλύτερος των 35ο GL θα πρέπει να γίνεται αναγωγή της ποσότητας αυτού στους 35ο GL προκειμένου να υπολογίζεται ο φόρος που αντιστοιχεί.

4. Από τις διατάξεις της παρ. 1 του άρθρου 12 της προαναφερθείσης Α.Υ.Ο. 22801/4512/86 προβλέπεται η ρητή υποχρέωση, γενικά για τα πάσης φύσεως αλκοολούχα ποτά, της συσκευασίας αυτών σε γυάλινες φιάλες και δοχεία και ταυτόχρονα η ρητή απαγόρευση της χρησιμοποίησης για την αποθήκευση και συσκευασία αυτών οιασδήποτε πλαστικής ύλης, έστω και επιτρεπομένης από τις σχετικές διατάξεις του Κώδικα Τροφίμων για τα λοιπά τρόφιμα. Και τούτο για λόγους προστασίας της Δημόσιας Υγείας δεδομένης της υψηλής περιεκτικότητας των αλκοολούχων ποτών σε αιθυλική αλκοόλη και της μεγάλης διαλυτικής ικανότητας αυτής σε συνδυασμό και με τον κατά κανόνα μακρόν χρόνο παραμονής των αλκοολούχων ποτών -για τα οποία ως γνωστόν δεν υφίσταται ημερομηνία ελάχιστης διατηρησιμότητας μέχρι της κατανάλωσής τους.

Από τα ανωτέρω είναι προφανές ότι οι σχετικοί περιορισμοί στα υλικά συσκευασίας και αποθήκευσης, που διαλαμβάνονται στην αριθ. Φ. 516/295/11.9.1997 Ε.Δ.Υ.Ο. προκειμένου για το τσίπουρο/τσικουδιά των οινοπνευματοποιών Α' κατηγορίας, συνιστούν εφαρμογή των προαναφερθεισών ρητών και γενικής ισχύος διατάξεων του άρθρου 12 παρ. 1 της Α.Υ.Ο. 22801/4512/86, προς διασφάλιση της προστασίας της Δημόσιας Υγείας.

Ο Υφυπουργός

Γ. ΔΡΥΣ"

34. Στην με αριθμό 2255/22-10-97 ερώτηση δόθηκε με το υπ' αριθμ. 1127/11-11-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 2255 από 22.10.97 του Βουλευτή κ. Γ. Καλαντζή σας γνωρίζουμε τα εξής:

Το νέο Διοικητικό Συμβούλιο του ΕΙΥΑΠΟΕ που ανέλαβε τα καθήκοντά του τις 25 Ιουνίου 1997, απεφάσισε κατά την υπ' αριθ. 154 Συνεδρίασή του της 18ης Ιουλίου 1997, τη μεταφορά της έδρας του Ιδρύματος από την Αθήνα στην Κομοτηνή και παράλληλα την αναδιοργάνωση των υπηρεσιών του. Μέσα στο πλαίσιο της αναδιοργάνωσης αυτής, εντάσσεται και η αναδιάταξη του όλου προσωπικού σε επίπεδο Διευθύνσεων και Υπηρεσιών ανά την Ελλάδα και κυρίως της ενίσχυσης του προσωπικού του Ιδρύματος που βρίσκεται και δρα στη Θράκη, όπου είναι και η κύρια δραστηριότητά του ως προς την αποκατάσταση των Παλιννοστούντων.

Μέσα στο πλαίσιο αυτό, η Διοίκηση ανέθεσε τη μελέτη για την πρόταση του νέου Οργανογράμματος του Ιδρύματος. Η μελέτη αυτή παραδόθηκε και τέθηκε υπόψη του Διοικητικού Συμβουλίου, των Διευθυντικών Στελεχών και των Συνδικαλιστικών Σωματείων των εργαζομένων.

Το Διοικητικό Συμβούλιο του ΕΙΥΑΠΟΕ κατά την υπ' αριθμ. 159 Συνεδρίασή του της 24ης Οκτωβρίου 1997, ενέκρινε το Οργανόγραμμα του Ιδρύματος που προτείνεται, μόνο ως προς την οργανωτική ανάπτυξή του σε επίπεδο Διευθύνσεων και Οργανωτικών Μονάδων.

Προς το παρόν η εργασία αυτή δεν έχει ολοκληρωθεί και μελετάται ο αριθμός των θέσεων εργασίας κατά ειδικότητα για όλο το 'Ιδρυμα όπως και για το Νομό Καβάλας. Η στελέχωση των υπηρεσιών αυτών θα γίνει με το αναγκαίο σε αριθμό και ειδικότητα προσωπικό. Για το υπόλοιπο προσωπικό θα ληφθούν τα απαραίτητα μέτρα ώστε να τους δοθεί η


 

  

Σελίδα 2861 

δυνατότητα να στελεχώσουν νέες θέσεις που θα προκύψουν στην περιοχή της Θράκης, καθώς επίσης και όπου το 'Ιδρυμα κληθεί να δημιουργήσει νέα γραφεία στη Βόρεια Ελλάδα.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

35. Στην με αριθμό 2257/22-10-97 ερώτηση δόθηκε με το υπ' αριθμ. 81/11-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2257/22-10-97 που κατέθεσαν οι Βουλευτές κύριοι Β. Μπούτας, Σ. Παναγιώτου και Α. Τασούλας για τα θέματα της αρμοδιότητάς μας, σας πληροφορούμε τα εξής:

'Εχει ψηφιστεί ο Νόμος 2512/27-6-97 για την επιχορήγηση της ΕΟΚ κατ' έτος σε περίπτωση που τα έσοδά του δεν καλύπτουν πλήρως τα έξοδα λειτουργίας του. Για το έτος 1997 το ποσό που απαιτείται προς κάλυψη των δαπανών του, έχει εισπραχθεί σχεδόν κατά το ήμισυ και αναμένεται να εισπραχθεί μέχρι τέλους του έτους το υπόλοιπο ποσό.

Για το έτος 1998 ο προϋπολογισμός του ΕΟΚ πρόκειται να ενισχυθεί κατά το μεγαλύτερο μέρος του.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

36. Στην με αριθμό 2261/97 ερώτηση δόθηκε με το υπ' αριθμ. 465/6-11-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ'αριθμ. 2261/97 ερώτησης που κατέθεσε στη Βουλή των Ελλήνων ο Βουλευτής κ. Γιάννης Γ. Ζαφειρόπουλος σας γνωρίζουμε ότι οι δικηγορικοί σύλλογοι είναι Ν.Π.Δ.Δ. αυτοδιοικούμενα. Η από δικηγόρο παράβαση των αποφάσεων του δ.σ. του συλλόγου στον οποίο ανήκει αποτελεί πειθαρχικό παράπτωμα κρινόμενο και κολαζόμενο από το πειθαρχικό συμβούλιο του συλλόγου με πειθαρχική ποινή (άρθρ. 64 ν.δ. 3026/54).

Ανεξάρτητα από τ'ανωτέρω σας γνωρίζουμε ότι αντίγραφο της ερώτησης έχουμε διαβιβάσει στον Δικηγορικό Σύλλογο Αθηνών για τα περαιτέρω με μόνη τη διακριτική υπόμνηση προς υπεράσπιση του κύρους του Δικηγορικού Σώματος ότι οφείλεται δημόσια ενημέρωση τούτου και του ελληνικού λαού που το περιβάλλει αναλόγως με συμπάθεια.

Αντίγραφο του εγγράφου τούτου επισυνάπτουμε.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

37. Στην με αριθμό 2263/22-10-97 ερώτηση δόθηκε με το υπ' αριθμ. 83/11-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2263/22-10-97 που κατέθεσε ο Βουλευτής κ. Σ. Δήμας για τα θέματα της αρμοδιότητάς μας, σας πληροφορούμε τα εξής:

Το ΕΘ.Ι.ΑΓ.Ε. συνέταξε προ διετίας και υπέβαλε προς έγκριση νέο οργανόγραμμα με το οποίο προβλέπεται η δημιουργία μεγάλων βιώσιμων ερευνητικών μονάδων. Η δημιουργία των μονάδων αυτών θα προέλθει από τη συγχώνευση ομοειδών και μη μονάδων και θα αποβλέπουν στην ορθολογικότερη λειτουργία του όλου σχήματος της Αγροτικής 'Ερευνας.

'Ηδη λειτουργεί και θα συνεχίσει να λειτουργεί και μετά την ενδεχόμενη εφαρμογή του προτεινόμενου οργανογράμματος το Ινστιτούτο Τεχνολογίας Γεωργικών Προϊόντων στη Λυκόβρυση Αττικής, που διαθέτει την εμπειρογνωμοσύνη και τον εξοπλισμό να επιληφθεί θεμάτων μεταποίησης νωπών προϊόντων.

Το ΕΘ.Ι.Α.Γ.Ε. ως εκ τούτου καλύπτει επαρκώς το αντικείμενο της συγκεκριμένης πρότασης και θα είναι σε θέση να ανταποκριθεί και μελλοντικά στις ερευνητικές ανάγκες για το θέμα αυτό.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

38. Στην με αριθμό 2267/22-10-97 ερώτηση δόθηκε με το υπ' αριθμ. 6240/12-11-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2267/22.10.97 που κατέθεσαν στη Βουλή οι Βουλευτές κύριοι Κ. Καραμηνάς και Νικ. Τσιαρτσιώνης, σχετικά με το πρόγραμμα εξυγίανσης της ΟΛΥΜΠΙΑΚΗΣ ΑΕΡΟΠΟΡΙΑΣ, σας διαβιβάζουμε τα σχετικά έγγραφα με αρ. πρωτ. ΔΣ/316/7.11.96 του Δ/ντος Συμβούλου της ΟΛΥΜΠΙΑΚΗΣ ΑΕΡΟΠΟΡΙΑΣ με τα επισυναπτόμενα σ'αυτό.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

39. Στην με αριθμό 2270/22-10-97 ερώτηση δόθηκε με το υπ' αριθμ. 84/11-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2270/22-10-97 που κατέθεσε ο Βουλευτής κ. Σ. Μάνος, σας πληροφορούμε τα εξής:

Οι Αγροτικές Συν/κές Οργανώσεις, οι οποίες υπέστησαν έλεγχο από την Αγροτική Τράπεζα της Ελλάδος από 1-1-95 μέχρι 30-9-97 και οι οποίες μνημονεύονται στα άρθρα 14, 15, 16 και 17 του ν/σ "... ρύθμιση χρεών συν/κών οργανώσεων και άλλες διατάξεις" είναι οι εξής:

1. 'Ενωση Αγροτικών Συν/σμών Πιερίας

2. 'Ενωση Αγροτικών Συν/σμών Λακωνίας

3. 'Ενωση Αγροτικών Συν/σμών Κοζάνης-Σερβίων

4. 'Ενωση Αγροτικών Συν/σμών Γρεβενών

5. 'Ενωση Αγροτικών Συν/σμών Αιγιαλείας

6. 'Ενωση Αγροτικών Συν/σμών Σουφλίου

7. 'Ενωση Αγροτικών Συν/σμών Διδυμοτείχου

8. 'Ενωση Αγροτικών Συν/σμών Φερρών

9. 'Ενωση Αγροτικών Συν/σμών Αλεξανδρούπολης

10. 'Ενωση Αγροτικών Συν/σμών Λευκάδος "ΤΑΟΛ"

11. 'Ενωση Αγροτικών Συν/σμών Αττικής

12. 'Ενωση Αγροτικών Συν/σμών Λασιθίου

13. 'Ενωση Αγροτικών Συν/σμών Ξάνθης

14. 'Ενωση Αγροτικών Συν/σμών Κιλκίς

15. 'Ενωση Αγροτικών Συν/σμών Καστοριάς

16. 'Ενωση Γαλ/κών Συν/σμών Αργολίδας

17. 'Ενωση Γαλ/κών και Αγελ/κών Συν/σμών Θεσσαλονίκης "Ο ΑΓΙΟΣ ΜΟΔΕΣΤΟΣ" βιομηχανία Γάλακτος "ΑΓΝΟ ΣΥΝ.Π.Ε.

18. Οινοποιητικός Συν/σμός Νεμέας

19. Αγροτικός Συν/σμός περιφέρειας Αυλίδας

20. Αγροτικός Συν/σμός Βελβενδούς "Η ΔΗΜΗΤΡΑ".

Από τις παραπάνω ελεγχθείσες ΑΣΟ παραπέμφθηκαν στη δικαιοσύνη τα πορίσματα ελέγχων των

1. 'Ενωσης Αγροτ. Συν/σμών Πιερίας

2. 'Ενωσης Γαλ/κών και Αγελ/κών συν/μών Θεσσαλονίκης "Ο ΑΓΙΟΣ ΜΟΔΕΣΤΟΣ" Βιομηχανία Γάλακτος "ΑΓΝΟ" ΣΥΝ.ΠΕ..

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

40. Στην με αριθμό 2271/22-10-97 ερώτηση δόθηκε με το υπ' αριθμ. 85/6-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2271/22-10-97 που κατέθεσε ο Βουλευτής κ. Ν. Γκελεστάθης, σας πληροφορούμε τα εξής:

Η περισυλλογή και ενδεχόμενη θανάτωση αδέσποτων και επικίνδυνων σκύλων είναι στην αρμοδιότητα των δήμων και κοινοτήτων και ζωοφιλικών σωματείων σε συνεργασία με τις


 

  

Σελίδα 2862 

κτηνιατρικές υπηρεσίες σύμφωνα με το προεδρικό διάταγμα 289/1992 (ΦΕΚ 148/Α/2-9-1992) άρθρο 6, που τροποποιεί το άρθρο 8 του προεδρικού διατάγματος 400/83 (ΦΕΚ 151/Α/18-10-1983).

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

41. Στην με αριθμό 2272/22-10-97 ερώτηση δόθηκε με το υπ' αριθμ. 6233/14-11-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 2272/22-10-97 που κατέθεσε στη Βουλή, ο Βουλευτής κ. Νικ. Γκελεστάθης σχετικά με καθυστέρηση υλοποίησης του προγράμματος των ραντάρ της Υπηρεσίας Πολιτικής Αεροπορίας, σας διαβιβάζουμε το σχετικό έγγραφο με αρ. πρωτ. Δ13/45837/1758/10-11-97 του Διοικητή της εν λόγω υπηρεσίας.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

42. Στην με αριθμό 2274/22-10-97 ερώτηση δόθηκε με το υπ' αριθμ. 25083/11-11-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 2274/22.10.1997 ερώτησης που κατέθεσε στη Βουλή ο Βουλευτής κ. Σταύρος Δήμας, σχετικά με δημοσίευμα της εφημερίδας "ΤΑ ΝΕΑ" στις 17.10.1997, σας πληροφορούμε ότι υπήρξε πρόταση του κ. Παρασκευά Φουντά, γραμματέα της Κ.Ο. του ΠΑΣΟΚ, κατά τη συνάντησή του με τον Πρωθυπουργό, για τη δημιουργία Γραφείων Κοινοβουλευτικής Υπηρεσίας στα υπουργεία, με στόχο την καλύτερη ενημέρωση του συνόλου των Βουλευτών και τη διευκόλυνση του κοινοβουλευτικού έργου. Η πρόταση εξετάζεται.

Ο Υφυπουργός

ΣΤ. ΜΠΕΝΟΣ"

43. Στην με αριθμό 2280/22-10-97 ερώτηση δόθηκε με το υπ' αριθμ. 3967/12-11-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 2280/22.10.97 που κατατέθηκε στη Βουλή των Ελλήνων από το Βουλευτή κ. Θ. Κασσίμη, σας γνωρίζουμε τα ακόλουθα:

Τα καλλιτεχνικά συγκροτήματα που συμμετείχαν στις εκδηλώσεις του Φεστιβάλ Αθηνών 1997 κατέθεσαν τις προτάσεις τους μέχρι την 30η Σεπτεμβρίου 1996. Ο Ν. 2459/97 περί κατάργησης φορολογικών απαλλαγών σύμφωνα με τον οποίο οι αμοιβές των ξένων καλλιτεχνικών συγκροτημάτων φορολογούνται πλέον αυτοτελώς με συντελεστή φόρου 15% δημοσιεύθηκε το Φεβρουάριο του 1997 και όπως είναι φυσικό στις προσφορές τους δεν είχαν συμπεριλάβει το ποσό που αναλογεί στον ανωτέρω φόρο.

Είναι αλήθεια ότι η αρμόδια υπηρεσία (ΥΤΕ) θα μπορούσε μετά την ισχύ του νόμου να ενημερώσει σχετικά τους υπεύθυνους των καλλιτεχνικών συγκροτημάτων για τη φορολογική αυτή αλλαγή, αλλά ο χρόνος για την ανακοίνωση του προγράμματος του Φεστιβάλ ήταν πιεστικός (Απρίλιος '97) και πάντως όχι ικανός για περαιτέρω συνεννοήσεις χωρίς να δημιουργηθούν προβλήματα ακόμα και ακύρωσης των καλλιτεχνικών εκδηλώσεων.

Προκειμένου να προκύψουν αυτού του είδους τα προβλήματα και να δημιουργηθούν εντάσεις και αντιπαραθέσεις με εκπροσώπους του καλλιτεχνικού κόσμου του εξωτερικού, το Δ.Σ. του ΕΟΤ πήρε την απόφαση το ποσό που αναλογεί στον προβλεπόμενο φόρο να βαρύνει τον προϋπολογισμό του Οργανισμού. Θεωρούμε δε ότι για τη συγκεκριμένη χρονική στιγμή δεν υπήρχε άλλη δυνατότητα.

Περαιτέρω πρέπει να στα τονίσουμε ότι εξ' αιτίας αυτού του είδους καθώς και άλλων δυσλειτουργιών της Υπηρεσίας αυτής, η Κυβέρνηση έχει προχωρήσει στη σύνταξη σχεδίου νόμου που σύντομα θα κατατεθεί στη Βουλή, για μετατροπή της Υπηρεσίας αυτής σε ανώνυμη εταιρεία με σκοπό την αρτιότερη λειτουργία της και την ποιοτική αναβάθμιση του θεσμού του Φεστιβάλ Αθηνών.

Η Υπουργός

ΒΑΣΩ ΠΑΠΑΝΔΡΕΟΥ"

44. Στην με αριθμό 2282/22-10-97 ερώτηση δόθηκε με το υπ' αριθμ. 86/11-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2282/22-10-97 που κατέθεσαν οι Βουλευτές κύριοι Σ. Δήμας, Σ. Τσιτουρίδης, σας πληροφορούμε τα εξής:

Η εφαρμογή της κοινής αγροτικής πολιτικής είχε σαν αποτέλεσμα σημαντικά οφέλη για τον 'Ελληνα αγρότη: Το επίπεδο στήριξης της Ελληνικής Γεωργίας υπερβαίνει το 40% της ακαθάριστης γεωργικής προσόδου, οι κοινοτικές τιμές παραγωγού είναι σημαντικά υψηλότερες των διεθνών, το γεωργικό εισόδημα εξελίσσεται ικανοποιητικά:

Από την άλλη πλευρά, η κοινή αγροτική πολιτική αποτελεί ένα διαρκές γίγνεσθαι, προκειμένου να ανταποκρίνεται τόσο στις ευρωπαϊκές ανάγκες όσο και στα διεθνή δεδομένα. Στα πλαίσια αυτά η χώρα μας διαπραγματεύεται προσπαθώντας να εξασφαλίσει τις κατάλληλες συμμαχίες και διεκδικώντας κυρίως δίκαιη μεταχείριση των μεσογειακών προϊόντων, μέτρα υπέρ των μικρών παραγωγών, εξισορρόπηση των μέτρων μεταξύ των διαφόρων τομέων, επάρκεια δημοσιονομικών πόρων, μέτρα ολοκληρωμένης ανάπτυξης της υπαίθρου και προστασίας του περιβάλλοντος.

Σε ανάλογα πλαίσια κινούνται οι επιδιώξεις μας για την Agenda 2.000. Ειδικώτερα, υποστηρίζουμε κυρίως:

- Υπαγωγή των μεσογειακών προϊόντων στην παρούσα αναμόρφωση.

- Σταθερότητα ή και αύξηση των πόρων των διαρθρωτικών δράσεων του Στόχου 1.

- Ρητή δέσμευση ότι οι άμεσες εισοδηματικές ενισχύσεις δεν θα γίνουν αντικείμενο διαπραγματεύσεις στον επόμενο γύρο διαπραγματεύσεων του ΠΟΕ.

- Ρητή δέσμευση του Συμβουλίου για αύξηση της κατευθυντήριας γραμμής αν αποδειχθεί ανεπαρκής μετά τη διεύρυνση.

- Πλήρη αντιστάθμιση στο εισόδημα των μικρών παραγωγών.

- Αύξηση της Ελληνικής ποσόστωσης γάλακτος.

- Χορήγηση πριμοδότησης γαλακτοφόρων αγελάδων με βάση τις μέσες κοινοτικές αποδόσεις.

Τέλος σημειώνεται ότι από Ελληνικής πλευράς έχει υποβληθεί στην Κοινότητα σειρά αιτημάτων για ουσιαστικές βελτιώσεις βασικών μας προϊόντων όπως το βαμβάκι, τα μεταποιημένα οπωροκηπευτικά κλπ.

Η υποχρεωτική τήρηση του πιστοποιημένου σπόρου σποράς σκληρού σίτου καθιερώθηκε με την αριθμ. 423709/9-11-94 κοινή Υπουργική απόφαση, (Εθνικής Οικονομίας και Γεωργίας). Η απόφαση αυτή δυνάμει του Κανονισμού 1765/92 του Συμβουλίου των ΕΚ για την θέσπιση καθεστώτος στήριξης των παραγωγών ορισμένων αροτραίων καλλιεργειών προβλέπει την κατά ποσοστό χρήση πιστοποιημένου σπόρου. Η κλιμάκωση του ποσοστού της χρήσης πιστοποιημένου σπόρου άρχισε και για ό,τι αφορά τις σποροπαραγωγικές επιχειρήσεις από την καλλιεργητική περίοδο 1994-1995 ούτως ώστε οι καλλιεργητές κληρού σίτου να χρησιμοποιήσουν σπόρο σποράς πιστοποιημένο από την καλλιεργητική περίοδο 1995-1996.

Το καθεστώς του σκληρού σίτου που θεσπίσθηκε με την μεταρρύθμιση του 1992, δηλαδή του μητρώου δικαιωμάτων χορήγησης της συμπληρωματικής ενίσχυσης, δημιούργησε σημαντικότατα προβλήματα στην παραγωγή του σκληρού σίτου σ' όλο τον κοινοτικό χώρο και κυρίως στην Ελλάδα.

Τα προβλήματα εντοπίζονται κυρίως:

α. Στον περιορισμό της καλλιέργειας στους παραγωγούς που καλλιέργησαν τις χρονιές 1988-1991, με αποτέλεσμα τον


 

  

Σελίδα 2863 

αποκλεισμό όλων των υπολοίπων και κύριως των νέων παραγωγών.

β. Στην αυστηρή διάταξη που ίσχυε για τις μεταβιβάσεις των δικαιωμάτων, σύμφωνα με την οποία η μεταβίβαση του δικαιώματος έπρεπε ν' ακολουθείται από μεταβίβαση γης ανάλογης έκτασης.

γ. Στον κερδοσκοπικό χαρακτήρα που είχαν λάβει οι αγοραπωλησίες και ενοικιάσεις "γης με δικαίωμα" με αποτέλεσμα να επωφελούνται κυρίως οι μη καλλιεργητές (ιδιοκτήτες) και να ζημιώνονται εκείνοι που ήθελαν να καλλιεργήσουν.

Αποτέλεσμα όλων αυτών των επιπτώσεων ήταν η δραματική μείωση των εκτάσεων σκληρού σίτου μετά την αναθεώρηση του 92 όπως φαίνεται παρακάτω:

1990 6.822.420 στρ.

1991 7.083.160 στρ.

1992 6.028.490 "

1993 5.454.710 "

1994 5.967.980 "

1995 5.713.600 "

1996 5.811.580 "

1997 5.899.930 "

Επίσης υπήρξαν προβλήματα στην Ελλάδα και στην εφαρμογή των διατάξεων που αποφασίστηκαν με την αναθεώρηση του 92 και κύρια των εφαρμοστικών.

Για την αντιμετώπιση αυτής της κατάστασης το Υπουργείο πήρε άμεσα (από το 1994) μέτρα προς την κατεύθυνση:

- της υποχρεωτικής χρήσης, για ποσοστό της δηλούμενης έκτασης πιστοποιημένου σπόρου, με τριετή μεταβατική περίοδο, με στόχο την ποσοτική και ποιοτική βελτίωση της παραγωγής και

- της αναθεώρησης της εφαρμοστικής εγκυκλίου για τις μεταβιβάσεις δικαιωμάτων.

Σ' ό,τι αφορά το πλαφόν των 9 εκατ. στρεμμάτων αυτό μόνο πλασματικό μπορεί να θεωρηθεί αφού ποτέ, ακόμα και όταν η καλλιέργεια ήταν ελεύθερη, οι συνολικά καλλιεργηθείσες εκτάσεις δεν πλησίασαν τον αριθμό αυτό. Η μέγιστη καλλιεργηθείσα στην Ελλάδα έκταση έφθασε τα 7.000.000 στρ. το 1991 και αφού το 1989 είχε γίνει δυνατή και η ένταξη της Θράκης στις παραδοσιακές περιοχές. Το άτυπο αυτό πλαφόν είναι άθροισμα των επιμέρους ατομικών δικαιωμάτων και δημιουργήθηκε από τη δυνατότητα που έδινε ο βασικός κανονισμός στους παραγωγούς να επιλέξουν το καλλίτερο έτος της τετραετίας 88-91.

Αντίστοιχη ήταν η κατάσταση και στις άλλες χώρες παραγωγής όπως π.χ. στην Ιταλία στην οποία με ένα δυναμικό καλλιέργειας 12-17.000.000 στρ. τα καταγραφέντα δικαιώματα έφθασαν τα 22.000.000 στρ. 'Ετσι από το ένα μέρος ο βασικός κανονισμός έδινε ευχέρεια επιλογής του καλλίτερου έτους και από τ' άλλο η επιτροπή με αυστηρούς εφαρμοστικούς κανόνες (όπως η περί μεταβιβάσεων διάταξη) έβαλε φρένο στην εξέλιξη της καλλιέργειας μετά τη μεταρρύθμιση όχι μόνο στην Ελλάδα αλλά σ' όλη την Κοινότητα.

Η τελική απόφαση για το νέο καθεστώς που θα ισχύσει από το 1999 είναι γεγονός ότι δεν ήταν η καλλίτερη για την ελληνική παραγωγή, αφού μ' αυτή δίνεται η δυνατότητα επέκτασης, έστω και περιορισμένης, της καλλιέργειας σε μη παραδοσιακές περιοχές. Γι' αυτό άλλωστε και καταψηφίσθηκε από την ελληνική αντιπροσωπεία. Εάν ληφθεί όμως υπόψη ότι η έκταση που δίνεται στη χώρα μας, για την οποία θα υπάρξει πλήρης αξιοποίηση, είναι μεγαλύτερη από τις εκτάσεις που καλλιεργήθηκαν μετά τη μεταρρύθμιση, σε συνδυασμό και με την απαλλαγή από τα προαναφερθέντα σοβαρότατα προβλήματα που είχε δημιουργήσει το μητρώο δικαιωμάτων (κοινωνικά διοικητικά κλπ.) το νέο καθεστώς τελικά αναμένεται να έχει περισσότερα πλεονεκτήματα από το προηγούμενο.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

45. Στην με αριθμό 2286/22-10-97 ερώτηση δόθηκε με το υπ' αριθμ. 87/6-11-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2286/22-10-97, που κατέθεσε ο Βουλευτής κ. Π. Σκανδαλάκης σας πληροφορούμε τα εξής:

Μετά τη σχετική με τους αεροψεκασμούς δακοκτονίας απόφαση του Συμβουλίου της Επικρατείας, το Υπουργείο Γεωργίας έστειλε το με αριθμ. 72096/22-4-97 έγγραφό του προς τις Περιφερειακές Υπηρεσίες, με το οποίο δίνει κατευθύνσεις για την εφαρμογή του προγράμματος καταπολέμησης του δάκου της ελιάς με δολωματικούς ψεκασμούς από το έδαφος, σε όλες τις ελαιοκομικές περιοχές της Χώρας.

Επισημαίνουμε ότι δεν υπάρχει διαφορά στην αποτελεσματικότητα της προστασίας της ελαιοπαραγωγής από το δάκο μεταξύ αεροψεκασμών και ψεκασμών από το έδαφος, όταν εφαρμόζονται και στις δύο περιπτώσεις οι τεχνικές προδιαγραφές της δακοκτονίας.

Προβλήματα πιθανόν να προκύπτουν σε ορισμένες δύσβατες ελαιοκομικές περιοχές, στις οποίες είναι δύσκολη η εφαρμογή των ψεκασμών από το έδαφος.

Τέτοιες περιοχές υπάρχουν και στο Νομό Λακωνίας. Θα πρέπει όμως να καταβάλλεται κάθε προσπάθεια από όλους τους εμπλεκόμενους φορείς για την εφαρμογή των ψεκασμών από το έδαφος κατά τον καλύτερο δυνατό τρόπο και στις περιοχές αυτές, (με μηχανοκίνητα ψεκαστικά συγκροτήματα ή με ψεκαστικά συνεργεία με επινώτιους ψεκαστήρες) δεδομένου ότι δεν υπάρχει άλλος τρόπος αποτελεσματικής προστασίας της ελαιοπαραγωγής από το δάκο.

Από τα μέχρι τώρα αποτελέσματα φαίνεται ότι στο Νομό Λακωνίας ο στόχος της ικανοποιητικής προστασίας της Ελαιοπαραγωγής από το δάκο επιτυγχάνεται.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

46. Στην με αριθμό 2288/23-10-97 ερώτηση δόθηκε με το υπ' αριθμ. 313/13-11-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 2288/23.10.97 που κατέθεσε στη Βουλή, ο Βουλευτής κ. Βασίλειος Κορκολόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΕ/Αχελώου τα εξής:

1. Η απ' ευθείας ανάθεση καθηκόντων Τεχνικού Συμβούλου της Υπηρεσίας για το έργο "κατασκευή φράγματος Συκιάς" στη ΔΕΗ/ΔΑΥΕ έγινε διότι τα περισσότερα από τα μεγάλα φράγματα στην Ελλάδα (μεταξύ των οποίων και το φράγμα Συκιάς) έχουν μελετηθεί από αυτήν και η εμπειρία της από την επίβλεψη της κατασκευής τους είναι μεγάλη.

2. Ο διαγωνισμός που ακυρώθηκε ήταν σε στάδιο προεπιλογής που δεν περιλάμβανε κατάθεση οικονομικών προσφορών, και δεν είχε προχωρήσει. Τα μελετητικά σχήματα που είχαν εκδηλώσει ενδιαφέρον φαίνονται στον συνημμένο πίνακα. Το τίμημα των 700.000.000 δρχ. για την ανάθεση στη ΔΕΗ δεν ορίστηκε κατ' αποκοπή, αλλά σε τιμές μονάδας (ανθρωποημέρα - ανθρωπομήνα) για το τεχνικό προσωπικό Πανεπιστημιακού επιπέδου που θα απασχοληθεί για την παροχή υπηρεσιών Συμβούλου. Οι τιμές μονάδας ελήφθησαν από παρόμοιες εν ενεργεία συμβάσεις του Υπουργείου και μάλιστα είναι χαμηλότερες γιατί δεν περιλαμβάνουν γενικά έξοδα και όφελος εργολάβου.

Τέλος δεν συμφωνούμε ότι οι δημόσιες υπηρεσίες είναι υδροκέφαλες, γραφειοκρατικές και αντιπαραγωγικές, αλλά αντίθετα παράγουν έργο υψηλού επιπέδου, όπως καθημερινά αποδεικνύεται.

Ο Υπουργός

Κ. ΛΑΛΙΩΤΗΣ"

47. Στην με αριθμό 2290/23-10-97 ερώτηση δόθηκε με το υπ' αριθμ. 141/11-11-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 23.10.97 εγγράφου σας, σχετικά με την αριθ. 2290/23-10-97 ερώτηση, που κατέθεσε ο Βουλευτής


 

  

Σελίδα 2864 

κ. Βασίλης Μιχαλολιάκος, σας γνωρίζουμε τα ακόλουθα:

1) Στα πλαίσια της αναδιοργάνωσης των Τελωνειακών Υπηρεσιών για την αντιμετώπιση των σύγχρονων αναγκών που απαιτούν εντονότερη συνοριακή Τελωνειακή επιτήρηση σε συνδυασμό με την γενικότερη έλλειψη προσωπικού στελέχωσης των Παραμεθορίων Τελωνειακών Αρχών, η Υπηρεσία μας είναι αναγκασμένη να εξετάσει την Αναδιάρθρωση των Περιφερειακών της Μονάδων.

2) Λόγω της μειωμένης δραστηριότητας του Τ. Τελων. Γραφείου Αγ. Πελαγίας η Υπηρεσία μας προχώρησε από 1-11-97 στην αναστολή λειτουργίας του. Η αναστολή λειτουργίας δεν έχει αναγκαστικά και μόνιμο χαρακτήρα, και η υπηρεσία μας θα εξετάσει στο μέλλον την δυνατότητα επαναλειτουργίας του παραπάνω Τ.Τ. Γραφείου.

3) Αναφορικά με τον υπάλληλο του Τ.Τ. Γραφείου ήδη η Υπηρεσία μας εξετάζει την με αριθμ. πρωτ. Π. 5312/12059/21-10-97 αίτησή του για μετάθεση σε άλλη Τελωνειακή Αρχή.

Ο Υφυπουργός

ΓΕΩΡΓΙΟΣ ΔΡΥΣ"

48. Στην με αριθμό 2296/23-10-97 ερώτηση δόθηκε με το υπ' αριθμ. 314/13-11-97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 2296/23-10-97 που κατέθεσε στη Βουλή, ο Βουλευτής Η. Βεζδρεβάνης, παρακαλούμε να πληροφορήσετε τον κ. Βουλευτή σύμφωνα με τα στοιχεία της Περιφέρειας Ηπείρου τα εξής:

Τόσο η Νομαρχιακή Αυτοδιοίκηση Θεσπρωτίας όσο και η Διεύθυνση Ελέγχου Συντήρησης 'Εργων της Περιφέρειας Ηπείρου δεν έχουν αντιμετωπίσει το θέμα, δεδομένου ότι αφενός είναι αρμοδιότητα του Δήμου Ηγουμενίτσας και αφετέρου στην περίπτωση αδυναμίας του Δήμου Ηγουμενίτσας, να αντιμετωπίσει το πρόβλημα της κυκλοφορίας με σηματοδότηση των οδών της Ηγουμενίτσας δεν έχει διατυπωθεί μέχρι σήμερα παρόμοιο αίτημα από μέρους του.

Ο Υπουργός

ΚΩΣΤΑΣ ΛΑΛΙΩΤΗΣ"

49. Στην με αριθμό 2299/23-10-97 ερώτηση δόθηκε με το υπ' αριθμ. 38/10-11-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2299/23-10-97 ερώτηση του Βουλευτή κ. Πέτρου Τατούλη, σας γνωρίζουμε τα εξής:

Για τις αρχαιότητες της περιοχής Αιγιαλείας σημειώνονται τα εξής:

I. Ως αρχαιολογικοί χώροι κηρύχθηκαν οι ακόλουθοι:

- Λόφος Παλαιοκάστρου Κοινότητας Αιγών (αρχαία Αιγείρα) και καθορισμός ζωνών αρχαιολογικής προστασίας Α και Β (ΥΠΠΟ / ΑΡΧ / Α1 / 13334 / 740 / 19-6-95).

- Θέση "Γρασιδοτόπια" κοινότητας Αμπέλου (αρχαίες Αιγές, ΥΠΠΟ / ΑΡΧ / Α1 / 20852 /1166/18-5-95, ΦΕΚ Β' 558/28-6-95)

- Επέκταση και οριοθέτηση του αρχαιολογικού χώρου κοινότητας Μαμουσιάς (αρχαία Κερύνεια, ΥΠΠΟ / ΑΡΧ / Α1/20641/ 1037/21.5.96, ΦΕΚ Β' 617/22.7.96).

- Λόφος Αγίου Γεωργίου ή "Μπρούμα" κοινότητας Κερύνειας, και καθορισμός ζώνης Α αρχαιολογικής προστασίας (ΥΠΠΟ / ΑΡΧ /Α1 / 32794 / 1924/3-7-95, ΦΕΚ Β' 657/26-7-95).

- Επέκταση, οριοθέτηση και καθορισμός ζωνών Α και Β αρχαιολογικής προστασίας στη θέση "Τραπεζά" κοινοτήτων Κούμαρη και Χατζή (ΥΠΠΟ / ΑΡΧ / Α1/7255/340/15-2-96, ΦΕΚ Β' 212/2-4-96).

- Θέσεις Αγ. Γεώργιος, Αγ. Κων/νος και "Γαρδού" κοινότητας Σελιάνας (ΥΠΠΟ / ΑΡΧ /Α1/ 45408/2599, ΦΕΚ Β' 1029/12-11-96).

- Θέσεις "Ψωριαρού" ή "Καλλιθέα" κοινότητας Νικολέϊκων (ΥΠΠΟ / ΑΡΧ / Α1 / 7189/343/15-2-96, ΦΕΚ Β' 152/13-3-96).

- Λόφος Αγ. Στεφάνου κοινότητας Ζαχλωρίτικων (ΥΠΠΟ / ΑΡΧ / Α1 / Φ43/ 22884 /1312/14-5-97, ΦΕΚ Β' 474/9-6-97).

II. Σχετικά με τα αρχαιολογικά έργα.

1. Στην Αρχαία Αιγείρα συνεχίστηκε με την εποπτεία της αρμόδιας Εφορείας η συστηματική ανασκαφική έρευνα του Αυστραλιανού Αρχαιολογικού Ινστιτούτου Αθηνών. Ολοκληρώθηκαν οι απαλλοτριώσεις και οι νέες προτάσεις για απαλλοτριώσεις ακινήτων. 'Εγινε περίφραξη, γενική αποψίλωση και καθαρισμός του αρχαιολογικού χώρου, στερέωση και συντήρηση του αποχετευτικού αγωγού και του λογείου του θεάτρου, δημιουργήθηκε πρόσβαση στο χώρο και τοποθετήθηκε φυλάκιο. Κατασκευάστηκε, ακόμη, υπερσύγχρονο στέγαστρο των Ναών του Ιερού του Διός, στεγάστηκαν οι λουτήρες του Γυμνασίου και αποκαταστάθηκαν και στερεώθηκαν τα θεμέλια του προϊστορικού οικισμού της Ακρόπολης. Δεν συνέβη καμία καταστροφή αρχαίων. Στην περιοχή της Αιγείρας δεν έγινε καμία καταστροφή αρχαίων, καθώς υπάρχουν αρχαιοφύλακες που ελέγχουν σε καθημερινή βάση τις οποιεσδήποτε εργασίες στους χώρους ευθύνης τους.

2. Μετά την πρόσφατη κήρυξη του χώρου της Σελιάνας (Αρχαία Φελλόη) ως αρχαιολογικού, η αρμόδια Εφορεία θα αποτυπώσει στο εγγύς μέλλον τα ορατά λείψανα.

3. Ο αρχαιολογικός χώρος της Αμπέλου (Αρχαίες Αιγές) ήαν άγνωστος μέχρι το 1994. Για τη διάσωση της αρχαίας πόλης η αρμόδια Εφορεία έχει προωθήσει στο ΥΠ.ΠΟ. προτάσεις απαλλοτριώσεων, λόγω της οικοδόμησης πριν το 1995 μεγάλου τμήματος του χώρου με ορατές αρχαιότητες.

4. Στο Κάστρο Διακοπτού (Αρχαία Βούρα) ασκείται αρχαιολογική προστασία, σύμφωνα με την παλαιά κήρυξη του 1976. Η αρμόδια Εφορεία προετοιμάζει την επανακήρυξη και σαφή οριοθέτηση του αρχαιολογικού χώρου καθώς και την αποτύπωση των ορατών λειψάνων.

5. Στο Λόφο Αγίου Στεφάνου Ζαχλωρίτικων, μετά την πρόσφατη κήρυξη και οριοθέτηση του αρχαιολογικού χώρου, προετοιμάζεται η αποτύπωση των σωζόμενων ορατών αρχαιοτήτων.

6. Στην Κοινότητα Νικολέικων ήρθε στο φως τυχαία -από παράνομη κατασκευή δεξαμενής- μηκηναϊκό νεκροταφείο. Χωρίς την άδεια της αρμόδιας Υπηρεσίας στο χώρο αυτό διανοίχθηκε δρόμος και κατασκευάστηκε υδρευτική δεξαμενή καταστρέφοντας μυκηναϊκούς θαλαμωτούς τάφους και κακώς τότε δεν διενεργήθηκε σωστική ανασκαφή. Ο χώρος κηρύχθηκε ως αρχαιολογικός και τον Οκτώβριο του 1995 η αρμόδια Εφορεία ξεκίνησε σωστική ανασκαφή των τάφων μετά από αρχαιοκαπηλικές δραστηριότητες που παρατηρήθηκαν εκεί. Η σωστική ανασκαφή διεκόπη από ιδιοκτήτες χωραφιών, οι οποίόι δεν επιτρέπουν τη συνέχισή της πριν την απαλλοτρίωση των ακινήτων τους στα οποία υπάρχουν μυκηναϊκοί τάφοι. Η αρμόδια Υπηρεσία έχει δρομολογήσει πρόταση για απαλλοτριώσεις ιδιοκτησιών, προκειμένου να συνεχιστεί η ανασκαφική έρευνα. Ο χώρος του μυκηναϊκού νεκροταφείου στο Αίγιο είναι περιφραγμένος από την αρμόδια Υπηρεσία και καθαρίζεται σε τακτά χρονικά διαστήματα. Φαινόμενα όπως η ρίψη στους τάφους άχρηστων αντικειμένων και σκουπιδιών, παρατηρούνται δυστυχώς σε όλους σχεδόν τους αφύλακτους αρχαιολογικούς χώρους και αντιμετωπίζονται αναλόγως.

7. Στη Μαμουσιά (Αρχαία Κερύνεια) που είναι ο μεγαλύτερος σε έτκαση αρχαιολογικός χώρος της Αιγιαλείας (3.321 στρέμματα), έχουν αποτυπωθεί τα ορατά λείψανα σε όλη την έκταση του αρχαιολογικού χώρου, έχει τοποθετηθεί φυλάκιο στην είσοδο και υπάρχει μόνιμος αρχαιοφύλακας που ελέγχει τις εκσκαφικές εργασίες και τις γεωργικές δραστηριότητες στην ευρύτερη περιοχή. Η αρμόδια Εφορεία έχει προωθήσει προτάσεις απαλλοτριώσεων ιδιοκτησιών, μερικές από τις οποίες ολοκληρώνονται. 'Εχει, ακόμη, κατασκευαστεί στέγαστρο στο ελληνικό Ηρώο και ανακατασκευάζεται η περίφραξή του.

Στην περιοχή της Μαμουσιάς δεν έγινε καμία καταστροφή αρχαίων, καθώς υπάρχουν αρχαιοφύλακες που ελέγχουν σε καθημερινή βάση τις οποιεσδήποτε εργασίες στους χώρους ευθύνης τους.

8. Στην περιοχή Αγίου Γεωργίου Κερύνειας έχει γίνει


 

  

Σελίδα 2865 

σωστική ανασκαφή και μετά την πρόσφατη κήρυξη του χώρου ως αρχαιολογικού έχουν προταθεί απαλλοτριώσεις ακινήτων προκειμένου να συνεχιστεί η ανασκαφική έρευνα.

9. Στην Τραπεζά-Κούμαρη (Αρχαίες Ρύπες), έναν από τους σημαντικότερους αρχαιολογικούς χώρους της Αχαϊας, από το Νοέμβριο του 1995 έχει πραγματοποιηθεί συστηματική επιφανειακή έρευνα της θέσης και της ευρύτερης περιοχής επανακήρυξη, επέκταση και οριοθέτηση του αρχαιολογικού χώρου, αποτύπωση όλων των ορατών λειψάνων της αρχαίας πόλης, δοκιμαστικές τομές για τον προσδιορισμό της έκτασης των αρχαίων, αποψιλώσεις και καθαρισμοί των αρχαίων σε όλη την έκταση του αρχαιολογικού χώρου. 'Εχει υποβληθεί δε πρόταση εκτεταμένων απαλλοτριώσεων ιδιοκτησιών για την έναρξη συστηματικής ανασκαφικής έρευνας με στόχο την ανάδειξη των μνημείων.

10. Με απόφαση του ΥΠ.ΠΟ. η αρμόδια Εφορεία σε συνεργασία με το Κέντρο 'Ερευνας Ρωμαϊκής Αρχαιότητας (ΚΕΡΑ) του Εθνικού Ιδρύματος Ερευνών έχει ξεκινήσει πρόγραμμα επιφανειακής έρευνας. Το πρόγραμμα στη δυτική και κεντρική Αχαϊα έχει ολοκληρωθεί και στην Ανατολική Αχαϊα βρίσκεται σε εξέλιξη.

11. Μετά την απαλλοτρίωση της παλαιάς αγοράς του Αιγίου, στεγάστηκε εκεί το Αρχαιολογικό Μουσείο Αιγίου, που εγκαινιάστηκε το 1994, λειτούργησε μόνο με ένα χρόνο, μέχρι το σεισμό του 1995 και έκτοτε, εξαιτίας σοβαρών ζημιών, παραμένει κλειστό. Μετά την πρόσφατη προκήρυξη διαγωνισμού για την επισκευή του, προβλέπεται να επαναλειτουργήσει μέσα στο 1998. Το Αρχαιολογικό Μουσείο Αιγίου, κατά δήλωση ειδικών, είναι ένα από τα καλύτερα Μουσεία της Πατρίδας μας.

12. Τα τελευταία χρόνια έχουν διεξαχθεί στην πόλη του Αιγίου πάνω από εξήντα σωστικές ανασκαφές και στην υπόλοιπη Αιγιαλεία πάνω από είκοσι. Η αρμόδια Εφορεία ασκεί έλεγχο των εκσκαφών σε όλες τις περιπτώσεις και επεμβαίνει σε όσες αποκαλύπτονται αρχαία. Μετά το πέρας των σωστικών ανασκαφών, η τύχη των αρχαίων που αποκαλύπτονται σε οικόπεδα, κρίνεται κατά νόμον, σύμφωνα με τη σημασία και το βαθμό διατήρησής τους.

III. Το τμήμα του αρχαίου τείχους του Αιγίου ήταν ορατό στο υπόγειο προσεισμικής κατοικίας επί της οδού Σολιώτη, η οποία κατεδαφίστηκε και στη θέση της ανοικοδομήθηκε σύγχρονη. Το τείχος παρέμεινε και πάλι ορατό και επισκέψιμο στο υπόγειο, δεν καταστράφηκε και δεν καλύφθηκε από μπετόν πολυκατοικίας. Πολλά τμήματα του αρχαίου τείχους, που έχουν έρθει κατά καιρούς στο φως από σωστικές ανασκαφές, έχουν διατηρηθεί σε υπόγεια επισκέψιμα, διότι διαφορετικά θα έπρεπε να απαλλοτριωθεί μεγάλο τμήμα της σύγχρονης πόλης του Αιγίου.

IV. Κατά τις εκσκαφές για την ανέγερση της οικοδομής που έγινε επί της οδού Σολωμού ήρθαν στο φως υπολείμματα αγωγό ύδρευσης νεότερης εποχής τον οποίο κάποιοι μη ειδικοί χαρακτήρισαν σαν αρχαίο. Ο αγωγός φυσικά αφαιρέθηκε και συνεχίσθηκαν οι εργασίες, τις οποίες παρακολούθησαν αρχαιοφύλακες της αρμόδιας Υπηρεσίας.

V. Το θέμα των ερευνών για τον εντοπισμό της Αρχαίας Ελίκης θα αντιμετωπισθεί σύντομα από το ΥΠ.ΠΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

50. Στην με αριθμό 2300/23-10-97 ερώτηση δόθηκε με το υπ' αριθμ. 39/12-11-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2300/23-10-97 ερώτηση του Βουλευτή κ. Πέτρου Τατούλη, σας γνωρίζουμε τα εξής:

Πρέπει καταρχάς να καταστεί σαφές ότι στο χώρο του Κεραμεικού δεν έχει γίνει καταστροφή των τάφων της εποχής του λοιμού του Πελοποννησιακού Πολέμου λόγω των εργασιών του ΜΕΤΡΟ.

Σε όλες τις περιπτώσεις έχει εξαντληθεί η ανασκαφική έρευνα και έχουν περισυλλεχθεί τα κινητά ευρήματα, έχει γίνει δε πλήρης αρχαιολογική τεκμηρίωση (τοπογράφηση, σχεδίαση, φωτογράφηση).

Σε παλαιότερα δημοσιεύματα γινόταν λόγος για καταστροφή αρχαίων τάφων - ομαδική ταφή ήταν ένα ακανόνιστο όρυγμα στο σαθρό βράχο, που περιείχε σκελετικό υλικό από 150 νεκρούς, θύματα του λοιμού, που έπληξε την Αθήνα τα έτη 430-425 π.Χ. Ο λάκκος αυτός δεν είχε υποστεί καμιά αρχιτεκτονική ή αλλη παρέμβαση και η σημασία του έγκειται στο περιεχόμενό του και μόνο.

Ως προς την διάνοιξη της σήραγγας της Γραμμής 3 του ΜΕΤΡΟ κάτω από τον Κεραμεικό, σημειώνεται ότι με την ΥΑ ΥΠΠΟ / ΑΡΧ \ Α1 / ΦΟ3 / 21986/1248/9-5-97 είχε καταρχήν εγκριθεί η διάνοιξη της πιλοτικής (διερευνητικής) σήραγγας κάτω από τον αρχαιολογικό χώρο του Κεραμεικού υπό πολύ αυστηρές προϋποθέσεις και προβλέφθηκε η σύσταση επιτροπών παρακολούθησης, οι οποίες συγκροτήθηκαν με την ΥΑ ΥΠΠΟ / ΑΡΧ / Α1 / Φ03/47949/2962/8-10-97. Μετά τη συγκέντρωση και την αξιολόγηση των δεδομένων που θα προκύψουν από την πιλοτική αυτή φάση, θα ληφθεί η οριστική απόφαση του ΥΠ.ΠΟ. για τον Κεραμικό. Η επιτροπή εδάφους και οι δύο σύμβουλοι (γεωτεχνικός και μηχανικός) -ειδικοί επιστήμονες που αποτελούν την δεύτερη ομάδα- για την παρακολούθηση του έργου, έχουν ήδη ζητήσει και λάβει το σύνολο των συμβατικών τευχών, της εργολαβίας, καθώς και όλα τα τεχνικά και γεωλογικά στοιχεία που αφορούν στη διάνοιξη της διερευνητικής σήραγγας, προκειμένου να διενεργηθεί έλεγχος και να ζητηθούν όλες οι αναγκαίες τροποποιήσεις που θα μηδενίσουν τις επιπτώσεις στον αρχαιολογικό χώρο.

Η διάνοιξη συνεπώς της διερευνητικής σήραγγας, για την οποία δεν έχει ακόμη δοθεί η τελική έγκριση, σε καμιά περίπτωση δεν αποτελεί πρόκριμα για τη διέλευση της πραγματικής σήραγγας κάτω από τον αρχαιολογικό χώρο.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

51. Στην με αριθμό 2304/23-10-97 ερώτηση δόθηκε με το υπ' αριθμ. 25081/11-11-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

Σε απάντηση της με αριθμό 2304/23-10-1997 ερώτησης που κατέθεσε στη Βουλή ο Βουλευτής κ. Δημήτριος Σιούφας, σας πληροφορούμε τα εξής:

Η πλήρωση της θέσης του Συνήγορου του Πολίτη και η έναρξη λειτουργίας του θεσμού εξαρτάται από την τροποποίηση του Κανονισμού της Βουλής, η οποία απαιτείται προκειμένου να δοθεί η δυνατότητα στην Επιτροπή Θεσμών και Διαφάνειας της Βουλής να εκφέρει την προβλεπόμενη από το άρθρο 2 παρ.2 του ν. 2477/1997 γνώμη για το Συνήγορο του Πολίτη πριν από την επιλογή του από το Υπουργικό Συμβούλιο.

Ο Υφυπουργός

ΣΤΑΥΡΟΣ ΜΠΕΝΟΣ"

52. Στην με αριθμό 2307/23-10-97 ερώτηση δόθηκε με το υπ'αριθμ. 316/13-11-97 έγγραφο από τoν Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 2307/23-10-97 που κατέθεσαν στη Βουλή, οι Βουλευτές κύριοι Γιάννης Δραγασάκης, Σπύρος Δανέλλης, Πέτρος Κουναλάκης και Ανδριανή (Νίτσα) Λουλέ παρακαλούμε να πληροφορήσετε τους κυρίους Βουλευτές τα εξής:

Λαμβάνοντας υπόψη τα μέχρι τώρα γνωστά στοιχεία από τον πρωτοβάθμιο μετασεισμικό έλεγχο που διενεργείται από τα συνεργεία της Νομαρχιακής Αυτοδιοίκησης Μεσσηνίας και του ΤΑΣ Μεσσηνίας εμφανίζεται ένας μικρός αριθμός παλιών κτιρίων της περιοχής κυρίως στον οικισμό της Κορώνης, στα οποία παρουσιάζονται ζημιές. Η διαδικασία καταγραφής των ζημιών συνεχίζεται.


 

  

Σελίδα 2866 

Για την επισκευή των κατοικιών που υπέστησαν ζημιές από τον πρόσφατο σεισμό το ΥΠΕΧΩΔΕ θα λάβει τα απαραίτητα μέτρα για την οικονομική ενίσχυση των ιδιοκτητών τους. Τα μέτρα αυτά θα καθοριστούν μόλις ολοκληρωθεί η καταγραφή των ζημιών ώστε να διαπιστωθεί το εύρος και η βαρύτητα των ζημιών.

Σε ό,τι αφορά τη μελέτη αντισεισμικής προστασίας της ευρύτερης περιοχής, ο ΟΑΣΠ έχει τη δυνατότητα να συντονίσει μια τέτοια πρωτοβουλία, όπως φαίνεται και από το συνημμένο έγγραφο του Προέδρου του ΟΑΣΠ, προκειμένου η σχετική μελέτη να εντάσσεται στο συνολικό σχεδιασμό, αλλά και να οδηγεί σε πρακτικά αξιοποίησιμα συμπεράσματα από τους τοπικούς φορείς και υπηρεσίες.

Ο Υφυπουργός

ΧΡ. ΒΕΡΕΛΗΣ"

53. Στην με αριθμό 2308/24-10-97 ερώτηση δόθηκε με το υπ'αριθμ. 41/10-11-97 έγγραφο από τoν Υπουργό Πολιτισμού η ακόλουθη απάντηση:

"Απαντώντας στην αριθ. 2308/24-10-97 ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:

Για τον Αρχαιολογικό χώρο της Πλευρώνας Μεσολογγίου άμεσες προτεραιότητες της αρμόδιας Εφορείας είναι: α) η στερέωση τριών πύργων της Ακρόπολης και τμήματος του τείχους της που εμφανίζουν επικίνδυνη ετοιμορροπία (υπάρχει μελέτη εγκεκριμένη από το ΚΑΣ), β) ο καθορισμός εντυπωσιακών σημείων της Αρχαίας Πόλης (θέατρο, δεξαμενή, αγορά) ώστε να δημιουργηθεί κατάλληλη πρόσβαση για την επίσκεψή τους. Τον καιρό αυτό εκπονείται μελέτη για την έρευνα, την στερέωση, την προστασία και την ανάδειξη της αρχαίας πόλης για να προταθεί η ένταξή της στα έργα ΠΕΠ-Σάντερ Ι.

Οι αναστηλώσεις της κεντρικής πύλης και η αποκατάσταση του μικρού θεάτρου το οποίο είναι πολύ μικρό, στερείται σκηνής και δεν μπορεί να αξιοποιηθεί πλήρως για πολιτιστικές εκδηλώσεις, είναι θέματα που θα αντιμετωπιστούν σε επόμενη φάση παρεμβάσεων.

Υπάρχουν, επιπλέον, επιφυλάξεις από την αρμόδια Εφορεία για τη βιομηχανική ζώνη στην παράκτια πεδινή περιοχή του Μεσολογγίου ενώπιον της Αρχαίας Πλευρώνας ενώ προτείνεται η σύνδεση με ασφαλή τρόπο του Αρχαιολογικού χώρου Πλευρώνας με τον Εθνικό δρόμο Ρίου - Ιωαννίνων.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

54. Στην με αριθμό 2320/24-10-97 ερώτηση δόθηκε με το υπ'αριθμ. 42/10-11-97 έγγραφο από τoν Υπουργό Πολιτισμού η ακόλουθη απάντηση:

"Απαντώντας στην αριθ. 2320/24-10-97 ερώτηση του Βουλευτού κ. Σπήλιου Σπηλιωτόπουλου, σας γνωρίζουμε τα εξής:

Η απαλλοτρίωση στην οποία αναφέρεται ο κ. Βουλευτής, βρίσκεται στο στάδιο του προσδιορισμού της προσωρινής τιμής μονάδος αποζημίωσης από το Μονομελές Πρωτοδικείο Καλαβρύτων.

Λόγω της σημασίας του αρχαιολογικού χώρου της Κλείτορος η ανασκαφή σ'αυτόν έχει κηρυχθεί ως συστηματική από το ΥΠ.ΠΟ. Μετά την έγκριση της συστηματικής ανασκαφής η χρηματοδότηση αυτής έγινε το 1991 και το 1992 από τη Νομαρχία Αχαϊας. Η ανασκαφή επαναλήφθηκε το 1996 με χρηματοδότηση του ΥΠ.ΠΟ., κατά την οποία ανεσκάφη τμήμα του αρχαίου θεάτρου. Επιπλέον, με χρηματοδότηση της Υπηρεσίας Εγγείων Βελτιώσεων του Νομού Αχαϊας πραγματοποιήθηκαν τα τελευταία χρόνια εκτεταμένες σωστικές ανασκαφές μέσα στον αρχαιολογικό χώρο με αφορμή την κατασκευή αρδευτικών αυλάκων. Σχετικά με τη χρήση του μη εξολοκλήρου ακόμη ανασκαμμένου θεάτρου, σημειώνεται ότι η αρμόδια Εφορεία κάθε χρόνο και ύστερα από Γνωμοδότηση του Τοπικού Συμβουλίου Μνημείων εγκρίνει την παραχώρησή του στο 4ο ΤΕΛ Πάτρας, το οποίο στο πλαίσιο της Περιβαλλοντικής δραστηριότητας δίδει παραστάσεις αρχαίου δράματος με αξιόλογα αποτελέσματα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

55. Στην με αριθμό 2324/24-10-97 ερώτηση δόθηκε με το υπ'αριθμ. 99/11-11-97 έγγραφο από τoν Υπουργό Γεωργίας η ακόλουθη απάντηση:

"Απαντώντας στην ερώτηση 2324/24-10-97 που κατέθεσε ο Βουλευτής κ. Σ. Σπηλιωτόπουλος, σας πληροφορούμε τα εξής:

Με τον Καν. (ΕΟΚ) 1096/88 καθιερώθηκε στη χώρα μας από το έτος 1989 το καθεστώς της "Ενθάρυνσης παύσης της γεωργικής δραστηριότητας" (Πρόωρη Συνταξιοδότηση Αγροτών) και έγιναν εντάξεις αγροτών στο πρόγραμμα.

Ο παραπάνω Κανονισμός έχει πλέον καταργηθεί και νέες εντάξεις αγροτών στο εν λόγω πρόγραμμα δεν γίνονται, αλλά μόνον πληρωμές των ήδη ενταχθέντων και με συμμετοχή της Ε.Ε. στη δημόσια δαπάνη, που ανέρχεται στο 65%. Το πρόγραμμα αυτό λήγει το έτος 1999. Αρχικά το ύψος της "πρόωρης Σύνταξης" έφτανε στις 30.000 δρχ. το μήνα για κάθε δικαιούχο και ύστερα από αίτημα της χώρας μας προς την Ε.Ε. εγκρίθηκε αναπροσαρμογή στις 40.000 δρχ. που χορηγούνται από 1-1-1996.

Με τον Καν. 2079/92 του Συμβουλίου, εφαρμόζεται από το έτος 1994 νέο πρόγραμμα πρόωρης Συνταξιοδότησης Αγροτών, με νέους όρους και προϋποθέσεις και που ήδη βρίσκεται σε εξέλιξη.

Στο πρόγραμμα αυτό αρχικά το ύψος της "πρόωρης Σύνταξης" ανήρχετο κατά περίπτωση στις 60.000 δρχ. ή 75.000 δρχ. το μήνα για κάθε δικαιούχο, ενώ ύστερα από σχετικό αίτημα της χώρας μας προς την Ε.Ε. εγκρίθηκε αναπροσαρμογή στις 85.000 δρχ. και 100.000 δρχ. αντίστοιχα από 1-1-1997.

Δυνατότητα ένταξης στο νέο πρόγραμμα του Καν. 2079/92 των δικαιούχων του παλαιού προγράμματος δεν είναι δυνατή σύμφωνα με τα σχετικά κανονιστικά κείμενα αλλά ούτε και επιτρεπτή από την Ευρ. Επιτροπή.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

56. Στην με αριθμό 2328/24-10-97 ερώτηση δόθηκε με το υπ'αριθμ. 163/10-11-97 έγγραφο από τoν Υφυπουργό Οικονομικών η ακόλουθη απάντηση:

"Σε απάντηση του από 24-10-97 εγγράφου σας, σχετικά με την αριθμ. 2328/24-10-97 ερώτηση, που κατέθεσε ο Βουλευτής κ. Ν. Κατσαρός, σας γνωρίζουμε τα εξής:

Οι αλλαγές στα αντικειμενικά κριτήρια μελετούνται αρμοδίως με την επιβαλλόμενη προσοχή και οι όποιες αποφάσεις ληφθούν θα είναι πάντα μέσα στα πλαίσια των στενών περιθωρίων που επιβάλονται από τη δημοσιονομική κατάσταση της χώρας με σκοπό να εμπεδωθεί κλίμα κοινωνικής δικαιοσύνης και οικονομικής αποτελεσματικότητας.

Ο Υφυπουργός

Γ. ΔΡΥΣ"

57. Στην με αριθμό 2232/21-10-97 ερώτηση δόθηκε με το υπ'αριθμ. 113/10-11-97 έγγραφο από τoν Υφυπουργό Οικονομικών η ακόλουθη απάντηση:

"Σε απάντηση του από 21-10-97 εγγράφου σας, σχετικά με την αριθμ. 2232/21-10-97 ερώτηση, που κατέθεσε ο Βουλευτής κ. Γιώργος Βουλγαράκης, σας γνωρίζουμε τα εξής:

Η Κυβέρνηση επιδεικνύοντας Κοινωνική ευαισθησία και με σκοπό την προστασία των καταναλωτών του πετρελαίου θέρμανσης, οι οποίοι κατά κανόνα είναι χαμηλών και μεσαίων εισοδημάτων, με τροπολογία που κατέθεσε στη Βουλή μείωσε από 31.10-1997 τον Ειδικό Φόρο Κατανάλωσης κατά 14.000, δηλαδή από 42.000 σε 28.000 το χιλιόλιτρο.

Τέλος και στα πλαίσια της επανεξέτασης του όλου καθεστώτος διάθεσης και διακίνησης των πετρελαιοειδών


 

  

Σελίδα 2867 

προϊόντων, η Κυβέρνηση θα εξετάσει και το θέμα των ημερομηνιών έναρξης και λήξης της διάθεσης του πετρελαίου θέρμανσης.

Ο Υφυπουργός

Γ. ΔΡΥΣ"

58. Στην με αριθμό 2352/29-10-97 ερώτηση δόθηκε με το υπ'αριθμ. 469/12-11-97 έγγραφο από τoν Υφυπουργό Πολιτισμού η ακόλουθη απάντηση:

"Σε απάντηση της ερώτησης 2308/29-10-97 του Βουλευτή κ. Γ. Κατσιμπάρδη, σας πληροφορούμε ότι η Γενική Γραμματεία Αθλητισμού ήδη έχει συντάξει τις μελέτες για την τοποθέτηση χλοοτάπητα στο γήπεδο και την επίστρωση με ελαστικό τάπητα στο Εθνικό Στάδιο Θήβας.

Η δημοπράτηση των έργων αυτών θα γίνει μέσα στο τρέχον έτος και τα χρήματα που θα απαιτηθούν θα καλυφθούν από το Π.Δ.Ε.

Σχετικά με τις κατασκευές Κολυμβητηρίου και νέου γηπέδου ποδοσφαίρου, σας γνωρίζουμε ότι πρέπει να εξευρεθούν κατάλληλοι και επαρκείς χώροι, να υπάρξουν συγκεκριμμένες προτάσεις προς την Γ.Γ.Α. και εφόσον η οικονομική συγκυρία το επιτρέψει θα μπορέσουν να εξετασθούν στον αθλητικό σχεδιασμό έργων έτους 1998.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

59. Στην με αριθμό 2358/29-10-97 ερώτηση δόθηκε με το υπ'αριθμ. 45/10-11-97 έγγραφο από τoν Υπουργό Πολιτισμού η ακόλουθη απάντηση:

"Απαντώντας στην αριθ. 2358/29-10-97 ερώτηση των Βουλευτών κυρίων Αχιλλέα Κανταρτζή, Βαγγέλη Μπούτα και Νίκου Γκατζή, σας γνωρίζουμε τα εξής:

Για το ζήτημα που θέτουν με την ερώτησή τους οι κύριοι Βουλευτές έχω απαντήσει με αφορμή την 180/24-10-97 Επίκαιρη Ερώτηση του Βουλευτή κ. Θ. Στάθη. Επισυνάπτονται τα σχετικά πρακτικά της Βουλής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

60. Στην με αριθμό 2383/30-10-97 ερώτηση δόθηκε με το υπ'αριθμ. 1129/11-11-97 έγγραφο από τoν Aναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 2383 από 30-10-97 του Βουλευτή κ. Ηλία Βεζδρεβάνη, θα ήθελα να σας γνωρίσω ότι η Ελληνική Κυβέρνηση δεν περιέκοψε την ετήσια οικονομική ενίσχυση προς το Οικουμενικού Πατριαρχείο Κωνσταντινουπόλεως κατά το έτος 1997.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

61. Στην με αριθμό 2390/30-10-97 ερώτηση δόθηκε με το υπ'αριθμ. 418/13-11-97 έγγραφο από τoν Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 2390/30-10-97 του Βουλευτή κ. Ηλία Βεζδρεβάνη σας γνωρίζουμε ότι:

1. Η δύναμη του υπό Ελληνική σημαία Εμπορικού στόλου (100 κοχ και άνω), σύμφωνα με τα στοιχεία της Στατιστικής Υπηρεσίας ΥΕΝ, ήταν κατά τα έτη:

ΕΤΗ 
 ΑΡΙΘΜΟΣ ΠΛΟΙΩΝ 
 ΧΩΡΗΤΙΚΟΤΗΤΑ
 
1990 
 2.031
 22.526.329
 
1991 
 2.062
 24.090.312
 
1992 
 2.095
 26.055.312
 
1993 
 2.166
 29.671.983
 
1994 
 2.149
 30.535.560
 
1995 
 2.120
 29.826.928
 
1996 
 2.013
 27.935.035
 

2. Η δύναμη του υπό Ελληνική σημαία Εμπορικού στόλου (100 κοχ και άνω) σύμφωνα με τα τελευταία στοιχεία της Στατιστικής Υπηρεσίας ΥΕΝ (Ιούνιος 1997), είναι 1972 πλοία χωρητικότητας 27.180.632 κοχ.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

62. Στην με αριθμό 2396/30-10-97 ερώτηση δόθηκε με το υπ'αριθμ. 1319/12-11-97 έγγραφο από τoν Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2396/30-10-97 που κατέθεσαν οι Βουλευτές κύριοι Νικ. Γκατζής και Αχ. Κανταρτζής, σας γνωρίζουμε τα ακόλουθα:

Σύμφωνα με το άρθρο 1 του ν.2525/1997 (ΦΕΚ 188 Α') από το σχολικό έτος 1997-1998 καθιερώνεται ο Θεσμός του Ενιαίου Λυκείου με τρεις κατευθύνσεις, θεωρητική, θετική, τεχνολογική και όλα τα λύκεια της χώρας ενιαία, πολυκλαδικά, γενικά, μουσικά, κλασσικά και τεχνικά επαγγελματικά έχουν μετατραπεί εκ του νόμου σε ενιαία λύκεια.

Με υπουργική απόφαση που θα εκδοθεί κατ' εξουσιοδότηση της παρ. 6 του άρθρου 1 του ανωτέρου νόμου θα καθορισθούν οι προϋποθέσεις λειτουργίας κατευθύνσεων στα ενιαία λύκεια.

Κατά συνέπεια εφόσον υπάρχουν οι προϋποθέσεις που θα ορισθούν από την παραπάνω απόφαση, θα μπορέσει να λειτουργήσει τεχνολογική κατεύθυνση στο Ενιαίο Λύκειο Βόλου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

63. Στην με αριθμό 2425/31-10-97 ερώτηση δόθηκε με το υπ'αριθμ. 6155/11-11-97 έγγραφο από τoν Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης και των αναφορών με αρ. 2425/31-10-97, 635/22-10-97 και 660/23-10-97 αντίστοιχα, που κατέθεσαν στη Βουλή οι Βουλευτές κύριοι Παν. Ψωμιάδης, Νικολ. Γκελεστάθης και Γεώργ. Αδαμόπουλος σχετικά με αιτήματα της Μοτοσυκλετιστικής Ομοσπονδίας Ελλάδος που αφορούν τον υπό Αναθεώρηση Κ.Ο.Κ., σας πληροφορούμε τα παρακάτω:

1. Η Επιτροπή Αναθεώρησης που προβλέφθηκε με το άρθρο8 παρ. 9 του ν. 2366/1995 και συστάθηκε με την 75351/804/96 Απόφαση Υπουργού Μ.Ε., εξέτασε όλες τις προτάσεις και παρατηρήσεις που της υποβλήθηκαν.

Στόχος της Επιτροπής είναι η υλοποίηση, κατά το δυνατόν, του πορίσματος της Διακομματικής Επιτροπής της Βουλής για τα τροχαία ατυχήματα, για τη δημιουργία ενός συστήματος που θα βελτιώσει την Οδική Ασφάλεια και θα συντελέσει στην μείωση των οδικών τροχαίων ατυχημάτων.

2. Η Επιτροπή δεν έχει περατώσει ακόμα το έργο της, αφού σχέδιο που είχε επιδοθεί επιστράφηκε για περαιτέρω επεξεργασία.

3. Με την επιστροφή του σχεδίου, αποστείλαμε στην Επιτροπή για αξιολόγηση και υπόμνημα προτάσεων της ΜΟΤΟΕ που επέδωσαν το τελευταίο διάστημα.

4. Εκτίμησή μας είναι ότι η Επιτροπή Αναθεώρησης του Κ.Ο.Κ., που επί ένα έτος συνεδριάζει τακτικά, ανά εβδομάδα, εξετάζει σε βάθος τις διατάξεις του και με γνώμονα την οδική ασφάλεια και τη συμβολή του Κ.Ο.Κ. στη μείωση των τροχαίων ατυχημάτων, θα διαμορφώσει ένα αποτελεσματικό Κ.Ο.Κ.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

64. Στην με αριθμό 2426/31-10-97 ερώτηση δόθηκε με το υπ'αριθμ. 1324/12-11-97 έγγραφο από τoν Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2426/31-10-97 που κατέθεσε ο Βουλευτές κ. Αντ. Γρ. Φούσας, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Ιωαννίνων


 

  

Σελίδα 2868 

με σχετικό έγγραφό της μέχρι το σχολικό έτος 1994-1995 στην Κοινότητα Νεοχωρόπουλου υπήρχαν δύο (2) δημοτικά σχολεία, από τα οποία το ένα (1/θέσιο) δεν λειτουργούσε, επί σειρά ετών, με τη συγκατάθεση των γονέων, το δε άλλο (6/θέσιο) λειτουργούσε στις Εργατικές Κατοικίες Νεοχωρόπουλου και δεχόταν όλο το μαθητικό δυναμικό της Κοινότητας.

Το 1994 οι Εργατικές Κατοικίες Νεοχωρόπουλου εντάχθηκαν στο Δήμο Ιωαννίνων.

Το έτος 1995, ύστερα από πρόταση της Δ/νσης Π.Ε. Ιωαννίνων καταργήθηκε το 1/θέσιο δημοτικό σχολείο Νεοχωρόπουλου και το 2ο 6/θέσιο, των Εργατικών Κατοικιών Νεοχωρόπουλου, μετονομάσθηκε σε 24ο Δ.Σ. Ιωαννίνων.

Στο 24ο, πλέον, Δ.Σ. Ιωαννίνων εξακολουθούν να φοιτούν οι μαθητές της Κοινότητας Νεοχωρόπουλου, μέρος των οποίων (15 μαθητές) μετακινούνται με μισθωμένο από την Ν.Α. Ιωαννίνων λεωφορείο.

Ο συνολικός αριθμός των μαθητών του 24ου Δ.Σ. Ιωαννίνων είναι 87.

Επειδή η Κοινότητα Νεοχωρόπουλου είναι αναπτυσσόμενη, η Νομαρχιακή Επιτροπή Παιδείας Ιωαννίνων έχει προγραμματίσει την ανέγερση νέου διδακτηρίου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

65. Στην με αριθμό 2428/31-10-97 ερώτηση δόθηκε με το υπ'αριθμ. 1326/11-11-97 έγγραφο από τoν Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2428/31-10-97 που κατέθεσε ο Βουλευτές κ. Νικ. Κατσαρός, σας γνωρίζουμε τα ακόλουθα:

Η άποψη όιτ μεγάλο τμήμα της νεολαίας μας αγνοεί την ελληνική ιστορία είναι υπερβολική και στηρίζεται σε ευκαιριακά "γκάλοπ", που αγνοούμε τους στόχους και την ποιότητά τους. Θα πρέπει να γίνει κάποια ανακατανομή της ύλης της Ιστορίας στο Δημοτικό, στο Γυμνάσιο και στο Λύκειο, πράγμα που μελετάται ήδη από ειδικές ομάδες που έχουν συσταθεί στο Παιδαγωγικό Ινστιτούτο.

Το εκπαιδευτικό μας σύστημα δεν απομακρύνεται, από την ελληνική Ιστορία και τα ελληνικά ιδεώδη. Μένει προσηλωμένο στις γνωστές ελληνικές και παιδευτικές αρχές, αλλά και καταβάλλεται προσπάθεια να προσαρμόζεται στις απαιτήσεις των καιρών και στα προγράμματα άλλων χωρών, ώστε να δώσει στους νέους του τόπου μας τα στοιχεία εκείνα που θα τους βοηθήσουν στη συγκρότηση της προσωπικότητάς τους και στην απόκτηση ιστορικής και κοινωνικής τους συνείδησης, και να τους προσφέρει τις αναγκαίες γνώσεις, ώστε να ανταπεξέλθουν ευκολότερα στις απαιτήσεις μιας επαγγελματικής τους αποκατάστασης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 11 Δεκεμβρίου 1997.

" Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου (Αρθρο 130 παρ. 4 Καν.Βουλής)

1. Η με αριθμό 546/8.12.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τον Υπουργό Γεωργίας, σχετικά με την καταβολή του πολυτεκνικού επιδόματος στους ασφαλισμένους του Οργανισμού Γεωργικών Ασφαλίσεων (Ο.Γ.Α.) κλπ.

2. Η με αριθμό 527/4.12.97 επίκαιρη ερώτηση του Βουλευτή της Νέας Δημοκρατίας κ. Νικολάου Κατσαρού προς τους Υπουργούς Εθνικής Οικονομίας και Οικονομικών, Δικαιοσύνης, σχετικά με τις προθέσεις της Κυβέρνησης, για αναστολή των πλειστηριασμών για την ικανοποίηση αξιώσεων των τραπεζών, για δάνεια ληξιπρόθεσμα διαφόρων οφειλών κλπ.

3. Η με αριθμό 549/8.12.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Μεταφορών και Επικοινωνιών, σχετικά με τις κινητοποιήσεις των εργαζομένων στις αστικές συγκοινωνίες, τη διατήρηση του δημόσιου χαρακτήρα των κλπ.

4. Η με αριθμό 522/3.12.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τον καθορισμό του χώρου εγκατάστασης μεταλλουργίας χρυσού από την Καναδική TVX στην περιοχή του Στρυμωνικού Κόλπου, την αποδοχή της μελέτης του Ινστιτούτου Γεωλογικών και Μεταλλευτικών Ερευνών (ΙΓΜΕ) κλπ.

5. Η με αριθμό 538/8.12.97 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Γεωργίας, σχετικά με τη λήψη μέτρων διαμόρφωσης καλύτερων τιμών για τα πορτοκάλια κλπ.

Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ. 4 Καν.Βουλής)

1. Η με αριθμό 533/5.12.97 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Ελένης Ανουσάκη προς τον Υπουργό Δημόσιας Τάξης, σχετικά με τη λήψη μέτρων για την καλύτερη αστυνόμευση της Αθήνας, την προστασία των πολιτών κλπ.

2. Η με αριθμό 543/8.12.97 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με τη λήψη μέτρων βελτίωσης των συνθηκών διαβίωσης στα Ιδρύματα του ΠΙΚΠΑ κλπ.

3. Η με αριθμό 550/8.12.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τα μέτρα ανάπτυξης της ναυπηγικής βιομηχανίας, τη λειτουργία των Ναυπηγείων Σκαραμαγκά κλπ.

4. Η με αριθμό 528/4.12.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Τύπου και Μέσων Μαζικής Ενημέρωσης, σχετικά με τα προβλήματα που έχουν δημιουργηθεί με τους συμβασιούχους στην Κρατική Ραδιοφωνία και Τηλεόραση, τη διαμόρφωση σταθερού πλαισίου αρχών και αξιοκρατικών κριτηρίων κλπ.

5. Η με αριθμό 535/8.12.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις πρόσφατες πλημμύρες στην περιοχή της Πάτρας, την αποκατάσταση των πληγέντων κλπ.".

'Εχω την τιμή να ανακοινώσω στο Σώμα ότι η Επιτροπή Αναθεώρησης του Συντάγματος η προθεσμία της οποίας για την υποβολή της έκθεσής της λήγει στις 15 Δεκεμβρίου 1997 με έγγραφο του Προέδρου της ζητεί την παράταση της προθεσμίας υποβολής της έκθεσής της μέχρι τις 28 Φεβρουαρίου 1998, προκειμένου η Επιτροπή να ολοκληρώσει το έργο της.

Εγκρίνει η Βουλή την παράταση αυτή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή εγκρίνει.

Ο Βουλευτής κ. Δημήτριος Παντερμαλής, ζητεί την άδεια του Σώματος για ολιγοήμερη απουσία του στο εξωτερικό.

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή εγκρίνει.


 

  

Σελίδα 2869 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση 

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου.

Πρώτη είναι η με αριθμό 539/8.12.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Μόσχου Γικόνογλου προς τον Υπουργό Γεωργίας, σχετικά με τις παράνομες οικονομικές ενισχύσεις στην οινοποιητική επιχείρηση "Α.ΣΑΜΠΑΝΗΣ & ΣΙΑ Α.Ε." τη διαδικασία είσπραξης των καταβληθέντων κλπ.

Η ερώτηση του κ. Γικόνογλου έχει ως εξής:

"Με το υπ'αριθμ. 1806/β/17.6.1996 έγγραφο στο οποίο επισυνάπτεται και η υπ'αριθμ. 1717/7.6.1996 πορισματική έκθεση της Υπηρεσίας Οικονομικού Εγκλήματος του Υπουργείου Οικονομικών γίνεται γνωστό στη ΔΙΔΑΓΕΠ ότι παράνομα χορηγήθηκαν οικονομικές ενισχύσεις για τα έτη 1991, '92, '93 στην οινοποιητική επιχείρηση "Α. ΣΑΜΠΑΝΗ και ΣΙΑ-ΑΕ" συνολικού ύψους εξήντα ένα εκατομμύρια ενιακόσιες είκοσι χιλιάδες ενιακόσιες εννέα (61.920.909) δραχμές για να κινήσει τη διαδικασία είσπραξης ως αχρεωστήτως καταβληθέντα.

Οι εν λόγω υπάλληλοι της ΔΙΔΑΓΕΠ κρατούν στα συρτάρια τους επί έτη το φάκελο χωρίς να προβούν σε καμία ενέργεια.

'Υστερα από τα παραπάνω ερωτάται ο κύριος Υπουργός:

1. Οι υπάλληλοι του δημοσίου ως καθήκον έχουν την προστασία του δημοσίου συμφέροντος ή την προστασία των επιχειρηματιών εκείνων που στόχο έχουν να λεηλατήσουν το ελληνικό δημόσιο;

2. Γιατί οι εν λόγω υπάλληλοι της ΔΙΔΑΓΕΠ κρατούν στα συρτάρια τους το φάκελο, της σε όλους γνωστής αμαρτωλής οινοποιητικής εταιρείας;

Μήπως, κύριε Υπουργέ, ανήκουν στην κατηγορία των υπαλλήλων εκείνων της ΔΙΔΑΓΕΠ στους οποίους αναφερθήκατε κατά καιρούς; Εάν ναι, τότε τι μέτρα θα λάβετε;

3. Είναι στην πρόθεση του Υπουργού Γεωργίας μια και η Υπηρεσία Οικονομικού Εγκλήματος σας γνωστοποίησε την κατάχρηση από μέρους της αμαρτωλής οινοποιητικής επιχείρησης "ΣΑΜΠΑΝΗΣ και ΣΙΑ-ΑΕ" να κινήσει τη διαδικασία είσπραξης των αχρεωστήτως καταβληθέντων ή μήπως είναι στις προθέσεις του να αποστείλει "επιθεωρητές", όπως έκανε παλαιότερα με τις επιχειρήσεις Κανέλλου ώστε να συγκαλύψει την υπόθεση;"

Ο κύριος Υπουργός Γεωργίας έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, η εταιρεία "Α. ΣΑΜΠΑΝΗΣ & ΣΙΑ-ΑΕ" έλαβε κοινοτικές ενισχύσεις μέχρι 17.10.1993 ύψους ενενήντα έξι εκατομμυρίων (96.000.000) δραχμών. Από αυτές το ποσό των εξήντα εκατομμυρίων (60.000.000) δραχμών αφορά ενίσχυση για αποθεματοποίηση γλεύκους σταφυλιού και το ποσό των τριάντα έξι εκατομμυρίων (36.000.000) αφορά ενίσχυση στον εμπλουτισμό του οίνου με συμπυκνωμένο γλεύκος.

Στη συνέχεια, όμως, έγινε έλεγχος από τη διεύθυνση ελέγχου του Οικονομικού Εγκλήματος του Υπουργείου Οικονομικών, που αναφέρει ότι από όσα προκύπτουν εκ των ανωτέρω -υπάρχει μία πολυσέλιδη αναφορά στην οποία αναφέρεται και ο κ. Γικόνογλου- και από όσες ποσότητες κατέστη δυνατόν να ελεγχθούν για τα έτη αυτά 1989-1993, δεν προκύπτουν στοιχεία τέτοια, ώστε να μας οδηγήσουν στο συμπέρασμα ότι οι αγορές των σταφυλιών δεν ήταν πραγματικές. Στη συνέχεια αναφέρει η έκθεση ότι στην ίδια διαπίστωση κατέληξαν και οι κοινοτικοί ελεγκτές, οι οποίοι διενήργησαν έρευνα στην έδρα της "Α. ΣΑΜΠΑΝΗΣ & ΣΙΑ-ΑΕ" στις 11 και 12 Οκτωβρίου 1993 και συνέταξαν μια συγκεκριμένη έκθεση που αναφέρεται συγκεκριμένα. Σημασία, όμως, έχει τώρα ότι επειδή υπήρχε αυτή η συγκεκριμένη καταγγελία, πρώτον η υπόθεση έχει παραπεμφθεί στον εισαγγελέα και εκκρεμεί στη δικαιοσύνη.

Δεύτερον, παραπέμφθηκε το θέμα από τη ΔΙΔΑΓΕΠ στην αρμόδια διεύθυνση ελέγχου δαπανών, που είναι ανεξάρτητη υπηρεσία, που ελέγχει όλες τις δαπάνες του ταμείου εγγυήσεων και προσανατολισμού και περιμένουμε να υπάρξει έλεγχος και από τον έλεγχο αυτό θα προκύψουν στοιχεία, για να υπάρξει το θέμα της διαδικασίας του καταλογισμού, δηλαδή, των αποκτηθέντων παράνομα από την εταιρεία "ΣΑΜΠΑΝΗΣ", αν προκύψει τέτοιο θέμα από τον έλεγχο.

Θα ήθελα να πω ότι οι υπηρεσίες όταν έδωσαν την άδεια στη συγκεκριμένη επιχείρηση για να πάρει τις συγκεκριμένες επιδοτήσεις, ενήργησαν με τον κανονισμό και χρησιμοποίησαν μια ερμηνεία που εκεί είναι το πρόβλημα, που δημιουργεί το πλαίσιο των υπονοιών, που θέτει και ο συνάδελφος κ. Γικόνογλου, ότι δεν υπάρχουν όλα τα στοιχεία εκείνα με την ευρεία έννοια, που θα ήταν απαραίτητα για να μη δοθούν οι επιδοτήσεις. Δηλαδή, έχει μία τέτοια ευρύτητα και ο κανονισμός και το εθνικό πλαίσιο, που δίνει τη δυνατότητα στις υπηρεσίες να εκτιμήσουν επί της ουσίας αν είναι ελλιπή τα στοιχεία και αν μπορούν να δοθούν οι επιδοτήσεις. Οι υπηρεσίες τότε τα έτη '89, '90, '91, '92 και '93 έκριναν ότι παρ'όλο που ήταν ελλιπή τα στοιχεία να δίδουν αυτές τις επιδοτήσεις. Ακολούθησε ο έλεγχος που αναφέρεται, προέκυψαν αυτά τα συμπεράσματα και το πρόβλημα που τίθεταιείναι ως προς την υπόνοια πώς η συγκεκριμένη επιχείρηση, ενώ κατέθετε τις καταστάσεις από τους παραγωγούς, που αγόραζε σταφύλια, δεν κατέθεσε τις καταστάσεις στους παραγωγούς που αγόρασε από έναν έμπορο, ο οποίος έμπορος -και αυτό είναι κρίσιμο θέμα και δεν αφορά το Υπουργείο Γεωργίας δήλωσε ότι απώλεσε όλα τα βιβλία που κρατούσε. Δεν είναι δυνατόν για θέμα απώλειας βιβλίων φορολογικών που υπάγεται στο Υπουργείο Οικονομικών, να κριθεί το Υπουργείο Γεωργίας.

Και αυτό επίσης το εξετάζει ο εισαγγελέας, για να δούμε πώς απωλέσθησαν τα βιβλία τόσων ετών, για να αποκρυβούν τα στοιχεία. 

ΠΡΟΕΔΡΟΣ (Απόστολος Κακλαμάνης): Ο κ. Γικόνογλου έχει το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, είπε ο κύριος Υπουργός ότι από όσα του ανέφεραν, δεν προκύπτει καμιά περίπτωση αχρεωστήτως καταβληθέντων. Για να δούμε όμως αν προκύπτει.

Λέγει το οικονομικό έγκλημα προς τον εισαγγελέα που ζητάει την άδεια για να στείλει την εισηγητική αναφορά, τα εξής: Επειδή από την έρευνα προέκυψαν και παραβάσεις της φορολογικής νομοθεσίας, παρακαλούμε όπως μας επιτρέψετε να κοινοποιήσουμε την πορισματική έκθεση της στις αρμόδιες ΔΟΥ για την επιβολή των προβλεπομένων κυρώσεων, καθώς και στο Υπουργείο Γεωργίας, για την είσπραξη των αχρεωστήτως καταβληθέντων επιδοτήσεων.

Δεύτερον, λέει στην πορισματική έκθεση: Σαφώς, λοιπόν, προκύπτει υποχρέωση υποβολής της συγκεκριμένης κατάστασης κατά των αμπελουργών και οινοποιών επιχειρήσεων. Και συνεπώς, στην προκειμένη περίπτωση, η εταιρεία "Α. ΣΑΜΠΑΝΗΣ & ΣΙΑ Α.Ε." δεν δικαιούται να λάβει οικονομικές ενισχύσεις για τα έτη 1991, 1992, 1993, οι οποίες συνολικά ανέρχονται στο ποσό των εξήντα ένα εκατομμυρίων εννιακοσίων χιλιάδων (61.900.000) δραχμών. 'Αρα, κακώς τα πήρε.

Και συνεχίζει: Στις 4.4.95 καταχωρήθηκε στην υπηρεσία μας, καταγγελία του Βουλευτή κ. Γικόνογλου, ότι έχει γίνει φοροδιαφυγή. 

Στην παρακάτω σελίδα 7 αποδεικνύεται ότι έγινε φοροδιαφυγή που προέκυψε από το φορολογικό έλεγχο, εξακοσίων τριάντα οκτώ εκατομμυρίων επτακοσίων δέκα χιλιάδων (638.710.000) δραχμών.

Στην συνέχεια λέγει: Ο Γικόνογλου μας καταγγέλλει ότι πλαστά ήταν όλα τα τιμολόγια που αγόρασαν σταφύλια από τους αγρότες, Και αποδεικνύεται από εδώ ότι και τα τιμολόγια ήταν πλαστά και ότι είχαμε πεθαμένους αγρότες. Αγόραζαν από πεθαμένους αγρότες σταφύλια και πουλάγαμε σε πεθαμένους κρασιά για να ισοσκελίσουμε την ιστορία.

Και αυτά τα γνωρίζουν οι υπάλληλοι του Υπουργείου σας. Δεν έχουμε χρόνο για να κάνουμε αναλύσεις και για να σας αποδείξω τι γίνεται. Επίσης έχω και ληξιαρχικές πράξεις θανάτου, αν θέλετε να σας δώσω.

Μη μου λέτε τέτοια πράγματα. Εδώ, ήρθαμε να κτυπήσουμε


 

  

Σελίδα 2870 

τους καταχραστές. Γιατί το Υπουργείο Οικονομικών κινεί τη διαδικασία για να πάρει τα εξακόσια τόσα εκατομμύρια (600.000.000) δραχμές, από την φοροδιαφυγή της εταιρείας "ΣΑΜΠΑΝΗ"; Τι μου λέτε τώρα;

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, είπα τρία συγκεκριμένα πράγματα. Πρώτον, το θέμα είναι στη δικαιοσύνη και έχει παραπεμφθεί η υπόθεση, οπότε θα περιμένουμε να βγάλει τα συγκεκριμένα πορίσματα και να ασκηθεί δίωξη για το συγκεκριμένο θέμα. Είναι μία υπόθεση που αφορά το 1991, 1992, 1993.

Δεύτερον, διέταξα την Υπηρεσία Εσωτερικού Ελέγχου να κάνει έλεγχο στη ΔΙΔΑΓΕΠ, σχετικά με το θέμα ουσίας που έκρινε τότε η υπηρεσία το 1990, 1991, 1992 και 1993 αν ήταν ουσιώδες ή όχι που υπήρχαν παραλείψεις και έτσι δόθηκαν οι επιδοτήσεις.

Τρίτον, έχουμε την υπόθεση της απώλειας βιβλίων και της φοροδιαφυγής και είναι αρμόδιο το Υπουργείο Οικονομικών, και αυτό θα κριθεί από τη δικαιοσύνη.

ΜΟΣΧΟΣ ΓΙΚΟΝΟΓΛΟΥ: Τα έχει η Υπηρεσία Οικονομικού Εγκλήματος...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ναι, αλλά η Διεύθυνση Οικονομικού Εγκλήματος, κάνει μία πρόταση, τη μεταβίβασε στον εισαγγελέα..

ΜΟΣΧΟΣ ΓΙΚΟΝΟΓΛΟΥ: 'Ελεγχο έκανε και τα έχει.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν έχει σημασία. Εμείς από την πλευρά μας θα ανακοινώσουμε το πόρισμα από τον εσωτερικό έλεγχο που κάναμε τώρα. Γιατί για τα πλαστά αυτά έγγραφα που κάνατε τότε την καταγγελία, έγινε έλεγχος και από τα κοινοτικά όργανα και δυστυχώς -γιατί υπάρχουν και τέτοιοι μηχανισμοί και στην κοινωνία- οι παραγωγοί οι ίδιοι δήλωσαν ότι πώλησαν σταφύλια στο συγκεκριμένο έμπορο. Ο ένας έμπορος είναι ο ΣΑΜΠΑΝΗΣ ο άλλος ο έμπορος ο ΚΑΡΑΤΖΑΣ από τον οποίο αγόραζε ο ΣΑΜΠΑΝΗΣ είναι το κρίσιμο θέμα γιατί δήλωσε και απώλεια βιβλίων.

ΜΟΣΧΟΣ ΓΙΚΟΝΟΓΛΟΥ: 'Αλλα λέγει η πορισματική έκθεση.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Εχουμε διαβάσει όλη την έκθεση, η υπόθεση είναι στη δικαιοσύνη και θα γίνει και εσωτερικός διοικητικός έλεγχος για τα περαιτέρω.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, θα ήθελα να καταθέσω στα Πρακτικά την πορισματική έκθεση.

ΠΡΟΕΔΡΟΣ (Απόστολος Κακλαμάνης): Ναι, να μπει στο αρχείο.

(Στο σημείο αυτό ο Βουλευτής κ. Μ. Γικόνογλου καταθέτει για τα Πρακτικά την προαναφερθείσα έκθεση η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

Η δεύτερη με αριθμό 534/5-12-97 επίκαιρη ερώτηση της Βουλευτού της Νέας Δημοκρατίας κ. Μπακογιάννη προς τους Υπουργούς Εσωτερικών - Δημόσιας Διοίκησης και Αποκέντρωσης, Εθνικής Οικονομίας και Οικονομικών, Εθνικής Παιδείας και Θρησκευμάτων, σχετικά με την καταβολή επιδόματος παραγωγικότητος στους κληρικούς διαγράφεται με σύμφωνη γνώμη ερωτώσης συναδέλφου και ερωτωμένων Υπουργών.

Tρίτη είναι η με αριθμό 529/4.12.97 επίκαιρη ερώτηση, της Προέδρου του Κομμουνιστικού Κόμματος Ελλάδος κ. Αλέκας Παπαρήγα προς τον κύριο Πρωθυπουργό, σχετικά με τη συμφωνία για τη νέα δομή του ΝΑΤΟ, τις επιπτώσεις κλπ.

Η ερώτηση αυτή είναι του αυτού περιεχομένου και του αυτού αντικειμένου με διαφορετικές βεβαίως διατυπώσεις και απόψεις, με την επίκαιρη ερώτηση, με αριθμό 520/36.12.97 του κ. Νικολάου Κωνσταντόπουλου, Προέδρου του Συνασπισμού της Αριστεράς και της Προόδου και την επίκαιρη ερώτηση, με αριθμό 524/38/3.12.97, του κ. Δημητρίου Τσοβόλα, Προέδρου του Δημοκρατικού Κοινωνικού Κινήματος.

Και οι δύο άλλες απευθύνονται στον κύριο Πρωθυπουργό και σύμφωνα με τον Κανονισμό, άρθρο 131 παράγραφος 4 θα συζητηθούν μαζί. Και κάθε ένας εκ των δικαιουμένων να λάβουν το λόγο θα ασκήσει το εκ του Κανονισμού δικαίωμά του ως προς το χρονικό όριο της ομιλίας του. 

Οι ερωτήσεις αυτές έχουν ως εξής: Πρώτον η ερώτηση της κ. Αλέκας Παπαρήγα:

"Η Κυβέρνηση συμφώνησε και υπέγραψε τις αποφάσεις του Συμβουλίου Υπουργών 'Αμυνας του ΝΑΤΟ για τη "Νέα στρατιωτική δομή" του.

Με τη νέα δομή οι ΗΠΑ γίνονται απόλυτοι ρυθμιστές των εξελίξεων στην περιοχή μας, ιδιαίτερα στο Αιγαίο και η νέα κατάσταση που διαμορφώνεται στα πλαίσια του ΝΑΤΟ, αντικειμενικά διευκολύνει την Τουρκική Κυβέρνηση.

Μέσα στα πλαίσια του ΝΑΤΟ ακυρώνεται η δυνατότητα της χώρας να υπερασπίζεται τα σύνορά της και τα εδάφη της. Αυτό το δικαίωμα εκχωρείται στις ΗΠΑ και στο ΝΑΤΟ. Στην πράξη δυναμώνει ο ρόλος των ΗΠΑ ως επιδιαιτητή ανάμεσα στις κυβερνήσεις Ελλάδας και Τουρκίας και διευκολύνεται μέσω των Μέτρων Οικοδόμησης Εμπιστοσύνης και της "βήμα προς βήμα" προσέγγισης μια λύση πακέτο τύπου Ντέιτον.

Η απόφαση αυτή έρχεται ύστερα από μια σειρά ανάλογων αποφάσεων για τη διεύρυνση των ορίων δράσης του ΝΑΤΟ, σε παράβαση του καταστατικού του χάρτη, την απόφαση για τη συγκρότηση πολυεθνικών δυνάμεων άμεσης αντίδρασης, τη διεύρυνση προς ανατολάς κ.ά., χωρίς ποτέ αυτές να έρθουν για συζήτηση στη Βουλή ή να επικυρωθούν ορισμένες από αυτές από το ελληνικό Κοινοβούλιο.

Ερωτάται ο κύριος Πρωθυπουργός:

Αν θα ενημερώσει τη Βουλή για το περιεχόμενο της συμφωνίας όπως επιβάλλεται.

Αν η Κυβέρνηση θα φέρει τη συμφωνία για επικύρωση στη Βουλή σύμφωνα με το άρθρο 28 παράγραφος 2 του Συντάγματος;"

Δεύτερoν, η ερώτηση του κ. Ν. Κωνσταντόπουλου έχει ως εξής:

Η "εσωτερική και εξωτερική προσαρμογή του ΝΑΤΟ" ή όπως αποκαλείται η νέα δομή του ΝΑΤΟ, δεν είναι θέμα τεχνικό.

Για μια ακόμα φορά συζητούνται θέματα, που αφορούν ζωτικής σημασίας συμφέροντα της χώρας μας, χωρίς ενημέρωση και γνώση του ελληνικού λαού και χωρίς καμία διάθεση της Κυβέρνησης να ενημερώσει τον Πρόεδρο της Δημοκρατίας και τα Κόμματα σε κοινή σύσκεψη.

Εξίσου κρίσιμο και ανησυχητικό στοιχείο είναι και το γεγονός ότι στην Κυβέρνηση και στο ΠΑΣΟΚ δεν υπάρχουν κοινές εκτιμήσεις, με αποτέλεσμα να εκδηλώνονται ανοιχτές αντιπαραθέσεις και πολιτικοί υπαινιγμοί περί αλλαγής δεδομένων και συγκυριαρχίας στο Αιγαίο. Χαρακτηριστικό δείγμα οι σημερινές δηλώσεις του Κυβερνητικού Εκπροσώπου. 'Ετσι δημιουργείται επιζήμια σύγχυση και ρευστότητα.

Τα θέματα που αφορούν στα Συμμαχικά Επιχειρησιακά Αεροπορικά Κέντρα, αλλά και η αναθεώρηση ορισμένων κανόνων λειτουργίας του ΝΑΤΟ, προωθούνται σε περίοδο που δεν έχει διαμορφωθεί πλαίσιο αποκλιμάκωσης της έντασης Ελλάδας και Τουρκίας, αφού η Ελλάδα είναι υποχρεωμένη να αντιμετωπίσει τη συνεχή αμφισβήτηση κυριαρχικών δικαιωμάτων της από χώρα μέλος του ΝΑΤΟ, όπως η Τουρκία.

Ερωτάται, λοιπόν, ο κύριος Πρωθυπουργός:

Απαίτησε η Κυβέρνηση στα πλαίσια των συζητήσεων για τη νέα δομή και την αναθεώρηση κανόνων λειτουργίας του ΝΑΤΟ, την επαναδιατύπωση του άρθρου 5, με την προσθήκη ότι ο όρος "ένοπλη επίθεση" ισχύει και στην περίπτωση που προέρχεται από κράτος-μέλος σε βάρος κράτους-μέλους, οπότε υπάρχει συμμαχική δέσμευση προστασίας και υπεράσπισης;

Ποιες εγγυήσεις έχουν εξασφαλιστεί, ώστε να μην υπάρχει ούτε σήμερα ούτε στην προοπτική του χρόνου περιθώριο ερμηνειών και τριβών, για να αμφισβητηθούν κυριαρχικά δικαιώματα της χώρας από την Τουρκία, που θα επικαλείται ενδεχομένως "Νατοϊκό" έγγραφο, το οποίο έχουμε και μεις υπογράψει;

- Υπάρχουν εγγυήσεις ότι δεν θα χρειαστεί να προβάλλουμε "βέτο" ή το μόνο που απομένει ως αντίδραση είναι το "βέτο", μέσο που πολλές φορές προκαλεί γνωστές από το παρελθόν παρενέργειες".


 

  

Σελίδα 2871 

Η ερώτηση του κ. Τσοβόλα έχει ως εξής:

"Η Κυβέρνηση δυστυχώς επικύρωσε στις 2.12.1997 τη συμφωνία για τη νέα δομή του ΝΑΤΟ στη νοτιοανατολική του πτέρυγα, αποδεχόμενη την ενεργοποίηση του υποστρατηγείου της Λάρισας, χωρίς τον καθορισμό των ορίων της ελληνικής επιχειρησιακής ευθύνης στα όρια του FIR Αθηνών η οποία ανήκε επί πολλά χρόνια αποκλειστικά στην Ελλάδα, με βάση τη Συνθήκη της Λωζάνης.

Η συμφωνία αυτή επικρίθηκε έντονα, όχι μόνο από το σύνολο σχεδόν των κομμάτων της Αντιπολίτευσης, αλλά και από Βουλευτές του κυβερνώντος κόμματος, διότι καθιερώνει την αμυντική συναρμοδιότητα Ελλάδας και Τουρκίας στο Αιγαίο, με επικυριαρχία του ΝΑΤΟ, κατά παράβαση των διεθνών συνθηκών και του Διεθνούς Δικαίου.

Παράλληλα, ανοίγει το δρόμο και για πολιτική συγκυριαρχία στο χώρο του Αιγαίου και μελλοντικά στην συνεκμετάλλευσή του.

Επειδή, η παραπάνω συμφωνία συνιστά παραχώρηση αρμοδιοτήτων στην άσκηση εθνικών κυριαρχικών δικαιωμάτων, που κατοχυρώνονται από τη Συνθήκη της Λωζάνης, αλλά και από το Διεθνές Δίκαιο της θάλασσας.

Επειδή, η οποιαδήποτε συνθήκη ή συμφωνία, με την οποία αναγνωρίζονται σε όργανα διεθνών οργανισμών αρμοδιότητες, που προβλέπονται από το Σύνταγμα της Ελλάδας, πρέπει να έχουν την έγκριση της Βουλής με αυξημένη πλειοψηφία.

Ερωτάται ο κύριος Πρωθυπουργός:

1. Εάν η Κυβέρνηση θα τηρήσει τη ρητή επιταγή του άρθρου 28 παράγραφος 2 του Συντάγματος και θα φέρει τη συμφωνία προς κύρωση στη Βουλή, η οποία αποφασίζει με πλειοψηφία των τριών πέμπτων του όλου αριθμού των Βουλευτών και

2. Εάν θα ενημερώσει τη Βουλή και τον ελληνικό λαό για το περιεχόμενο της νέας αυτής συμφωνίας, που συνήφθη με την απαράδεκτη μέθοδο της μυστικής διπλωματίας και σε καταφατική περίπτωση, με ποιο τρόπο".

Ο Πρωθυπουργός κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, το πρώτο ερώτημα το οποίο τίθεται είναι γιατί υπάρχει ή δημιουργείται μία νέα δομή του ΝΑΤΟ.

Γνωρίζουμε όλοι ότι το ΝΑΤΟ ήταν και είναι ένας στρατιωτικός μηχανισμός, μια στρατιωτική οργάνωση, δημιουργήθηκε σε αντιπαράθεση με τη Σοβιετική 'Ενωση και εξυπηρετούσε τις στρατιωτικές ανάγκες άμυνας των χωρών οι οποίες συμμετείχαν σε αυτήν τη συμμαχία, στην αντιπαράθεσή τους με τη Σοβιετική 'Ενωση.

Γνωρίζουμε επίσης ότι η Σοβιετική 'Ενωση δεν υπάρχει πλέον, ότι στο Παρίσι υπεγράφη συμφωνία μεταξύ των χωρών μελών του ΝΑΤΟ με τη Ρωσία, ότι υπογράφηκε συμφωνία με την Ουκρανία και υπάρχει συνεργασία τώρα μεταξύ των χωρών οι οποίες παλιά ήταν αντιμέτωπες. Ως εκ τούτου το ΝΑΤΟ δεν έχει πια το ρόλο εκείνο τον οποίο είχε παλιά. Το ΝΑΤΟ βρίσκεται σε μία διαδικασία μεταλλαγής, σε μια διαδικασία προσδιορισμού του νέου του ρόλου. Ποιος είναι αυτός ο νέος ρόλος; Ο νέος ρόλος είναι να είναι ένας οργανισμός ασφάλειας για σχεδόν το σύνολο της Ευρώπης και του Ατλαντικού. Ο νέος ρόλος είναι να ενεργοποιηθεί σε ανθρωπιστικές και ειρηνευτικές επιχειρήσεις. Ο νέος ρόλος είναι να προβεί σε επιχειρήσεις ή σε συνεργασίες οι οποίες έχουν σκοπό, ανάπτυξη, έλεγχο εξοπλισμών, δημιουργία εμπιστοσύνης ανάμεσα στα μέλη και στα μη μέλη. Ο νέος ρόλος είναι να δημιουργήσει ένα πλέγμα για όλες τις χώρες οι οποίες συμμετέχουν, το οποίο θα εξασφαλίζει σε αυτές τις χώρες την καλύτερη αμυντική τους προεργασία, την καλύτερη αμυντική τους προετοιμασία. Αυτός ο νέος ρόλος συνεπάγεται μία διαφορετική δομή.

Η παλιά δομή ήταν μία δομή μάχης. Στη δομή μάχης πρέπει να ελέγχει ο καθένας κάποιο χώρο για να ανταποκριθεί σε μία επίθεση. Σήμερα αυτό δεν χρειάζεται. Χρειάζεται μία άλλη δομή πολύ πιο ευλύγιστη, μία δομή η οποία ανταποκρίνεται στις νέες ανάγκες. Αυτή η δομή ήταν υπό συζήτηση εδώ και πολλά χρόνια και αυτή η δομή βρίσκεται ακόμα υπό συζήτηση αφού πάρθηκαν τώρα οι βασικές αποφάσεις.

Τι προβλέπει αυτή η νέα δομή; Δεν θα υπεισέλθω σε λεπτομέρειες γιατί αυτό απαιτεί πολύ χρόνο. Θέλω να αναφέρω μονάχα ότι στο χώρο της νότιας Ευρώπης θα υπάρχουν τέσσερα στρατηγεία-υποπεριφέρειες. Στην Ελλάδα θα υπάρχει ένα στρατηγείο στη Λάρισα. Αυτό το στρατηγείο στη Λάρισα θα έχει τον έλεγχο του ελληνικού εθνικού χώρου. Σύμφωνα με τη νέα αυτή δομή ο έλεγχος για τα διεθνή ύδατα και τον εναέριο χώρο θα ανήκει στο στρατηγείο, το οποίο θα βρίσκεται στη Νάπολη. 'Οταν αποφασίζονται ασκήσεις ή όταν αποφασίζονται επιχειρήσεις, τότε το στρατηγείο το οποίο θα βρίσκεται στη Νάπολη, σε συνεργασία με τα επιμέρους στρατηγεία, σε συντονισμό και έγκριση των επιμέρους κρατών-μελών, θα καθορίζει πώς θα γίνονται οι επιχειρήσεις και οι ασκήσεις. Εάν ένα κράτος-μέλος δεν συμφωνεί, τότε θα μπορεί να ανατρέξει στα αρμόδια όργανα, όπως είναι η στρατιωτική και πολιτική επιτροπή, για να ληφθούν οι οριστικές αποφάσεις. Στη στρατιωτική και πολιτική επιτροπή η κάθε χώρα-μέλος και η Ελλάδα, έχει τη δυνατότητα παρέμβασης και έχει τη δυνατότητα να αρνηθεί μια άσκηση, μια επιχείρηση, η οποία δεν ανταποκρίνεται στα συμφέροντά της.

Δεύτερο ερώτημα: Είχαμε κάτι το οποίο χάσαμε με τη νέα δομή; Η απάντηση είναι σαφέστατη. Δεν χάσαμε τίποτε με τη νέα δομή. Διότι είναι γνωστό σε όλους ότι από το 1974 και μετά που αποχωρήσαμε από το στρατιωτικό σκέλος του ΝΑΤΟ και από το 1980 και μετά όταν δηλώσαμε ότι επανερχόμαστε στο στρατιωτικό σκέλος του ΝΑΤΟ, η Ελλάδα στην πράξη δεν είχε στρατηγεία, δεν είχε τη δυνατότητα, επειδή δεν είχε στρατηγεία, να συμμετέχει στις ασκήσεις, να καθορίζει τις επιχειρήσεις, οι οποίες γίνονται στο χώρο. Και γι' αυτό στο χώρο τον ελληνικό ή στο χώρο μάλλον του Αιγαίου, στα διεθνή ύδατα του Αιγαίου, οι όποιες ασκήσεις γίνονταν, γίνονταν με συμμετοχή της τουρκικής αεροπορίας, του τουρκικού ναυτικού και πέραν των Τούρκων και οι Αμερικάνοι, οι 'Αγγλοι, οι Ολλανδοί. 'Οποιοι συμμετείχαν στο ΝΑΤΟ είχαν τη δυνατότητα συμμετοχής και καθόριζαν τι θα γίνει στις ασκήσεις. Η ελληνική πλευρά ήταν πάντα θεατής και αυτό πρέπει να το συνειδητοποιήσουμε. Μέχρι τώρα η ελληνική πλευρά ήταν πάντα θεατής επειδή δεν υπήρχαν τα στρατηγεία. Τι κερδίζουμε, λοιπόν;

Κερδίζουμε με το στρατηγείο αυτό τη δυνατότητα να συμμετάσχουμε στις εξελίξεις. Κερδίζουμε τη δυνατότητα να έχουμε και εμείς λόγο σ' αυτά τα οποία πρόκειται να γίνουν. Κερδίζουμε τη δυνατότητα να έχουμε το λόγο μας για τις ασκήσεις και τις επιχειρήσεις, οι οποίες πρόκειται να πραγματοποιηθούν. Κατ' αυτό τον τρόπο κερδίζουμε, όχι μονάχα τη δυνατότητα ελέγχου των διαδικασιών μέσα στο ΝΑΤΟ, αλλά επίσης και τη δυνατότητα, όταν η Δυτικοευρωπαϊκή 'Ενωση θα αποκτήσει και αυτή επιχειρησιακές πρωτοβουλίες, να συμμετέχουμε στις επιχειρησιακές πρωτοβουλίες της Δυτικοευρωπαϊκής 'Ενωσης και να διαμορφώσουμε μέσα στο πλαίσιο της Δυτικοευρωπαϊκής 'Ενωσης, μια ξεχωριστή αμυντική ταυτότητα από εκείνη του ΝΑΤΟ.

Τέταρτο ερώτημα: Προκύπτουν περιορισμοί όσον αφορά την εθνική κυριαρχία; Η απάντηση είναι βεβαίως, όχι. Δεν προκύπτει κανένας περιορισμός, όσον αφορά την εθνική κυριαρχία, από τη νέα αυτή στρατιωτική δομή του ΝΑΤΟ. 'Ο,τι υπήρχε πριν υπάρχει και τώρα. Τα θέματα της εθνικής κυριαρχίας δεν έχουν καμία σχέση με τη δομή του ΝΑΤΟ. Η Ελλάδα και κάθε χώρα-μέλος διατηρεί την εθνική κυριαρχία και μπορεί να χρησιμοποιήσει τα δικά της μέσα για να προασπίσει τα δικά της συμφέροντα. 

Θέλω να θυμίσω ότι, όσον αφορά την άμυνα κάθε χώρας, ρητά αναφέρεται στη συνθήκη, η οποία υπάρχει, ότι κάθε χώρα-μέλος έχει τη δυνατότητα να πάρει όλα εκείνα τα μέτρα, τα οποία είναι απαραίτητα για την άμυνα της χώρας της.

Πέμπτο ερώτημα. Υπήρχε άλλος δρόμος από εκείνον, ο οποίος ακολουθήθηκε για να πετύχουμε τα δικά μας συμφέροντα; Υπήρχε παραδείγματος χάρη η δυνατότητα να πούμε "δε συμφωνούμε, δε συμμετέχουμε";

Σας είπα και πριν ότι πριν δεν συμμετείχαμε και δε


 

  

Σελίδα 2872 

συμφωνούσαμε, κατά κάποιον τρόπο. Κι επειδή δεν συμμετείχαμε και δε συμφωνούσαμε, είμαστε απ' έξω. Στα διεθνή ύδατα του Αιγαίου γίνονταν οι ασκήσεις, στις οποίες ασκήσεις είχαν καθοριστική παρουσία οι Τούρκοι.

Θέλουμε, λοιπόν, να συνεχισθεί αυτή η κατάσταση; Θέλουμε να είμαστε στην άκρη; Θέλουμε οι άλλοι να αποφασίζουν;

Εγώ πιστεύω ότι δεν πρέπει να θέλουμε. Πιστεύω, ότι πρέπει να αποκτήσουμε επιτέλους και τη δυνατότητα μέσα σ' αυτόν τον Οργανισμό να έχουμε μία συμμετοχή.

Η απάντηση είναι απλούστατη. Η λύση αυτή, η οποία υποδεικνύεται, να μέναμε στη γωνιά του δρόμου, στην άκρη του δρόμου, είναι μία λύση, η οποία ήταν αντίθετη με τα εθνικά συμφέροντα.

Τέλος, όσον αφορά το ερώτημα αν μπορούσαμε να λύσουμε εμείς τα ελληνοτουρκικά, μέσω της διαδικασίας αυτής του προσδιορισμού της νέας δομής του ΝΑΤΟ, θα κάνω το απλό ερώτημα σε όλους αυτούς, οι οποίοι θέτουν αυτό το πρόβλημα: Τι έγινε τόσα χρόνια; Γιατί τόσα χρόνια, από το 1974 και μετά, δεν λύσαμε τα ελληνοτουρικά προβλήματα; Γιατί το 1974 αποχωρήσαμε, πράγμα το οποίο ήταν πολιτικά αναγκαίο και δεν λύσαμε τότε τα ελληνοτουρκικά; 

Σήμερα εκείνο το οποίο επί είκοσι χρόνια δεν έγινε, θα μπορούσαμε να το κάνουμε. Υπάρχουν άλλες δυνατότητες; Το θέμα των ελληνοτουρκικών και το θέμα της εθνικής άμυνας, είναι θέμα της Ελλάδας και πρέπει να καταλάβουμε ότι οι 'Ελληνες πρέπει να ασχοληθούν με αυτό και οι 'Ελληνες θα το λύσουν με το δικό τους τρόπο. Δεν λύνεται μέσα από αυτές τις διαδικασίες.

Το ερώτημα, λοιπόν, ήταν απλό: Θέλουμε ή δεν θέλουμε να έχουμε συμμετοχή σε έναν οργανισμό ασφάλειας, ο οποίος έχει καθοριστική παρουσία στον ευρωατλαντικό χώρο; 

Θέλουμε ή δεν θέλουμε να έχουμε συμμετοχή σε έναν οργανισμό, στον οποίο θέλουν να συμμετάσχουν και οι χώρες της κεντρικής και ανατολικής Ευρώπης, ο οποίος θα καθορίζει μελλοντικά όλα τα θέματα άμυνας και ασφάλειας στην Ευρώπη; Εγώ πιστεύω ότι θέλουμε. Είναι προς το συμφέρον της Ελλάδας.

(Χειροκροτήματα από την πτέρυγα του ΠΑΣΟΚ)

ΠΡΟΕΔΡΟΣ (Απόστολος Κακλαμάνης): Η κ. Παπαρήγα έχει το λόγο.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): Κύριε Πρωθυπουργέ, γράμματα γνωρίζουμε. Ξέρουμε πολύ καλά τι λέει η νέα δομή του ΝΑΤΟ. Διαβάσαμε τα σχετικά ρεπορτάζ.

Εμείς σας βάλαμε την εξής ερώτηση: Θα φέρετε το θέμα για συζήτηση στη Βουλή; Και δεν απαντήσατε. 

'Εχετε υποχρέωση, όχι μόνο τυπική, αλλά ηθική και ουσιαστική υποχρέωση να το φέρετε στη Βουλή. Κι αυτά που είπατε, να τα πείτε μπροστά στον ελληνικό λαό και να γίνει δημόσια συζήτηση. Δεν απαντήσατε σ' αυτό το ερώτημά μας.

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι! Τι είναι αυτό το πράγμα;

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): Δεύτερον, η απάντησή σας απέδειξε ότι η πολιτική σας και η Κυβέρνησή σας είναι επικίνδυνη, ιδιαίτερα στο συγκεκριμένο θέμα. Αθωώσατε το ΝΑΤΟ, λέγοντας ότι το ΝΑΤΟ έγινε γιατί έπρεπε να αντιμετωπίσει τη Σοβιετική 'Ενωση. Το ΝΑΤΟ δεν έγινε μόνο για τη Σοβιετική 'Ενωση και για το Σύμφωνο της Βαρσοβίας. Το ΝΑΤΟ έγινε για να αντιμετωπίσει τους λαούς και τα λαϊκά κινήματα. Και αθωώσατε αυτό το ΝΑΤΟ, που ξέρετε πάρα πολύ καλά ότι ευθύνεται, όχι μόνο για επεμβάσεις και ...

(Θόρυβος, κωδωνοκρουσίες)

Κύριε Τσοχατζόπουλε, εσείς μπορείτε να γελάτε, αλλά ο ελληνικός λαός θα σας γελάσει, όταν έρθει η ώρα.

ΠΡΟΕΔΡΟΣ (Απόστολος Κακλαμάνης): Παρακαλώ, κυρία Παπαρήγα, συνεχίστε.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): Σας παρακαλώ πάρα πολύ, μη γελάτε με τέτοια ζητήματα.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Εάν θέλετε, να απαντήσω. Δε γελάω καθόλου.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): Δεν είναι για γέλια, είναι μαύρο χιούμορ αυτό που γίνεται.

Αθωώσατε κυριολεκτικά το ΝΑΤΟ μιλώντας για το ΝΑΤΟ του παρελθόντος, όχι μόνο για την εγκληματική ευθύνη που έχει σε ζητήματα που αφορούν την Ελλάδα, τη δικτατορία, το Κυπριακό. 'Ολα τα εγκλήματα έγιναν, γιατί υπήρχε ο σοβιετικός κίνδυνος. Και αυτά αποδεικνύονται, αν θέλετε, και με τα τελευταία ντοκουμέντα που βγαίνουν και από δικά σας στελέχη. Αλλά πάτε να αθωώσετε το ΝΑΤΟ γι' αυτό που γίνεται σήμερα. Κι αυτό είναι το επικίνδυνο. 

Δεν θα αναφερθώ γενικά για το τι σημαίνει η νέα δομή του ΝΑΤΟ, για τα σύνορα της Ελλάδος, για το Αιγαίο, για την περιοχή, για την Κύπρο. 'Εχει βεβαρυμένο παρελθόν η Κυβέρνηση.

(Στο σημείο αυτό κτυπάει το κουδούνι λήξεως του χρόνου ομιλίας της Γενικής Γραμματέας του ΚΚΕ κ. Παπαρήγα).

'Ενα λεπτό, κύριε Πρόεδρε, να ολοκληρώσω.

Γιατί μιλάω για βεβαρημένο παρελθόν; Αλλά τώρα πραγματικά η ομιλία σας, αυτή που κάνετε σήμερα, είναι ιστορική, έστω μέσα στα εννέα-δέκα λεπτά.

'Εχετε βεβαρημένο παρελθόν εκτός αν θέλετε να κάνετε και άλλη τοποθέτηση σ'αυτό γιατί πριν τις εκλογές του 1981 το ΠΑΣΟΚ και ο Πρόεδρος του ΠΑΣΟΚ είχαν πει, ότι θα έφερναν στη Βουλή τη Συμφωνία Ρότζερς διότι άνοιγε το παράθυρο στην ακεραιότητα της χώρας και στις τουρκικές παραβιάσεις. Είπατε ότι ουδέν πρόβλημα υπήρχε για το ΝΑΤΟ στο παρελθόν, πολύ περισσότερο σήμερα που άλλαξε το ρόλο του και έγινε και ανθρωπιστικός.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Ποιος το είπε αυτό;

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): 'Εχετε βεβαρυμένο παρελθόν και η ευθύνη που παίρνετε σήμερα να μην υποσχεθείτε ή να μην πάρετε την ευθύνη ότι θα γίνει συζήτηση στη Βουλή, είναι πολύ μεγάλη.

(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)

ΠΡΟΕΔΡΟΣ (Απόστολος Κακλαμάνης): Κυρία Παπαρήγα, πρέπει να ολοκληρώσετε παρακαλώ.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): Ξαναλέω ότι είναι επικίνδυνη η πολιτική σας και η Κυβέρνησή σας.

ΠΡΟΕΔΡΟΣ (Απόστολος Κακλαμάνης): Ο κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρωθυπουργέ, η πολιτική του ΝΑΤΟ έχει κριθεί και πολιτικά και ιστορικά, για τα προβλήματα τα εθνικά μας και κατά συνέπεια δεν μπορεί κανείς να μιλάει υπερασπιζόμενος και απολογούμενος για πολιτικές οι οποίες είναι ανιστόρητες.

Στο πλαίσιο του ΝΑΤΟ, των ασκήσεων και των επιχειρήσεων, αμφισβητήθηκε η κυριαρχία στο Αιγαίο και το ΝΑΤΟ έχει κρατήσει στάση ενεργό εναντίον της Ελλάδας. Αυτό είναι η ιστορική εκτίμηση μέχρι τώρα. Η στάση του ΝΑΤΟ, ήταν ενεργός υπέρ της Τουρκίας. Και στα πλαίσια των επιχειρήσεων του ΝΑΤΟ, υπήρχε διαρκής τριβή αμφισβήτησης των κυριαρχικών δικαιωμάτων. 

Τα ερωτήματα λοιπόν είναι σαφή: Ποιες εγγυήσεις εξασφαλίσατε ότι και η νέα δομή του ΝΑΤΟ δεν θα χρησιμοποιηθεί ως πλαίσιο έντασης των αμφισβητήσεων των κυριαρχικών μας δικαιωμάτων στο Αιγαίο;

Δεύτερον, ποιες εγγυήσεις εξασφαλίσατε ώστε να μην υπάρξουν στο προβλεπτό μέλλον αξιώσεις των Τούρκων με την επίκληση Νατοϊκών εγγράφων τα οποία εμείς υπογράψαμε;

Τρίτον, γιατί δεν βάλατε το αίτημα επαναδιατύπωσης του άρθρου 5, ώστε η ένοπλη επίθεση να περιλαμβάνει την κάλυψη της χώρας, όταν μέλος της συμμαχίας δεχθεί επίθεση


 

  

Σελίδα 2873 

από κράτος-μέλος; 

Και τέταρτον, γιατί δεν εξασφαλίσατε πρόσθετες εγγυήσεις; Επικαλείσθε το βέτο.

( Στο σημείο αυτό χτυπάει το κουδούνι λήξεως του χρόνου ομιλίας του Προέδρου του Συνασπισμού κ. Κωνσταντόπουλου).

Τελειώνω, κύριε Πρόεδρε, μ'αυτήν την παρατήρηση.

'Εχετε όμως την επισήμανση και της πείρας αλλά και των αρμοδίων υπηρεσιακών σας παραγόντων, ότι θα πληρώσει βαρύ πολιτικό κόστος η χώρα εκείνη η οποία θα επιχειρήσει με την επίκληση του βέτο να μπλοκάρει τη διαδικασία εκπλήρωσης της νέας δομής του ΝΑΤΟ. Και εμφανίζεσθε σήμερα, όπως και χθες, απολογητής εκ προοιμίου όλης της πολιτικής, όταν γνωρίζετε ότι από σήμερα και μέχρι τον Ιούνιο αρχίζει η σκληρή περίοδος διαπραγμάτευσης για την εκπλήρωση της νέας δομής. Απαντήστε επιτέλους στα ερωτήματα που σας θέτουμε, όχι αναδιατυπώνοντας τα ερωτήματα κατά το δοκούν, να λέτε τις απαντήσεις που γνωρίζετε. Εγγυήσεις πρόσθετες πήρατε; Πολύ περισσότερο, όταν εδώ στη Βουλή, στην Κυβέρνηση, στο Κόμμα σας διατυπώνονται καταγγελίες βαρύτατες. Εν μέσω λοιπόν καταγγελιών και εν μέσω εφησυχασμών κυβερνητικών στελεχών, δεν μπορεί να περάσει η ελληνική κοινωνία εφησυχασμένη. Ανησυχεί πολύ περισσότερο. Διότι στο πλαίσιο του ΝΑΤΟ οι τουρκικές προκλήσεις δημιούργησαν τις εντάσεις. Αλλάζει το ΝΑΤΟ, αλλά δεν αλλάζει η πολιτική του ΝΑΤΟ έναντι της Τουρκίας και δεν αλλάζει η πολιτική της Τουρκίας έναντι της Ελλάδας. Αυτό είναι το κρίσιμο πρόβλημα.

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ο κύριος Πρωθυπουργός απέφυγε να απαντήσει στα ουσιαστικά ζητήματα που θέσαμε με τις ερωτήσεις. Και θα ήθελα να κάνω μια ερώτηση στον κύριο Πρωθυπουργό, ο οποίος πρέπει να αντιληφθεί ότι δεν είναι τσιφλίκι του η Ελλάδα, ούτε έχει δικαίωμα, ούτε έχει καμία εντολή από τον ελληνικό λαό να αναθεωρήσει το ισχύον νομικό καθεστώς στο Αιγαίο.

Αυτή η συζήτηση που κάνατε, κύριε Πρωθυπουργέ και κύριε Υπουργέ της Εθνικής 'Αμυνας, λαμβάνει υπόψη το δικαίωμα που έχουμε από το Διεθνές Δίκαιο της Θάλασσας για επέκταση των χωρικών υδάτων στα δώδεκα μίλια; Είστε υποχρεωμένοι να απαντήσετε στο καίριο αυτό ερώτημα. Διότι ακριβώς η Τουρκία από το 1980 μέχρι αυτήν τη στιγμή που εσείς επικυρώσατε τη νέα δομή, έβαζε βέτο και δεν είχαν καθοριστεί τα όρια επιχειρησιακού ελέγχου προκειμένου να αναγκάσει την Ελλάδα να παραιτηθεί από το δικαίωμα για επέκταση στα δώδεκα μίλια.

Δεύτερον, με αυτήν την αντιδημοκρατική και απαράδεκτη πολιτική της μυστικής διπλωματίας που εφαρμόζεται ερήμην των κομμάτων της Ελλάδας και της Βουλής, ενώ τα ξέρουν όλα οι Αμερικανοί, οι Τούρκοι και οι άλλοι τελικά με τη νέα δομή του ΝΑΤΟ που επικυρώσατε και τυπικά, καθιερώνεται στρατηγική συναρμοδιότητα Ελλάδας και Τουρκίας στο Αιγαίο. 'Ετσι ανοίγετε το δρόμο για να ικανοποιηθεί το επί δεκαετίες απαράδεκτο και παράνομο αίτημα της Τουρκίας για αλλαγή το status quo στο αρχιπέλαγος, για να γίνει στη συνέχεια αλλαγή στο ισχύον νομικό καθεστώς στο Αιγαίο. 

Είναι γνωστό ότι μέχρι τον Αύγουστο του 1994 η Ελλάδα είχε τον αποκλειστικό έλεγχο στο Αιγαίο μέχρι τα όρια του FIR Αθηνών με βάση τη Συνθήκη της Λωζάνης που προέβλεπε ότι η Τουρκία δεν έχει κανένα δικαίωμα πέρα από τα τρία ναυτικά μίλια από τις ακτές της. Μέσα απ' αυτήν τη νέα συμφωνία που κάνατε, τελικά αποκόπτονται-αυτό είναι το τραγικό και σημαντικό- τα νησιά του Αιγαίου από τον υπόλοιπο αμυντικό κορμό της Ελλάδας. Και αυτό γιατί η νέα δομή του ΝΑΤΟ συνίσταται στη διαμόρφωση ενιαίου αμυντικού χώρου Ελλάδας και Τουρκίας.

Είναι απαράδεκτο και γι' αυτό σας ρωτάμε. Σύμφωνα με το άρθρο 28 παράγραφος 2 του Συντάγματος έχετε υποχρέωση να φέρετε αυτήν τη συμφωνία στη Βουλή και να αποφασίσουμε με αυξημένη πλειοψηφία 3/4 για την κύρωσή της. Ας έρθουν τότε οι Βουλευτές του ΠΑΣΟΚ και όποιοι άλλοι να ψηφίσουν υπέρ αυτής της βλαπτικής συμφωνίας για τα ελληνικά συμφέροντα.

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, το θέμα το οποίο συζητάμε αφορά την στρατιωτική δομή του ΝΑΤΟ. Δε συζητάμε την ιστορική αποτίμηση του ΝΑΤΟ. Δε συζητάμε το ρόλο του ΝΑΤΟ στο παρελθόν. Αν συζητούσαμε το ρόλο του ΝΑΤΟ στο παρελθόν, θα είχαμε και εμείς να πούμε πολλά, γιατί και εμείς έχουμε υποστηρίξει και πιστεύουμε ότι το ΝΑΤΟ έπαιξε πολλές φορές αρνητικό ρόλο στην εξέλιξη των ελληνικών πολιτικών πραγμάτων.

(Χειροκροτήματα από την πτέρυγα του ΠΑΣΟΚ).

Κυρία Παπαρήγα, εγώ προσωπικά έζησα στην παρανομία και ήμουν στην εξορία επί δικτατορίας, δικτατορία την οποία υπεστήριξε το ΝΑΤΟ. Αυτό όμως δεν σημαίνει ότι δεν πρέπει σήμερα να δούμε τα πράγματα όπως έχουν και ότι δεν πρέπει να ενταχθούμε στον κόσμο ο οποίος υπάρχει για να υπερασπίσουμε τα δικαιώματά μας. Δεν μπορούμε να ζούμε με αποτιμήσεις του παρελθόντος. Πρέπει να ζούμε με τις προοπτικές του μέλλοντος και να αξιοποιούμε τις δυνατότητες που υπάρχουν.

Σας είπα και πριν ότι όλα αυτά τα χρόνια δεν είχαμε από το 1974 και μετά -και δεν το λέμε αυτό μόνον εμείς- τη δυνατότητα να παρακολουθούμε και να συμμετέχουμε σε όλες τις δραστηριότητες των ασκήσεων οι οποίες γινόντουσαν στο Αιγαίο επειδή δεν είχαμε στρατηγείο, επειδή δεν συμμετείχαμε στη στρατιωτική δομή. Τώρα συμμετέχουμε και αυτή είναι η μεγάλη αλλαγή.

Τώρα θα μπορούμε να έχουμε περισσότερες δυνατότητες επιρροής και καθορισμού των εξελίξεων. Δεν υπάρχει λοιπόν μια εξέλιξη η οποία υποβοηθά την αμφισβήτηση, όπως ισχυριστήκατε. Αντίθετα αυτή η εξέλιξη είναι εκείνη η οποία θα περιορίσει τις δυνατότητες οι οποίες υπήρχαν από τουρκικής πλευράς για να έχουν παρουσία στα διεθνή ύδατα του Αιγαίου, ώστε να αμφισβητούν τα κυριαρχικά μας δικαιώματα. Αυτό είναι το ένα.

Δεύτερον, όσον αφορά τη μυστική διπλωματία, κύριε Τσοβόλα. Ο κ. Τσοχατζόπουλος είχε ενημερώσει ήδη την Επιτροπή Εξωτερικών Σχέσεων και 'Αμυνας της Βουλής γύρω απ' αυτά τα θέματα. Αυτά τα θέματα συζητώνται επί τρία χρόνια περίπου στο ΝΑΤΟ. Ηταν γνωστό ότι πρόκειται να συζητηθούν τώρα. Τα προβλήματα αυτά είχαν δημοσιευθεί στις εφημερίδες. Αν εσείς θεωρείτε ότι η μυστική διπλωματία διεξάγεται με συζητήσεις στις Επιτροπές της Βουλής και με δημοσιεύσεις στις εφημερίδες, τότε δεν συμφωνούμε στον όρο μυστική διπλωματία. Αυτή ήταν εμφανέστατη διπλωματία. Σας συνιστώ να διαβάζετε τις εφημερίδες για να ξέρετε τι συμβαίνει.

'Οσον αφορά τώρα το άρθρο 5, εγώ ανέτρεξα σε όλα τα στοιχεία που έχουν το Υπουργείο Εξωτερικών και το Υπουργείο Εθνικής 'Αμυνας για το παρελθόν. Η Ελλάδα ποτέ μέχρι τώρα δεν έχει θέσει θέμα αμφισβήτησης του άρθρου 5.

Δεν έχει θέσει επίσημα η Ελλάδα στα πλαίσια του ΝΑΤΟ θέμα αναθεώρησης του άρθρου 5. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Γιατί δεν το θέτετε τώρα με τη νέα δομή; 

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Η Ελλάδα έχει κάνει τον τελευταίο καιρό επανειλημμένες ενέργειες και αυτό ξεκίνησε το 1996 με επιστολή του κ. Πάγκαλου, ο οποίος έχει θέσει στα όργανα του ΝΑΤΟ το πρόβλημα, του να υπάρξει ένας μηχανισμός επίλυσης διαφορών, όταν ένα μέλος του ΝΑΤΟ έχει διαφορές με ένα άλλο μέλος. Αυτό είναι θέμα ανοιχτό και το έθεσε αυτή η Κυβέρνηση, για να μπορέσει να αντιμετωπίσει τα προβλήματα που υπάρχουν σ' αυτόν το χώρο. 

'Οσον αφορά αυτό που λέτε, ότι η συμφωνία αυτή υπάγεται


 

  

Σελίδα 2874 

στο άρθρο 28, δεν υπάρχει, κυρίες και κύριοι συνάδελφοι, καμία νέα συνθήκη, καμία νέα συμφωνία. Δεν συνέρχονται τα κράτη - μέλη και υπογράφουν μία νέα συνθήκη, η οποία τροποποιεί την προηγούμενη συνθήκη. Αυτό είναι ένα εσωτερικό θέμα διευθέτησης των στρατηγείων. Είναι, για να το πω απλά, όταν ένα Υπουργείο αλλάζει διευθύνσεις. Είναι μία διοικητική διαρρύθμιση στον εσωτερικό χώρο του ΝΑΤΟ. Ποτέ μία διοικητική διαρρύθμιση σε ένα διεθνή οργανισμό δεν έχει έλθει για συζήτηση και επικύρωση στην ελληνική Βουλή. Δεν έχει γίνει για κανένα διεθνή οργανισμό και δεν μπορεί να γίνει γι' αυτόν το διεθνή οργανισμό. 

Κυρίες και κύριοι συνάδελφοι, εκείνο που θέλω να τονίσω είναι πως δεν είναι κάποιοι μόνο, οι οποίοι ενδιαφέρονται να υπερασπιστούμε την εθνική κυριαρχία και κάποιοι μόνο οι οποίοι ανησυχούν για το τι θα μπορέσουν να κάνουν οι Τούρκοι με τις νέες ρυθμίσεις. 

Εμείς πρώτα απ' όλα, θέλουμε να εξασφαλίσουμε όσο το δυνατόν καλύτερα τα διεθνή μας ερείσματα, τα εθνικά μας συμφέροντα και τις θέσεις μας στην περιοχή. Και υπάρχει πάντα το βασικό ερώτημα, πώς πετυχαίνουμε αυτό το στόχο. Τον πετυχαίνουμε με εθνικιστικό απομονωτισμό ή τον πετυχαίνουμε με το να καθίσουμε στην άκρη, να πούμε, δε συμμετέχουμε σε τίποτε και να αποσυρθούμε; 

Είδατε από τις εξελίξεις στη διεθνή σκηνή, είδατε από τις εξελίξεις στον πρώην χώρο της Σοβιετικής 'Ενωσης ότι αυτός ο απομονωτισμός δεν οδηγεί πουθενά. Ο κόσμος σήμερα συμπλέκεται, υπάρχουν διασυνδέσεις παντού και σε όλα τα θέματα, από τα θέματα της τεχνολογίας μέχρι τα θέματα της άμυνας. 

Η δική μας γραμμή, λοιπόν, είναι ότι η Ελλάδα πρέπει να έχει παρουσία. Και η παρουσία αυτή, βεβαίως, δεν επιτυγχάνεται χωρίς προβλήματα. Δε σημαίνει ότι, όταν συμμετέχουμε, δεν μπορούν να προκύψουν ερωτήματα. Θα προκύψουν ερωτήματα, θα προκύψουν δυσκολίες. 

Ο κ. Τσοχατζόπουλος έχει πει ότι θα υπάρξει συνέχεια αυτών των διαπραγματεύσεων για να εξειδικευτεί αυτό το πλαίσιο. Αλλά πρέπει να καταλάβουμε ότι πρέπει να πολεμήσουμε, πρέπει να έχουμε παρουσία, πρέπει να καταλάβουμε ότι χωρίς προσπάθεια δεν μπορούμε να πετύχουμε. Δεν πρέπει να αρνούμαστε την προσπάθεια. Πρέπει να έχουμε πρωτοβουλία. Και αυτή είναι η θέση της Κυβέρνησής μας: Πρωτοβουλία για να πάει η Ελλάδα μπροστά.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Επίκαιρες ερωτήσεις δευτέρου κύκλου.

Πρώτη είναι η με αριθμό 530/5.12.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεοδώρου Γεωργιάδη προς τους Υπουργούς Γεωργίας, Υγείας και Πρόνοιας, σχετικά με τη λειτουργία των σφαγείων στο Νομό Πέλλας κλπ.

(Θόρυβος στην Αίθουσα)

Παρακαλώ ησυχία, κύριοι συνάδελφοι.

Η επίκαιρη ερώτηση σε περίληψη έχει ως εξής:

"Κύριοι Υπουργοί στο Δήμο Γιαννιτσών Νομού Πέλλας και σε κατάλληλο χώρο έξω από την πόλη λειτουργεί εδώ και μερικά χρόνια ένα σύγχρονο σφαγείο, μεγάλης δυναμικότητας, το οποίο κατασκευάστηκε και με χρηματοδότηση από την Κοινότητα. Το σφαγείο αυτό είναι πολύ προβληματικό, διότι λειτουργεί μόνο με το 10% της δυναμικότητάς του, λόγω έλλειψης ζώων προς σφαγήν.

Στο Δήμο Κρύας Βρύσης - Νομού Πέλλας, λειτουργεί μέσα στην πόλη ένα παμπάλαιο σφαγείο που δεν πληροί κανένα όρο υγιεινής και η λειτουργία του "βρωμίζει" την περιοχή και είναι εστία μόλυνσης.

Επειδή η λειτουργία του επικίνδυνου, για την υγεία των κατοίκων της Κρύας Βρύσης, σφαγείου σχετίζεται με την υπολειτουργία του σύγχρονου Σφαγείου Γιαννιτσών.

Επειδή στο Νομό Πέλλας, εκτός του ακατάλληλου σφαγείου Κρύας Βρύσης λειτουργούν και πάρα πολλά άλλα "σφαγεία" σε λαγκαδικές και ρέματα, επικίνδυνα για την υγεία των κατοίκων του νομού.

Επειδή για την σωστή λειτουργία των σφαγείων χρειάζεται από τη μεριά των Υπουργείων η λήψη απόφασης για να μπει τάξη στο θέμα έτσι ώστε τα μεν επικίνδυνα και ακατάλληλα να πάψουν να λειτουργούν τα δε σύγχρονα να πάψουν να είναι προβληματικά

Ερωτάσθε: Εάν σκέπτεστε να πάρετε μέτρα για τη σωστή λειτουργία των σφαγείων έτσι ώστε αφενός μεν τα επικίνδυνα για την υγεία των κατοίκων να πάψουν να λειτουργούν, αφετέρου τα σύγχρονα να πάψουν να είναι προβληματικά".

Ο Υφυπουργός Γεωργίας, κ. Γερανίδης έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, αγαπητοί συνάδελφοι, πράγματι σε σχέση με τον εκσυγχρονισμό της σφαγειοϋποδομής υπάρχει ένα πρόβλημα. Εμείς στη βάση αυτού του προβλήματος έχουμε οργανώσει και την πολιτική μας, αντίστοιχα και τις επενδύσεις, ώστε να υπάρξει μια απάντηση απέναντι σ'αυτό το θέμα. 

Βέβαια, το ενδιαφέρον δεν κινείται και με τους ρυθμούς που θα θέλαμε. Υπάρχουν κονδύλια ύψους περίπου δεκαπέντε δισεκατομμυρίων (15.000.000.000) δρχ. για τον εκσυγχρονισμό ή και την κατασκευή νέων σφαγείων και μέχρι στιγμής το ενδιαφέρον έχει κινήσει επενδύσεις του ύψους περίπου εννέα δισεκατομμυρίων (9.000.000.000) δραχμών. Υπολείπονται περίπου έξι δισεκατομμύρια (6.000.000.000) δραχμές ακόμη. Σε κάθε περίπτωση, στον κανονισμό 866 όποιος φάκελος υποβληθεί κατά προτεραιότητα, έναντι κάθε άλλης δραστηριότητας, γιατί πρόκειται για ένα κεντρικό θέμα, για θέμα δημόσιας υγείας, δίνεται εκείνη η προτεραιότητα και προχωράει.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ.ΠΑΝΑΓΙΩΤΗΣ ΣΓΟΥΡΙΔΗΣ)

Δεύτερη παρατήρηση: Θα πρέπει να γίνει αντιληπτό και στους συναδέλφους ότι η διοικητική δομή της Ελλάδος έχει αλλάξει. Το Υπουργείο Γεωργίας, δεν είναι υπεύθυνο για το σφαγείο της Κρύας Βρύσης ούτε των Γιαννιτσών ούτε κανενός σφαγείου. Αποκλειστικά υπεύθυνη είναι η Νομαρχιακή Αυτοδιοίκηση και αν θα θέλατε να τους ελέγξετε μέσω της Κυβέρνησης, θα απευθυνθείτε στο Υπουργείο Εσωτερικών, Δημόσιας Διοίκησης και Αποκέντρωσης και πάντως όχι σε εμάς. Δεν έχουμε καμία, μα καμία, αρμοδιότητα.

'Οσον αφορά εμάς, οι αρμόδιες κτηνιατρικές υπηρεσίες που έχουν τον επιστημονικό και τον καθοδηγητικό ρόλο του Υπουργείου Γεωργίας, με επανειλημμένες παρεμβάσεις -και των Υπουργών που διετέλεσαν μέχρι σήμερα- απευθυνόμεθα συνέχεια προς τους νομάρχες να είναι αυστηρότατοι, γιατί αυτό έχει συνέπειες και στη δημόσια υγεία και παραπέρα στην ελληνική κτηνοτροφία και θα έλεγα ότι και έχει και άλλου είδους επιπτώσεις σε σχέση με την αξιοπιστία για την τήρηση των κανόνων αυτών στα πλαίσια της κοινής οργάνωσης αγοράς και της Κοινής Αγροτικής Πολιτικής της Ευρωπαϊκής 'Ενωσης.

Πιο ειδικά για την περιοχή σας: Υπάρχουν έξι σφαγεία. Τα δύο έχουν υποβάλει σχέδια εκσυγχρονισμού και θα προχωρήσουν, άλλα δύο και το εν λόγω που μνημονεύετε και στηλιτεύετε έχει υποβάλει ελλιπέστατο φάκελο και είμαστε σε μια συνεννόηση να το συμπληρώσουν, ώστε και αυτό να προχωρήσει.

Σε κάθε περίπτωση όμως, οι κτηνιατρικές υπηρεσίες του νομού και ο νομάρχης κατά νόμο είναι αρμόδιοι αν δεν τηρούνται οι όροι υγιεινής να το κλείσουν. Και αν θέλετε να τους ελέγξετε σε ένα άλλο επίπεδο, απευθυνθείτε στον αρμόδιο Υπουργό, που δεν είναι ο Υπουργός Γεωργίας.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γεωργιάδης έχει το λόγο για δύο λεπτά, για να αναπτύξει την επίκαιρη ερώτησή του.

ΘΕΟΔΩΡΟΣ ΓΕΩΡΓΙΑΔΗΣ: Κύριε Πρόεδρε, κύριε Υπουργέ, ο σκοπός της ερώτησης δεν είναι οικονομικός. Ο λόγος που με οδήγησε να κατεθέσω την ερώτηση αυτή, δεν είναι ότι είναι προβληματικό το σφαγείο, αλλά ότι γενικώς η κατάσταση των σφαγείων, όχι μόνο στο Νομό Πέλλας, αλλά και γενικά την Ελλάδα είναι τέτοια που δεν τιμά την Ελλαδα σαν χώρα που θέλει να λέει ότι είναι Ευρωπαϊκή και να επιχειρεί να μπει μέσα στην Ενωμένη Ευρώπη, να φθάσει τις άλλες πολιτισμένες


 

  

Σελίδα 2875 

χώρες της Ευρώπης.

Πριν από λιγες μέρες γίναμε μάρτυρες διασυρμού της Ελλάδας για τα παιδικά ιδρύματα. Φαντάζεσθε τι θα συμβεί αν κάποιο τηλεοπτικό δίκτυο ελληνικό ή ξένο κάνει ένα ρεπορτάζ για την κατάσταση που επικρατεί στα σφαγεία; Αν είναι δυνατόν να ονομαστούν σφαγεία αυτά όλα που λειτουργούν, με μια λαμαρίνα από πάνω, που σφάζουν στις ρεματιές και στις λαγκαδιές χωρίς κανέναν έλεγχο όσον αφορά την ποιότητα των κρεάτων, χωρίς κανένα έλεγχο για το αν τα ζώα τα οποία σφάζονται πληρούν όρους υγιεινής και είναι τα κρέατα κατάλληλα για τους πολίτες, για τους 'Ελληνες.

Βασικός λόγος της ερώτησης -και εγώ την ερώτηση την απηύθυνα και στο ΥπουργούΥγείας Πρόνοιας γιατί νομίζω ότι οι όροι υγιεινής αφορούν το Υπουργείο Υγείας Πρόνοιας- είναι ότι κάποτε πρέπει να τελειώνουμε με αυτήν την κατάσταση που επικρατεί στα σφαγεία.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Γιατί δεν το λέτε στο δήμαρχο;

ΘΕΟΔΩΡΟΣ ΓΕΩΡΓΙΑΔΗΣ: Μα, δεν είναι θέμα του δημάρχου.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Η Κυβέρνηση θα φτιάξει τα σφαγεία;

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, σας παρακαλώ.

ΘΕΟΔΩΡΟΣ ΓΕΩΡΓΙΑΔΗΣ: Κύριε Πρόεδρε, τα σφαγεία των Γιαννιτσών, αφού το βάζετε έτσι, ήταν σφαγεία, τα οποία χαρακτήρισε το ελληνικό κράτος σαν δημοτικά σφαγεία, πήραμε επιδότηση από την Ενωμένη Ευρώπη και ωστόσο δεν λειτουργούν. Ποιος φταίει γι' αυτό; Το πρόγραμμα αυτό ήταν του Υπουργείου Γεωργίας. 'Εχει φτιάξει μαζί με τα σφαγεία Γιαννιτσών, άλλα πέντε μεγάλα σφαγεία σε όλην την Ελλάδα. Και για να λειτουργήσουν αυτά τα σφαγεία, που είναι σύγχρονα, πρέπει να κλείσουν όλα τα άλλα (σφαγεία). 'Αρα, στόχος της ερώτησης είναι βασικά αυτός. Πρέπει αυτή η κατάσταση να τελειώνει. Είναι απαράδεκτα τα περισσότερα σφαγεία που λειτουργούν στην Ελλάδα. Αν είναι αρμοδιότητα του Υπουργείου Γεωργίας ή του Υπουργείου Υγείας ή του Υπουργείου Αυτοδιοίκησης, αυτό είναι ένα θέμα διαδικαστικό.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υφυπουργέ, έχετε το λόγο για δυο λεπτά να δευτερολογήσετε.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, κύριοι συνάδελφοι, φαίνεται δεν έχω γίνει κατανοητός. Πράγματι, τα ζητήματα σε επίπεδο επιστημονικό και καθοδήγησης και οργάνωσης σε εθνικό επίπεδο τα έχει το Υπουργείο Γεωργίας. Μόνο που κατά νόμο, σε σχέση με το συγκεκριμένο θέμα που βάζετε, η αρμοδιότητα είναι αποκλειστική της Νομαρχιακής Αυτοδιοίκησης. Αποκλειστική. Εγώ μπορώ να στείλω μια εγκύκλιο και να επανέρχομαι. "Να τηρηθούν οι όροι του προεδρικού διατάγματος 410/94 που εναρμόνισε τις οδηγίες 91/497 και 91/498. Μέχρι εκεί. Δεν έχει κανένα άλλο μέσο κατά Σύνταγμα και κατά νόμο να επιβάλει ο,τιδήποτε διοικητικό το Υπουργείο Γεωργίας στη Νομαρχιακή Αυτοδιοίκηση. Αυτό είναι ξεκάθαρο και αυτό δημιουργεί πολλά προβλήματα.

Βέβαια, η αποκέντρωση ήταν αναγκαιότητα μιας ολοκλήρωσης των δομών της διοίκησης της ελληνικής κοινωνίας, αλλά έχει και αυτά τα συνεπακόλουθα. Μ' αυτήν την έννοια σας λέω ότι κακώς αναφέρεσθε σε μας. Διότι εγώ μπορώ να σας πω πιο δραματικά παραδείγματα που υπάρχουν σε σχέση και με τα σφαγεία. Γιατί κάποιοι νομάρχες θεωρούν καλό, εν όψει μιας τέτοιας κινητοποίησης του Υπουργείου Γεωργίας, να τα κλείνουν, εν όψει ελέγχου των ευρωπαϊκών οργάνων να τα κλείνουν από τη μια μεριά και απ' την άλλη, εν όψει μιας κοινωνικής πίεσης ή μιας εκλογικής προσέγγισης του θεματος να τα ανοίγουν στο επόμενο διάστημα και να εκθέτουν και την Ελλάδα ως εικόνα και να υπάρχουν και άλλες επιπτώσεις. Δηλαδή, κάποια στιγμή θα έρθουν και προστιμα γι' αυτήν την κατάσταση. Αυτό που μπορεί να κάνει το Υπουργείο Γεωργίας το έχει κάνει, έχει οργανώσει την πολιτική του, έχει διασφαλίσει τις πιστώσεις, αρκεί ο ιδιωτικός, δημοτικός ή συνεταιριστικός τομέας να αξιοποιήσει αυτά τα μέτρα, αυτήν την πολιτική και τις πιστώσεις, ώστε πραγματι να έχουμε μια σφαγειοϋποδομή σύγχρονη, τέλεια, που να διασφαλίζει τη δημοσια υγεία και ταυτόχρονα να στηρίζει και να υποστηρίζει την ανάπτυξη της ελληνικής κτηνοτροφίας. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.

Τρίτη είναι η με αριθμό 547/8.12.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Εθνικής Οικονομίας και Οικονομικών, σχετικά με την εγκύκλιο του Υπουργείου, με την οποία διακανονίζονται υποθέσεις φορολογικών παραβάσεων των τεχνικών εταιρειών κλπ.

Η επίκαιρη ερώτηση έχει ως ακολούθως:

"Κανένα όριο δεν υπάρχει για την Κυβέρνηση όταν πρόκειται να εξυπηρετήσει το μεγάλο κεφάλαιο. Με πρόσφατη εγκύκλιό του το Υπουργείο Οικονομικών, υπερβαίνοντας την ισχύουσα νομοθεσία, ουσιαστικά χαρίζει περίπου τετρακόσια δισεκατομμύρια (400.000.000.000) δραχμές σε μεγάλες τεχνικές εταιρείες, οι οποίες εντοπίστηκαν να εκδίδουν πλαστά και εικονικά τιμολόγια, προκειμένου να εμφανίσουν πλασματικούς ισολογισμούς, μειωμένα κέρδη και συνεπώς να μην φορολογηθούν, παρόλο που πραγματοποιούν υπερκέρδη! Στην περίπτωση αυτή σε όλους τους υπόλοιπους φορολογούμενους επιβάλλονται πρόστιμα και προσαυξήσεις. 'Οχι όμως σ' αυτές τις μεγαλοκατασκευαστικές εταιρείες που λυμαίνονται τα μεγάλα δημόσια έργα.

Ερωτάται ο κύριος Υπουργός, ποια μέτρα πρόκειται να πάρει η Κυβέρνηση και πότε, ώστε να αποσυρθεί άμεσα η κατάπτυστη εγκύκλιος και οι εταιρείες αυτές που επεχείρησαν να εξαπατήσουν το ελληνικό δημόσιο, να πληρώσουν κανονικά τις προσαυξήσεις και τα πρόστιμα που προβλέπουν οι ισχύουσες διατάξεις;"

Ο Υφυπουργός κ. Δρυς έχει το λόγο για τρία λεπτά να πρωτολογήσει.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, με τις γενικές διατάξεις φορολογίας του εισοδήματος, που προβλέπονται στο ν. 2238/1994 ορίζεται ότι προκειμένου για επιχειρήσεις που τηρούν ανακριβή ή ανεπαρκή βιβλία και στοιχεία και η ανεπάρκεια αυτή καθιστά αδύνατη τη διενέργεια ελεγκτικών επαληθεύσεων, το καθαρό εισόδημα των επιχειρήσεων αυτών, προσδιορίζεται εξωλογιστικά με πολλαπλασιασμό των ακαθάριστων εσόδων τους με ειδικούς συντελεστές καθαρού κέρδους.

Στις επιχειρήσεις εκείνες που έχει διαπιστωθεί η έκδοση πλαστών ή εικονικών τιμολογίων ή η τήρηση ανεπίσημων βιβλίων, καθώς και η μη έκδοση φορολογικού στοιχείου ή έκδοση ανακριβούς, ο συντελεστής καθαρού κέρδους που εφαρμόζεται, προσαυξάνεται κατά 100% ή κατά 50%, όταν τα βιβλία κρίνονται γενικώς ανακριβή. 

Ειδικότερα, όμως, για τεχνικές επιχειρήσεις με τις διατάξεις του άρθρου 34 του ν.2238/1994 προβλέπεται ότι σε κάθε περίπτωση τα καθαρά κέρδη των επιχειρήσεων αυτών εξευρίσκονται με τη χρήση συντελεστών καθαρού κέρδους, που διαφοροποιούνται ανάλογα με το αντικείμενο των εργασιών τους και είναι 10% για τα δημόσια έργα, 12% για τα ιδιωτικά έργα και 15% όταν πρόκειται για οικοδομικές εργασίες.

Με βάση τις παραπάνω διατάξεις και κατόπιν σύμφωνης γνώμης του ειδικού νομικού γραφείου φορολογίας του Υπουργείου Οικονομικών, με την εγκύκλιο 1295/7.11.1997, την οποία παραδίδω, κύριε Πρόεδρε, για τα Πρακτικά, έγινε δεκτό ότι για τον προσδιορισμό των καθαρών κερδών των τεχνικών επιχειρήσεων, έχουν εφαρμογή οι ειδικές διατάξεις του άρθρου 34, του 2238/1994, αφού οι διατάξεις αυτές προβλέπουν τον υπολογισμό του καθαρού κέρδους με τρόπο τεκμαρτό, δηλαδή, με τη χρήση συντελεστού καθαρού κέρδους στα ακαθάριστα έσοδα αυτών.

(Στο σημείο αυτό ο Υφυπουργός Οικονομικών κ. Γεώργιος Δρυς καταθέτει για τα Πρακτικά την προαναφερθείσα εγκύκλιο, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)


 

  

Σελίδα 2876 

Κατ' ακολουθία των ανωτέρω, κύριε Πρόεδρε, προκύπτει ότι και σε περίπτωση διαπίστωσης σε βάρος των τεχνικών επιχειρήσεων, παραβάσεων, όπως ανακρίβεια, έκδοση πλαστών ή εικονικών τιμολογίων, τα καθαρά τους κέρδη υπολογίζονται με τις διατάξεις του άρθρου 34, του ν.2238, χωρίς να παρέχεται απο το νόμο η δυνατότητα προσαύξησης των οικείων συντελεστών φορολογίας αυτών, με τα ποσοστά προσαύξησης που ορίζουν οι διατάξεις του άρθρου 32, του ιδίου αυτού νόμου.

Εξάλλου, σας αναφέρω ότι σε εφαρμογή των ειδικών διατάξεων του άρθρου 34, του 2238/1994, που αφορούν το εισόδημα των τεχνικών επιχειρήσεων, προβλέπεται προσαύξηση του καθαρού συντελεστή, καθαρού κέρδους αυτών, κατά ποσοστό 100%, όταν η τεχνική επιχείρηση δεν τηρεί βιβλία και στοιχεία που ορίζουν οι διατάξεις του Κώδικα Βιβλίων και Στοιχείων.

Περαιτέρω, εφόσον οι δαπάνες κατασκευής των τεχνικών έργων βρίσκονται σε προφανή δυσαναλογία σε σχέση με το πραγματικό κόστος κατασκευής, ο συντελεστής καθαρού κέρδους προσαυξάνεται κατά 60%.

Κύριε Πρόεδρε, από τα πιο πάνω είναι πλέον αυταπόδεικτο ότι η σχετική ερμηνευτική εγκύκλιος είναι σύμφωνη με τις πάγιες διατάξεις φορολογίας εισοδήματος, αλλά και με τη δικαστηριακή νομολογία και δεν παρέχει χαριστικά οφέλη στις τεχνικές επιχειρήσεις, όπως αναφέρει εκ λάθους, φαντάζομαι, ο ερωτών κύριος Βουλευτής.

Τέλος, αναφέρω ότι είναι έξω από κάθε λογική το επιχείρημα ότι η πιο πάνω ερμηνευτική εγκύκλιος σχετίζεται με την απώλεια εσόδων τετρακοσίων δισεκατομμυρίων (400.000.000.000) δραχμών, σε όφελος των μεγάλων τεχνικών επιχειρήσεων, αφού κύριοι συνάδελφοι, για να ενημερωθείτε, σας λέω ότι είναι γνωστό ότι οι τεχνικές επιχειρήσεις που είναι εισηγμένες στο Χρηματιστήριο Αξιών Αθηνών, είναι μόλις είκοσι οκτώ και ο συνολικός κύκλος εργασιών τους είναι περίπου διακόσια ογδόντα δισεκατομμύρια (280.000.000.000) δραχμές.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο για δυο λεπτά, για να αναπτύξει την επίκαιρη ερώτηση.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, ο κύριος Υφυπουργός μας μίλησε για το άρθρο 34 και για το πώς φορολογούνται τα καθαρά κέρδη. Είμαστε σύμφωνοι σ' αυτό. Δε μιλάμε όμως γι' αυτό, κύριε Υφυπουργέ. 

Η εγκύκλιος δεν αναφέρεται σ' αυτό. Αναφέρεται στο άρθρο 32 του ίδιου νόμου, του 2238, όπου λέει ότι δεν έχουν εφαρμογή σε περίπτωση χαρακτηρισμού των βιβλίων τεχνικής επιχείρησης ως ανακριβών ή σε περίπτωση έκδοσης πλαστών, εικονικών τιμολογίων. Και το άρθρο 32 είναι σαφέστατο και μιλάει για τις ποινές, φθάνει μέχρι το 85% τα πρόστιμα κλπ. Λοιπόν, μην μας φέρνετε το άρθρο 34. Είναι σαφέστατη η ερώτησή μας, όπως σαφέστατη είναι και η εγκύκλιος που ευτυχώς την καταθέσατε, γιατί είχα την πρόθεση να την καταθέσω εγώ, για να μείνει στα Πρακτικά. 

Πέρα από 'κει όμως, την ίδια μέρα που υπογράφει ο Γενικός Γραμματέας αυτήν την εγκύκλιο, την ίδια μέρα δώσατε στη δημοσιότητα στοιχεία για τριάντα τέσσερις μεγαλοεπιχειρηματίες στην εφημερίδα, οι οποίοι χρωστούν τα τετρακόσια δισεκατομμύρια (400.000.000.000). Δεν τα βγάλαμε εμείς τα νούμερα, κύριε Υφυπουργέ.

Πέρα, όμως, από 'κει, έχει το δικαίωμα ο Γενικός Γραμματέας του Υπουργείου να ακυρώνει νόμο με εγκύκλιο; Να ακυρώνει το άρθρο 32 του ν. 2238; Εδώ δεν πρόκειται για ερμηνεία, διαβάστε το καλά σας παρακαλώ, κύριε Υφυπουργέ. Δε νομίζω να σας εξαπάτησαν οι υπηρεσίες σας, αλλά καταλαβαίνω ότι παίρνετε την πολιτική ευθύνη και εσείς προσωπικά και η Κυβέρνησή σας για μία πράξη πραγματικά, που δεν έχει κανένα ηθικό δικαίωμα ούτε η Κυβέρνηση ούτε ο Γενικός Γραμματέας ούτε ο Υπουργός, να χαρίζουν τετρακόσια δισεκατομμύρια (400.000.000.000), ας είναι και λιγότερα, δεν είναι το νούμερο εκείνο που έχει σημασία, στις μεγάλες εταιρείες, όταν παράλληλα στις μικρές εταιρείες, στις μικρές επιχειρήσεις και για δεκαπέντε χιλιάδες (15.000) δραχμές ακόμη κινείτε τη διαδικασία της κατάσχεσης κλπ.

Εμείς, λοιπόν, ρωτάμε κύριε Υπουργέ, ποιος έχει το δικαίωμα να καταργεί νόμους. Αν θέλετε να τον καταργήσετε, φέρτε τον στη Βουλή και μη μας λέτε ότι εφαρμόζετε το άρθρο 34. Μιλάμε για το άρθρο 32, μιλάμε για τις κυρώσεις, δε μιλάμε για τα καθαρά εισοδήματα. 

Φέρτε, λοιπόν, το νόμο εδώ στη Βουλή, φέρτε τον για να συζητήσουμε και να μας πείτε ότι είστε διατεθειμένοι να χαρίσετε αυτά τα δισεκατομμύρια, όσα και αν είναι -εμείς από τον Τύπο τα πήραμε τα στοιχεία- αυτά που θέλετε να δώσετε στους μεγαλοεργολάβους. Σε καμία περίπτωση, όμως, δεν θα πρέπει να τηρείτε αυτήν την πολιτική εξόντωσης των μικρών και για δεκαπέντε χιλιάδες (15.000) να κινείτε τη διαδικασία της κατάσχεσης.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ορίστε κύριε Υφυπουργέ, έχετε το λόγο για δύο λεπτά για να δευτερολογήσετε.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, ο κύριος συνάδελφος, προφανώς δεν παρακολούθησε την απάντησή μου, η οποία ανεφέρετο και στο άρθρο 34 και στο άρθρο 32. Κύριε Γκατζή, φαίνεται ότι δεν το προσέξατε ή αν μάλλον δεν σας ικανοποίησε η απάντησή μου, διότι δεν συμπίπτει με τις εσφαλμένες τοποθετήσεις σας...

ΝΙΚΟΛΑΟΣ ΓΚΑΤΖΗΣ: Για τα πρόστιμα μιλάω, κύριε Υπουργέ, όχι για το φόρο εισοδήματος.

ΓΕΩΡΓΙΟΣ ΔΡΥΣ (Υφυπουργός Οικονομικών): ...όπου σαφέστατα σας απαντήσαμε ότι και αν ακόμη μία τεχνική εταιρεία χρησιμοποιήσει πλαστά ή εικονικά τιμολόγια, δεν επηρεάζει τον τρόπο φορολόγησής της, διότι σ' αυτήν την εχνική εταιρεία προσδιορίζονται τα κέρδη με συγκεκριμένους συντελεστές. Επιτέλους, καταλάβετέ το. Δεν είναι τόσο πολύ δύσκολο. 

ΝΙΚΟΛΑΟΣ ΓΚΑΤΖΗΣ: Μιλάω για τα πρόστιμα που αναφέρατε στο 32. Εσείς καταλάβατε άλλο.

ΓΕΩΡΓΙΟΣ ΔΡΥΣ (Υφυπουργός Οικονομικών): Δεν είναι δύσκολο να καταλάβετε ότι και αν η εταιρεία κάνει χρήση πλαστών τιμολογίων ή εικονικών τιμολογίων, οι συντελεστές κέρδους είναι σταθεροί. Δεν επηρεάζονται, κύριε Γκατζή, από την ύπαρξη πλαστών τιμολογίων.

Από εκεί και πέρα, αν η εταιρεία κάνει τέτοιες παραβάσεις, τότε βεβαίως γι'αυτήν τη συγκεκριμένη παράβαση, θα επιβληθούν πλήρως οι ποινές που προβλέπει ο Κώδικας Βιβλίων και Στοιχείων.

Σημειώνω επίσης ότι στην ανάπτυξη της απαντήσεώς σας, πασχίζατε να κάνετε εκπτώσεις. Από τα τετρακόσια δισεκατομμύρια (400.000.000.000) δραχμές αρχίσατε να κατεβαίνετε. Σας είπα, λοιπόν, ότι είκοσι οκτώ τεχνικές εταιρείες που είναι στο Χρηματιστήριο έχουν κύκλο εργασιών διακόσια ογδόντα δισεκατομμύρια (280.000.000.000) δραχμές. Πώς είναι κατόπιν τούτου δυνατόν να τους χαρίσουμε, τετρακόσια δισεκατομμύρια (400.000.000.000) δραχμές, όταν επαναλαμβάνω ο κύκλος εργασιών του είναι διακόσια ογδόντα δισεκατομμύρια (280.000.000.000) δραχμές;

ΝΙΚΟΛΑΟΣ ΓΚΑΤΖΗΣ: Εσείς τα δώσατε, κύριε Υπουργέ. Τριάντα τέσσερις εταιρείες.

ΓΕΩΡΓΙΟΣ ΔΡΥΣ (Υφυπουργός Οικονομικών): Εκτός εάν υπολογίζετε πανωτόκια και εσείς, κύριε Γκατζή, και δεν το είπατε.

ΝΙΚΟΛΑΟΣ ΓΚΑΤΖΗΣ: Κύριε Υπουργέ, εσείς τα δώσατε. Τριάντα τέσσερις εταιρείες με τετρακόσια δισεκατομμύρια (400.000.000.000) δραχμές. Εσείς τα δώσατε.

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη δεύτερη επίκαιρη ερώτηση με αριθμό 531/5-12-1997 του Βουλευτή της Νέας Δημοκρατίας, κ. Αναστασίου Παπαληγούρα προς τους Υπουργούς Περιβάλλοντος, Χωροταξίας και Δημοσίων 'Εργων, Εσωτερικών, Δημόσιας Διοίκησης και Αποκέντρωσης, σχετικά με τις πρόσφατες πλημμύρες στην περιοχή της Κορίνθου, την αντιμετώπιση των καταστροφών κλπ.

Η επίκαιρη ερώτηση εν περιλήψει είναι η ακόλουθη:

"Παρά τις τρομερές καταστροφές που προκάλεσαν οι


 

  

Σελίδα 2877 

πλημμύρες του παρελθόντος Ιανουαρίου στην Κορινθία, με ανθρώπινα θύματα και ανυπολόγιστες υλικές ζημιές, η πολιτεία επέδειξε απαράδεκτη ολιγωρία στην κατασκευή αντιπλημμυρικών έργων και στην αναγκαία αποκατάσταση και διεύρυνση του παροχετευτικού δικτύου ομβρίων υδάτων, τόσο στην πόλη της Κορίνθου, όσο και στις γύρω περιοχές που υπέστησαν καταστροφές.

'Ετσι, δέκα μήνες, μετά με την πρώτη νεροποντή παρουσιάστηκαν νέα δραματικά προβλήματα που προκάλεσαν σοβαρές υλικές καταστροφές στην Κορινθία -μεταξύ άλλων πλημμύρισαν υπόγεια σπίτια και καταστήματα στην Κόρινθο- τα Εξαμίλια, την Ισθμία και το Λουτράκι, ο χείμαρρος Ξηριάς, υπεύθυνος για τις καταστροφές του Ιανουαρίου κινδύνευσε και πάλι να υπερχειλίσει, γκρεμίστηκαν τείχη στο στρατόπεδο και το σιδηροδρομικό σταθμό της Κορίνθου και διεκόπη η σιδηροδρομική επικοινωνία, κινδύνευσαν οδηγοί μέσα στα αυτοκίνητά τους κλπ.

Η Κόρινθος παραμένει "ανοχύρωτη πόλη", παρά τις διαβεβαιώσεις των αρμοδίων για την απορρόφηση κονδυλίων δισεκατομμυρίων δραχμών για τη "θωράκισή" της, ενώ οι κάτοικοι αισθάνονται ανυπεράσπιστοι και εγκαταλελημμένοι από την πολιτεία που δεν μπορεί να διασφαλίσει ούτε την ίδια τη ζωή τους.

Ερωτώνται οι αρμόδιοι Υπουργοί, αν συνειδητοποιούν την ανάγκη της ταχύτατης ολοκλήρωσης των αντιπλημμυρικών έργων και τη σχετική ευθύνη τους, πότε και ποια συγκεκριμένα έργα προγραμματίζεται να κατασκευασθούν, πότε θα περατωθούν και ποιο το κόστος τους και ποια τα προβλεπόμενα μέτρα αποζημίωσης για τους προσφάτως πληγέντες της Κορινθίας".

Ο Υπουργός, κ. Λαλιώτης, έχει το λόγο, για τρία λεπτά να πρωτολογήσει.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, η Ελλάδα ολόκληρη και ειδικότερα παρα πολλές πόλεις δεν είχαν και δεν έχουν επαρκή αντιπλημμυρική θωράκιση γιατί, πρώτον, οι πόλεις αναπτύχθηκαν χωρίς σχέδιο, χωρίς πρόβλεψη και χωρίς υποδομές εδώ και αρκετές δεκαετίες. Δεύτερον, γιατί για πολλούς φορείς τα έργα αντιπλημμυρικής προστασίας επειδή δεν είναι έργα βιτρίνας, δεν τα θεωρούν έργα προτεραιότητας και ζωτικής ανάγκης.

Το Υπουργείο Περιβάλλοντος - Χωροταξίας και Δημοσίων 'Εργων, επειδή θεωρεί τα αντιπλημμυρικά έργα ως έργα προτεραιότητας και ζωτικής ανάγκης για όλη την Ελλάδα και για όλες τις πόλεις, έχει διασφαλίσει εθνικούς πόρους αρκετά σημαντικούς που δίδονται σ'αυτά τα έργα και πέρα από αυτούς έχει πάρει και ένα δάνειο ογδόντα δισεκατομμυρίων (80.000.000.000) δραχμών από το Ταμείο Αλληλοβοήθειας του Συμβουλίου της Ευρώπης, τα οποία έχει κατανείμει με αντικειμενικά κριτήρια κατά νομό και κατά πόλη. Για την Κόρινθο για την περίοδο 1995-1998 έχει καθορισθεί να δοθεί περίπου ένα δισεκατομμύριο (1.000.000.000) δραχμές για παρεμβάσεις και αντιπλημμυρικά έργα σε χειμάρρους και σε ποταμούς τόσο στην πόλη της Κορίνθου, και στην περιοχή του Λουτρακίου όσο και στην περιοχή του Ξυλοκάστρου. Από αυτό το ένα δισεκατομμύριο (1.000.000.000) δραχμές περίπου τα εκατόν εξήντα εκατομμύρια (160.000.000) δραχμές αναφέρονται στις παρεμβάσεις στον Ξηριά της Κορίνθου και σε ορισμένους χειμάρρους του Λουτρακίου. Τα έργα σε μία σειρά από χειμάρρους και ποτάμια, βρίσκονται σε εξέλιξη. Μπορώ να καταθέσω τα έργα, τα οποία έχουν γίνει ή βρίσκονται σε εξέλιξη.

'Οσον αφορά τον Ξηριά που δημιούργησε το πρόβλημα -είναι ο χείμαρρος που διατρέχει την Κόρινθο- θα ολοκληρωθεί πρώτα η μελέτη και αμέσως μετά θα δημοπρατηθεί το έργο.

Είναι αλήθεια ότι και οι πλημμύρες που έγιναν πέρυσι και οι πλημμύρες που έγιναν φέτος στην Κόρινθο έχουν σχέση με το πώς έχει διαμορφωθεί ο οικιστικός ιστός της πόλης κυρίως. Υπήρχαν μπαζωμένα τμήματα του Ξηριά πέρυσι και φέτος η μεγάλη ζημιά έγινε από τη μάντρα του ΟΣΕ που είναι εδώ και δεκαετίες υψωμένη μέσα στην Κόρινθο, λόγω του ότι είναι φραγμένο ένα ρέμα. Αυτό δεν ισχύει μόνο για την Κόρινθο αλλά για όλες τις πόλεις.

Αυτή είναι η αλήθεια και σας λέω ότι εκτός από το ένα δισεκατομμύριο (1.000.000.000) έχουμε δώσει αρκετά χρήματα στη Νομαρχιακή Αυτοδιοίκηση, περίπου πενήντα με εξήντα εκατομμύρια (50.000.000-60.000.000) και άλλα πενήντα εκατομμύρια (50.000.000.) στο Δήμο της Κορίνθου, για να κάνει τις πρώτες σωστικές παρεμβάσεις με αφορμή τις περσινές πλημμύρες.

Για την αποζημίωση δεν υπάρχει εμπαιγμός, κύριε Παπαληγούρα. Τα ίδια μέτρα που υπήρξαν και για την Ξάνθη και για την Καρδίτσα και για μια σειρά από άλλους νομούς που υπέστησαν ζημιές, ελήφθησαν και για την Κορινθία, για την αποκατάσταση των πληγέντων. 

Είναι γνωστό ότι μετά από τα πορίσματα των πρωτοβάθμιων επιτροπών που συγκρότησε η νομαρχία και των δευτεροβάθμιων που συγκρότησε η περιφέρεια της Πελοποννήσου, σύμφωνα με αντικειμενικά κριτήρια, όπως αυτά έχου διαμορφωθεί από το 1994 και μετά, εδόθησαν οι αποζημιώσεις και σ' αυτούς που είχαν υποστεί ζημιές στα σπίτια τους και στα καταστήματά τους. 

ΠΡΟΕΔΡΕΥΩΝ (Παναγιώτης Σγουρίδης): Τα υπόλοιπα στη δευτερολογία σας, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Θα γίνει το ίδιο και για όσους έχουν πληγεί στις πρόσφατες πλημμύρες.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαληγούρας έχει το λόγο για δύο λεπτά, για να αναπτύξει την επίκαιρη ερώτηση.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, σε λίγες μέρες συμπληρώνονται έντεκα μήνες από τότε που τον περασμένο Γενάρη υπέστη η Κόρινθος κατά κυριολεξία βιβλική καταστροφή, από την πλημμύρα που στοίχισε ανθρώπινα θύματα, σοβαρότατες εκτεταμένες υλικές ζημιές.

Θα έλεγα μάλιστα ότι η πόλη ακόμη σήμερα υποφέρει από την πλημμύρα του περασμένου Γενάρη, ακριβώς γιατί η οικονομική της ζωή δεν έχει ακόμα πλήρως αποκατασταθεί.

Αποδείχθηκε τότε η απόλυτη ανεπάρκεια της αντιπλημμυρικής προστασίας της Κορίνθου και της γύρω περιοχής, της στεφάνης δηλαδή των χωριών γύρω από την Κόρινθο και αυτό, παρά το γεγονός ότι αρμόδιοι φορείς, μελετητές, είχαν προειδοποιήσει τις αρμόδιες υπηρεσίες και της Νομαρχίας αλλά και του ΥΠΕΧΩΔΕ, για την ανάγκη λήψης μέτρων, κατασκευής έργων αντιπλημμυρικής προστασίας.

'Εντεκα μήνες αργότερα, πριν από λίγες μέρες, εκτυλίχθηκαν καινούριες σκηνές φρίκης, όταν και πάλι η Κόρινθος πνίγηκε από τα νερά, από την πρώτη, δηλαδή, χειμερινή νεροποντή που την περιμέναμε άλλωστε όλοι, για να αποδειχθεί ότι όσο ανοχύρωτη πόλη ήταν η Κόρινθος τον περασμένο Γενάρη, άλλο τόσο εξακολουθεί και σήμερα να είναι, κύριε Λαλιώτη.

Λέτε ότι ήδη ένα ποσό της τάξης του ενός δισεκατομμυρίου (1.000.000.000) έχει προβλεφθεί για να αντιμετωπιστούν τα σχετικά προβλήματα της έλλειψης αντιπλημμυρικής προστασίας της Κορίνθου. Είπατε ακόμη -το σημείωσα κατά λέξη- "θα ολοκληρωθεί η μελέτη, μετά θα γίνει η δημοπράτηση".

Πότε κύριε Λαλιώτη; Διερωτώμαι, δεν φθάνει ότι παρήλθαν έντεκα μήνες; Δε φθάνουν τα θύματα που θρηνήσαμε, οι ανθρώπινες ζωές. Δε φθάνουν οι υλικές ζημιές; Δηλαδή, πόσος χρόνος πρέπει να παρέλθει από την προηγούμενη καταστροφή, προκειμένου το κράτος να λάβει τα αναγκαία μέτρα;

Εξακολουθεί σήμερα η πόλη να είναι ανοχύρωτη και οι πολίτες της ανυπεράσπιστοι, κύριε Λαλιώτη.

ΠΡΟΕΔΡΕΥΩΝ (Παναγιώτης Σγουρίδης): Ο κ. Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, τα χρήματα τα οποία ανέφερα, το ένα δισεκατομμύριο (1.000.000.000) περίπου, δε θα δοθούν. 'Εχουν διατεθεί με


 

  

Σελίδα 2878 

δώδεκα υπουργικές αποφάσεις σε συγκεκριμένα έργα. 'Εχουν διατεθεί. Πρώτον αυτό.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Προφανώς είναι ανεπαρκή.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Παπαληγούρα, σας είπα ότι το Υπουργείο Περιβάλλοντος, Χωροταξίας και Δημοσίων 'Εργων έχει θέσει τα αντιπλημμυρικά έργα, ως απόλυτη προτεραιότητα. Σύμφωνα με τους πόρους που έχουμε, αυτά διαθέτουμε, γιατί παραδείγματος χάρη η αντιπλημμυρική θωράκιση της Αττικής απαιτεί διακόσια πενήντα δισεκατομμύρια (250.000.000.000). Διαθέτουμε για την περίοδο 1994-1999 εκατό δισεκατομμύρια (100.000.000.000) που είναι περίπου τα μισά. Οι πόροι αυτοί έπρεπε να έχουν προβλεφθεί σε δεκαετίες και δεν έγιναν. Τι θέλετε να κάνει το Υπουργείο Περιβάλλοντος και Δημοσίων 'Εργων;

Επίσης το περιφερειακό συμβούλιο της Πελοποννήσου ή το νομαρχιακό συμβούλιο της Κορίνθου ή το δημοτικό συμβούλιο της Κορίνθου θα πρέπει να λαμβάνει αποφάσεις για τα έργα προτεραιότητας και αντιπλημμυρικής προστασίας. 'Εχωπροκαλέσει πολλές φορές τα περιφερειακά και τα νομαρχικά συμβούλια, σε όλην την Ελλάδα, να μου πουν πόσα αντιπλημμυρικά έργα έχουν θέσει ως προτεραιότητα, με τους πόρους που έχουν. Θα δείτε ότι δεν έχουν κατανείμει ίδιους πόρους για τέτοια έργα. Απλώς στέλνουν κάποια χαρτιά στο Υπουργείο ότι έχουμε αυτές τις ανάγκες και δώστε μας αυτά τα λεφτά. Το Υπουργείο τον εθνικό σχεδιασμό έχει αναλάβει να κάνει.

Παρόλα αυτά σας λέω, επειδή θεωρούμε ότι είναι ζωτικής σημασίας για όλες τις πόλεις η αντιπλημμυρική θωράκισή τους, πήραμε το δάνειο από το Ταμείο Αλληλοβοήθειας στο Συμβουλίου της Επικρατείας και κάναμε κατανομή σε όλην την Ελλάδα. 'Ενα δισεκατομμύριο (1.000.000.000) έχουμε κατανείμει για την Κόρινθο.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Εννοείτε ότι δεν έχουν αξιοποιηθεί από την Τοπική Αυτοδιοίκηση;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οχι, ορισμένα έχουν αξιοποιηθεί, έχουν γίνει. Και στο Λουτράκι και στο Ξυλόκαστρο, έχουν γίνει. Αυτό σας λέω ότι έχουν διατεθεί.

Τώρα για τις ζημιές και την αποζημίωση των πληγέντων υπάρχουν μέτρα. Πριν από το 1994 δεν υπήρχε κανένα και μετά το 1994 πάντα υπάρχει μία αρωγή της πολιτείας και σε αυτούς που έχουν υποστεί ζημιές τα σπίτια τους και σε αυτούς που έχουν υποστεί ζημιές οι επιχειρήσεις τους. 'Ο,τι έγινε σε όλες τις περιοχές, έγινε με το παραπάνω στην Κόρινθο. Δεν μπορεί η Κόρινθος να ζητάει πρόσθετα, από τη Φθιώτιδα, από την Ξάνθη.

ΠΡΟΕΔΡΕΥΩΝ (Παναγιώτης Σγουρίδης): Αυτό μπορώ να το επιβεβαιώσω και εγώ.

Ευχαριστούμε, κύριε Υπουργέ.

Τέταρτη είναι η με αριθμό 541/8.12.97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Δικαιοσύνης, σχετικά με την ανησυχητική αύξηση των νέων που καταδικάζονται για διάφορα αδικήματα, το σχεδιασμό και την προετοιμασία των αρμοδίων φορέων κλπ.

Η επίκαιρη ερώτηση της κ. Αλφιέρη έχει ως ακολούθως:

"Από στοιχεία της Υπηρεσίας Επιμελητών Ανηλίκων Αθήνας φαίνεται η αλματώδης αύξηση του αριθμού των ανηλίκων που απασχολούν τις αρμόδιες υπηρεσίες. 'Εχει πολλαπλασιαστεί ο αριθμός των νεων που καταδικάστηκαν για ναρκωτικά, κλοπές και άλλα αδικήματα.

Ανησυχία προκαλεί το γεγονός ότι στα παιδιά που καταδικάστηκαν υπάρχουν αρκετά ηλικίας δεκατριών και δεκατεσσάρων ετών.

Επειδή είναι επιτακτική ανάγκη για μία άλλη λογική στη μεταχείριση των ανηλίκων παραβατων με οργανωμένη παρέμβαση για την υποστήριξη και επανένταξή τους, ερωτάται ο κύριος Υπουργός:

Κατά πόσο το Υπουργείο Δικαιοσύνης προτίθεται να αλλάξει το θεσμικό πλαίσιο αντιμετώπισης της παραβατικότητας των νέων;

Είναι πολιτικής της Κυβέρνησης να στραφεί σε αποκαταστατικές και υποστηρικτικές λογικές, αντί για ποινική αντιμετώπιση που οδηγεί σε εγκλεισμό και ιδρυματισμό;

Ποιος είναι ο σχεδιασμός και η προετοιμασία των αρμοδίων φορέων για την υποδοχή των νέων παραβατών, ώστε να μην οδηγούνται στην περιθωριοποίηση και τον κοινωνικό αποκλεισμό;".

Ο Υπουργός Δικαιοσύνης κ.Γιαννόπουλος έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, με πολύ λεπτότητα, θα έλεγα, η κ. Αλφιέρη έχει διατυπώσει την ερώτησή της. Ρωτάει τώρα, κατά πόσον το Υπουργείο Δικαιοσύνης προτίθεται να αλλάξει το θεσμικό πλαίσιο επιβεβαίωσης της παραβατικότητας των νέων. Θα θέλετε να πείτε της εγκληματικότητας των νέων. Βεβαίως, οι λέξεις δεν αλλάζουν την ουσία των πραγμάτων. Η επιεικής συμπεριφορά της πολιτείας προς τους νέους, με όλα εκείνα, τα οποία μια επιεικής συμπεριφορά οπωσδήποτε επιτάσσει, βεβαίως είναι μια σωστή ενέργεια. Από εκεί και ύστερα, δεν μπορούμε να μην παραδεχθούμε ότι υπάρχει εγκληματικότητα, εσείς τη λέτε παραβατικότητα. Το έχω και αλλού συναντήσει, αλλά αυτοί οι όροι δεν επηρεάζουν ο ένας τον άλλον. 'Η θα πείτε παράβαση των ποινικών διατάξεων, που ως εκ τούτου έχουμε ποινική αντιμετώπιση του προβλήματος ή δε θα πούμε ότι καταργούμε βέβαια και τις ποινικές διατάξεις εκείνες, οι οποίες είναι και για παιδαγωγικό σκοπό και για σωφρωνιστικό, για πρόληψη και για καταστολή.

Βεβαίως, έχω να πληροφορήσω ότι στο Υπουργείο Δικαιοσύνης η ειδική νομοπαρασκευαστική επιτροπή ασχολείται με τη διατύπωση οπωσδήποτε επιεικών διατάξεων, όσον αφορά την αντιμετώπιση αυτής της παιδικής, ας πούμε ή εφηβικής εγκληματικότητας. 'Οταν ετοιμάσουμε -και σχεδόν είναι έτοιμο- ένα νομοσχέδιο, κυρία Αλφιέρη, θα σας τηλεφωνήσουμε, να έρθετε στο Υπουργείο να συνεργαστείτε κι εσείς, ώστε να το κάνουμε ευγενικότερο, θα έλεγε κανείς.

Από εκεί και ύστερα, δεν μπορούμε να μην έχουμε και σωφρωνιστήρια, ας μην τα πούμε κρατητήρια. Αποποινικοποίηση συμπεριφορών δεν μπορούμε να κάνουμε, τουλάχιστον επί του παρόντος. Η δε παιδική εγκληματικότητα, βεβαίως στη χώρα μας είναι η πιο μικρή από όλες τις χώρες της Ευρώπης, βέβαια δεν βάζουμε και την Αμερική, που εκεί η εγκληματικότητα είναι θηριώδης και όχι απλά σε μεγάλα νούμερα.

Πάντως, το δίκαιο των ανηλίκων αναδιαμορφώνεται, η σωφρωνιστική πρακτική αναδιαμορφώνεται και μέσα σε τρεις-τέσσερις μήνες το πολύ θα είναι σε θέση το Υπουργείο να φέρει ένα νομοσχέδιο ενώπιον της Βουλής, για να κάνουμε τις διατάξεις ανθρωπινότερες, για να αντιμετωπίσουμε αυτήν την παράβαση των ποινικών διατάξεων των νέων. Αυτά έχω να πληροφορήσω.

ΠΡΟΕΔΡΕΥΩΝ (Παναγιώτης Σγουρίδης): Η κ. Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Υπουργέ, ευχαριστώ για την πρόσκληση. Θέλω όμως κι εγώ να σας κάνω ένα δώρο. Σήμερα γιορτάζουμε για τα ανθρώπινα δικαιώματα, αύριο είναι η παγκόσμια ημέρα του παιδιού, γι' αυτό έχω κάνει κι αυτήν την ερώτηση. Θα σας παραπέμψω και θα το καταθέσω, για να δείτε στα "ΝΕΑ" 4.12.97, σε ένα καταπληκτικό σκίτσο του κ. Μητρόπουλου, που μιλάει για εβδομήντα μία καταδίκες ανηλίκων για ναρκωτικά, είναι το ένα σκέλος αυτό, και ρωτάει ο δικαστικός, λοιπόν, που εσείς έχετε την εμπειρία και γι' αυτό σταματήσατε και στη λέξη "παραβατικότητα": "Μήπως είσαι βαποράκι; Μια βαρκούλα είμαι, κύριε Πρόεδρε. Πέλαγος η απελπισία". Στη μεριά των ανηλίκων, αλλά και στη μεριά των οικογενειών. Είναι ένα θέμα, κύριε Υπουργέ, που πρέπει να αντιμετωπιστεί.

(Στο σημείο αυτό η Βουλευτής κ. Στυλιανή Αλφιέρη καταθέτει για τα Πρακτικά το προαναφερθέν σκίτσο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

Θεωρώ λοιπόν, κύριε Υπουργέ, ότι η Κυβέρνησή σας δεν


 

  

Σελίδα 2879 

επιλέγει λύσεις και αποφάσεις, που έχουν στο κέντρο την κοινωνικοποίηση και την στήριξη του ανήλικου παραβάτη, γιατί μην ξεχνάμε ότι είναι ανήλικος ο παραβάτης. Επιλέγετε, δυστυχώς, την καταδίωξη, τον εγκλεισμό και τον κοινωνικό αποκλεισμό. Οι ανήλικοι παραβάτες και οι γονείς τους καθημερικά προσκρούουν, και το ξέρετε αυτό, στις υποβαθμισμένες κρατικές υπηρεσίες για την πρόληψη, την υποδοχή και τη στήριξη του ανηλίκου παραβάτη. Δεν υπάρχουν υπηρεσίες.

Οι φυλακές τώρα τροφοδοτούνται από άλλες βαθμίδες σωφρωνιστικής καταστολής με μελλοντικούς εγκληματίες.

Καλείσθε, κύριε Υπουργέ, να συστήσετε άμεσα -όπως είπατε και δεσμευτήκατε, είναι είδηση- επιτροπή, με τη συμμετοχή φορέων και οργανώσεων, που ασχολούνται με τους ανηλίκους με αντικείμενο, γιατί το θεσμικό πλαίσιο έμμεσα κι εσείς το παραδεχθήκατε, έχει αντιλήψεις του 1930 και του 1940, είναι εκτίμηση και της Διακομματικής Επιτροπής του 1994 και νομίζω ότι πρέπει να τη βγάλουμε από το συρτάρι και να την αξιοποιήσουμε. 

Κάνετε μια θετική κίνηση, κλείσατε τον Ιούνιο του 1997 τα ιδρύματα του Κορυδαλλού και του Παπάγου. Εμείς τη βρίσκουμε σωστή αυτήν την ενέργεια, αλλά συναντάει το απόλυτο κενό. Δεν υπάρχει δομή, θεσμικό πλαίσιο και κατάλληλοι χώροι υποδοχής των παιδιών αυτών.

Και σε μια επίσκεψή μου στη φυλακή συνάντησα πέντε παιδιά στον Κορυδαλλό. Είναι ένα θέμα σημαντικό που πρέπει να λυθεί άμεσα. 

Κύριε Πρόεδρε, ο κ. Γιαννόπουλος λέγει ότι δεν καταθέτει εδώ ο Συνασπισμός προτάσεις, απλώς μικροπροβλήματα ...

ΠΡΟΕΔΡΕΥΩΝ (Παναγιώτης Σγουρίδης): Είπαμε να είστε πολυλογισμική. Να κάνουμε και εμείς νεολογισμούς όπως εσείς στην ερώτησή σας. 

ΣΤΥΛΙΑΝΗ ΑΛΦΙΕΡΗ: Σε μισό λεπτό τελειώνω. 'Αμεση λοιπόν αξιοποίηση των πορισμάτων του 1994 χωρίς να είναι ιδεολογισμός αυτό και να υποστηρίξουμε πολιτικές από εγκλεισμό σε μικρές μονάδες, σε συνεργασία με την Τοπική Αυτοδιοίκηση και τις κοινωνικές οργανώσεις, τη δουλειά στην οικογένεια, την οργανωμένη παρέμβαση για να μην υπάρξει, την υποστήριξη για κοινωνική επανένταξη των ανηλίκων. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, απάντησα γενικώς και ειδικώς. Δεν έχω να προσθέσω τίποτε ούτε μπορώ να προσθέσω τίποτα πέραν εκείνων που είπα. 

Αν θελήσει κανείς να μπει βαθύτερα σε όλους αυτούς τους προσδιορισμούς όπως "ιδρυματισμός" ,"παρεμβατικότητα", "περιθωριοποίηση" -αυτό βέβαια το καταλάβαμε- κλπ. τότε θα πελαγοδρομήσει.

Να λέμε συγκεκριμένα πράγματα. Τη φυλακή των ανηλίκων την καταργούμε στον Κορυδαλλό. Θα πάνε τώρα σε καλύτερες φυλακές οι ανήλικοι, οι οποίοι έχουν παραβεί τον ποινικό κώδικα. 

Σε ηλικία 16, 17 ετών δοκίμασα και εγώ τη φυλακή για πολιτικούς λόγους και είχαμε επικοινωνία τότε ή μάλλον συναναστροφή ή βρισκόμαστε στο ίδιο προαύλιο και με παιδιά που είχαν κάνει και φόνους. Θυμάμαι ότι δεκαοκτώ χρόνια είχε καταδικασθεί ένας νέος από τη Σπάρτη που για λόγους τιμής είχε εγκληματίσει. Τα ξέρω από νέος. Και στο Υπουργείο βρήκα πράγματι και καθιδρυμένες υπηρεσίες. Βρήκαμε και επιστημονικές οπωσδήποτε ενώσεις εκεί. Συνεργαζόμαστε καλά, έχει γίνει ένα σχέδιο νόμου για όλα αυτά και ύστερα από δυο ή τρεις μήνες ελάτε, κυρία Αλφιέρη, να τα δείτε, αλλά χρειάζονται και ειδικά μέσα τα οποία δεν υπάρχουν. 

Κύριε Πρόεδρε, τελείωσα. Αλλά θα ήθελα να σας επισημάνω ότι δεν υπάρχει καλή ακουστική στην Αίθουσα. 'Αθλια είναι η ακουστική. Εγώ δεν κατάλαβα τίποτα ή δεν άκουσα. Εδώ δεν ακούμε. Δεν ξέρω αν οι συνάδελφοι ακούνε τι λέμε εμείς από εδώ. 

Δεν φροντίζετε να φτιάξετε την ακουστική της Αίθουσας αυτής; Τα καθίσματα τα φτιάξατε. Δόξα σοι ο Θεός. Βουλιάζαμε σ' αυτά και εγώ έφερα ειδικό κάθισμα γιατί έχω τη μέση μου. Στην Αίθουσα της Γερουσίας επίσης χρειάζονται επισκευές. Λεφτά έχει η Βουλή. Πείτε στον κύριο Πρόεδρος της Βουλής να τα τακτοποιήσει αυτά.

ΠΡΟΕΔΡΕΥΩΝ (Παναγιώτης Σγουρίδης): Πρέπει να ξέρετε ότι μέσα σε τρία χρόνια η Βουλή έγινε αγνώριστη, κύριε Υπουργέ, και πρέπει να το αναγνωρίζετε αυτό. 

Πέμπτη είναι η με αριθμό 537/8.12.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Υγείας και Πρόνοιας, Εθνικής Οικονομίας και Οικονομικών, σχετικά με τις απεργιακές κινητοποιήσεις στο χώρο της υγείας την προώθηση ειδικού μισθολογίου του υγειονομικού προσωπικού, τις προσλήψεις κλπ. 

Η ερώτηση έχει ως εξής: 

"Αναβρασμός επικρατεί σήμερα στο χώρο της υγείας και πρόνοιας από τις στάσεις εργασίας και τις απεργιακές κινητοποιήσεις. Η κατάσταση που επικρατεί στα νοσοκομεία, τα Κέντρα Υγείας και τα Προνοιακά Ιδρύματα είναι πλέον οριακή από πλευράς νοσηλευτικού προσωπικού, με αποτέλεσμα όχι μόνο να υπολειτουργούν μονάδες εντατικής θεραπείας σε μεγάλα νοσοκομεία της Αθήνας, αλλά και η περίθαλψη των ασθενών να καθίσταται ανεπαρκής με όλους τους κινδύνους που αυτό συνεπάγεται. 

Μετά τα παραπάνω ερωτώνται οι κύριοι Υπουργοί:

1. Αν θα προχωρήσουν άμεσα στην πρόσληψη νοσηλευτικών πανεπιστημιακής εκπαίδευσης και τεχνολογικής εκπαίδευσης για την κάλυψη κενών οργανικών θέσεων και 

2. Αν θα προχωρήσουν σε ειδικό μισθολόγιο του υγειονομικού προσωπικού".

Ο Υφυπουργός κύριος Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν υπάρχει καμιά αμφιβολία ότι ο χώρος της υγείας και της πρόνοιας έχει αρκετά προβλήματα όσον αφορά το νοσηλευτικό προσωπικό. Το έχουμε ομολογήσει αυτό, αγαπητέ συνάδελφε, πολλές φορές και το ομολογούμε και σήμερα. 'Ομως, πρέπει να πούμε και κάτι άλλο.

Η Κυβέρνηση έχει βάλει τα θέματα της υγείας σε προτεραιότητα και παρά την απαγόρευση των προσλήψεων, το 1996 και το 1997 εγκρίθηκαν κατ'αρχάς από το Υπουργικό Συμβούλιο και έγιναν γύρω στις έντεκα χιλιάδες προσλήψεις στο χώρο της υγείας και της πρόνοιας ιατρικού και νοσηλευτικού προσωπικού.

Το 1996 έγιναν πέντε χιλιάδες πεντακόσιες προσλήψεις μη ιατρικού προσωπικού και το 1997 έχουν προκηρυχθεί τρεις χιλιάδες διακόσιες θέσεις νοσηλευτικού προσωπικού.

Επειδή εξειδικεύετε το ερώτημά σας, θέλω να σας πω ότι από τις πεντέμισι χιλιάδες θέσεις νοσηλευτικού προσωπικού, οι εκατόν τέσσερις ήταν του κλάδου ΠΕ νοσηλευτριών και οι χίλιες πεντακόσιες εβδομήντα τρεις θέσεις ήταν του κλάδου ΤΕ νοσηλευτριών.

'Οσον αφορά τις προκηρύξεις του 1997, από τις δύο χιλιάδες εφτακόσιες οι ενιακόσιες ενεννήντα πέντε ήταν του κλάδου ΤΕ και ΠΕ. Αυτά για το 1996 και το 1997.

'Οσον αφορά το 1998 εκκρεμεί το αίτημα του Υπουργείου Υγείας στο Υπουργικό Συμβούλιο για την έγκριση των θέσεων που θα προκηρύξουμε μέσα στο χρόνο. Θέλω να πιστεύω ότι θα είναι περίπου στα ίδια επίπεδα και εν πάση περιπτώσει, αν συνεχιστούν οι ίδιοι ρυθμοί, μέχρι το τέλος της τετραετίας θα έχουν καλυφθεί πάρα πολλά από τα κενά που υπάρχουν, που ομολόγησα από την αρχή της τοποθέτησής μου, στο όλο σύστημα υγείας της χώρας.

Σχετικά τώρα με το ερώτημά σας αν θα προχωρήσουμε σε ειδικό μισθολόγιο του υγειονομικού προσωπικού, εάν αναφέρεσθε στο μη ιατρικό προσωπικό, ξέρετε ότι πρόσφατα με τον ν.2470/77 για το νέο μισθολόγιο των δημοσίων υπαλλήλων ρυθμίστηκαν και τα θέματα του νοσηλευτικού προσωπικού και έτσι -αυτό φάνηκε τουλάχιστον και από την αντίδραση των συνδικαλιστικών οργανώσεων- οι εργαζόμενοι στο χώρο της υγείας, διατηρώντας το επίδομα τροφής και το νοσοκομειακό


 

  

Σελίδα 2880 

επίδομα, χωρίς να είναι κατενθουσιασμένοι, είναι πάντως ικανοποιημένοι από το νέο μισθολόγιο.

Αν αναφέρεσθε τώρα στο μισθολόγιο των γιατρών, πρέπει να σας πω -και τελειώνω, κύριε Πρόεδρε- ότι συνεστήθη μια μεικτή επιτροπή του Υπουργείου Υγείας και του Υπουργείου Οικονομικών με τη συμμετοχή και των συνδικαλιστών των γιατρών, δούλεψε δυο μήνες η επιτροπή, έκανε μια πρόταση και πρόσφατα όπως ξέρετε, επήλθε συμφωνία μεταξύ του Υπουργείου Οικονομικών που θα φέρει το νομοσχέδιο και των συνδικαλιστικών οργανώσεων των γιατρών.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, πήρα την ευκαιρία κατάθεσης της επίκαιρης ερώτησης έπειτα από διαπιστώσεις που έχουν γίνει από το συνδικαλιστικό όργανο της ΠΟΕΔΗΝ, το οποίο σύσσωμο με εκφραστή του τον Πρόεδρό του τον κ. Λομβέρδο, ο οποίος είναι και στέλεχος του ΠΑΣΟΚ, διαπιστώνει ότι ο φετεινός προϋπολογισμός για την υγεία και την πρόνοια είναι μειωμένος κατά 7%. Είναι ίσως η σημαντικότερη μείωση απ' όλα τα Υπουργεία.

( Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ.ΑΠΟΣΤΟΛΟΣ ΚΑΚΛΑΜΑΝΗΣ )

Την ίδια στιγμή προβλέπει αδυναμία καταβολής των μισθών και του δώρου των Χριστουγέννων. Ακόμη προβλέπει μείωση της δαπάνης μισθοδοσίας για το 1998 κατά 25%. Βλέπει ακόμη πάρα πολλά άλλα κενά στον τομέα της υγείας, ακόμα και στις προσλήψεις.

Βεβαίως, κύριε Υπουργέ, προηγουμένως σεις ονομάσατε τις προκηρύξεις προσλήψεις. Δεν είναι έτσι. Δεν κάνατε καθόλου προσλήψεις. Πώς θα τις κάνετε άλλωστε, όταν προβλέπετε φέτος δυόμισι δισεκατομμύρια (2.500.000.000) δραχμές για τη μισθοδοσία νέων προσλήψεων έναντι ενός πενιχρού προϋπολογισμού που θα έφτανε μόνο για εφτακόσιες πενήντα προσλήψεις, αν τις κάνατε κάποτε;

Αναφορικά με το δεύτερο ερώτημά μας, πράγματι υπάρχει ελλιπής στελέχωση των υπηρεσιών υγείας με νοσηλευτές τεχνολογικής και πανεπιστημιακής εκπαίδευσης. Τα ποσοστά σε επίπεδα Ευρώπης, είναι από τα χειρότερα που υπάρχουν. Το σύστημα προσπαθεί κάθε φορά να υποκαταστήσει αυτά τα κενά με "αποκλειστικούς" ένα θεσμό άγνωστο στην Ευρώπη, που δημιουργεί ιδιαίτερα αυξημένους κινδύνους στο σύστημα υγείας, οταν είναι γνωστό ότι το 40% των "αποκλειστικών" είναι απόφοιτοι δημοτικού.

Είναι πάρα πολλά βέβαια τα κενά που έχουν δημιουργηθεί στην πορεία και στα χρόνια. Καυτηριάζονται από όλους. Την ίδια στιγμή έχουν προβλεφθεί από μελέτες που εσείς έχετε χρηματοδοτήσει και έχετε στα χέρια σας, "μιλάω για μελέτες του 1995" που σας έδωσαν ιδιαίτερα στοιχεία και σας έδωσαν και μια κατεύθυνση στο πως πρέπει να κινηθείτε.

Λέει η κ. Λαναρά σε αυτές της τις εκτιμήσεις: "Υπάρχει ανεπαρκής αριθμός νοσηλευτικού προσωπικού σε σχέση με το αναγκαίο. Υπεροχή του αριθμού νοσηλευτικού προσωπικού δευτεροβάθμιας εκπαίδευσης σε σχέση με την τριτοβάθμια. Ανισομερής κατανομή του νοσηλευτικού προσωπικού σε διάφορες περιοχές της χώρας".

Και έρχεται αυθόρμητα σε μένα η ερώτηση και η απορία: Μήπως έτσι οδηγείτε σε αδιέξοδο το Εθνικό Σύστημα Υγείας και ενισχύετε την προοπτική των ιδιωτικών νοσηλευτικών ιδρυμάτων; Αν είναι έτσι τότε έχω την αίσθηση και το φόβο ότι πραγματικά έχετε ξεχάσει προ καιρού τη μεταρρύθμιση του αείμνηστου Γεννηματά, που μιλούσε τότε για ικανοποιημένους υγειονομικούς υπαλλήλους, που θα έδιναν και μία υγεία ικανοποιητική στους 'Ελληνες πολίτες.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δυο λόγια, κύριε Πρόεδρε.

Ομολόγησα προηγούμενα, αγαπητέ συνάδελφε, ότι τα κενά του υγειονομικού συστήματος της χώρας είναι πολλά. Σίγουρα όταν είναι γύρω στις είκοσι με είκοσι πέντε χιλιάδες, αυτές οι έντεκα χιλιάδες που ανέφερα προσλήψεις του 1996 και του 1997 δεν κάλυψαν τα κενά. Αυτές είναι οι δυνατότητες που είχαμε. Ελπίζω και το 1998 οι εγκρίσεις για πρόσληψη προσωπικού που θα πάρουμε από το Υπουργικό Συμβούλιο θα είναι ανάλογες με το 1996 και 1997. Αν συνεχιστούν εν πάση περιπτώσει οι ίδιοι ρυθμοί, στο τέλος της τετραετίας θα έχουμε καλύψει πολλά από τα κενά τα οποία υπάρχουν.

Αυτές είναι οι δυνατότητές μας, μακάρι να είχαμε τη δυνατότητα να καλύψουμε μέσα σε ένα χρόνο όλα τα κενά. Το ξέρετε ότι είναι αδύνατο. Εμάς εν πάση περιπτώσει, με τις προτεραιότητες που έχει βάλει η Κυβέρνηση, μπορούμε να πούμε σαν Υπουργείο Υγείας, ότι είμαστε ικανοποιημένοι.

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των επικαίρων ερωτήσεων.


 

  

Σελίδα 2881 

ΠΡΟΕΔΡΟΣ (Απόστολος Κακλαμάνης): Κύριοι Βουλευτές, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων, που είναι γραμμένα στην ημερήσια διάταξη.

Υπουργείου Εθνικής Παιδείας και Θρησκευμάτων

Ψήφιση στο σύνολο του σχεδίου νόμου: "Ελληνικό Ανοιχτό Πανεπιστήμιο και άλλες διατάξεις".

Θα ψηφισθεί στη συνέχεια.

Υπουργείου Εργασίας και Κοινωνικών Ασφαλίσεων.

Συνέχιση της συζήτησης επί των άρθρων και του συνόλου του σχεδίου νόμου: "Μέτρα κατά της εισφοροδιαφυγής, διασφάλιση εσόδων ΙΚΑ και άλλα θέματα".

Θα συνεχισθεί η συζήτησή του κατά τον Κανονισμό.

Υπουργείου Πολιτισμού.

Μόνη συζήτηση επί της αρχής των άρθρων και του συνόλου του σχεδίου νόμου: "Θεσμοί, μέτρα και δράσεις πολιτιστικής ανάπτυξης". Το νομοσχέδιο θα συζητηθεί απόψε.

Υπουργείου Μεταφορών και Επικοινωνιών.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση των διακοινώσεων και των προσαρτημάτων που τη συνοδεύουν για την τροποποίηση και συμπλήρωση του Παραρτήματος της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Καναδά περί αεροπορικών μεταφορών του 1984".

'Εχει ψηφισθεί ομοφώνως από τη Διαρκή Επιτροπή.

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εξωτερικών.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Προξενικής Σύμβασης μεταξύ της Ελληνικής Δημοκρατίας και της Δημοκρατίας της Τυνησίας".

Επίσης έχει ψηφισθεί ομοφώνως από τη Διαρκή Επιτροπή.

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εξωτερικών "Κύρωση Προξενικής Σύμβασης μεταξύ της Ελληνικής Δημοκρατίας και της Δημοκρατίας της Τυνησίας" έγινε δεκτό ομοφώνως, σε μόνη συζήτηση επί της αρχής, των άρθρων και του συνόλου και έχει ως εξής:

Κύρωση Προξενικής Σύμβασης μεταξύ της Ελληνικής Δημοκρατίας και της Δημοκρατίας της Τυνησίας

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Προξενική Σύμβαση μεταξύ της Ελληνικής Δημοκρατίας και της Δημοκρατίας της Τυνησίας, που υπογράφηκε στην Αθήνα στις 17 Ιουλίου 1996, της οποίας το κείμενο σε πρωτότυπο στην ελληνική και γαλλική γλώσσα έχει ως εξής:

ΠΡΟΞΕΝΙΚΗ ΣΥΜΒΑΣΗ

ΜΕΤΑΞΥ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ

ΔΗΜΟΚΡΑΤΙΑΣ ΤΗΣ ΤΥΝΗΣΙΑΣ

Η ΚΥΒΕΡΝΗΣΗ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ

ΚΑΙ

Η ΚΥΒΕΡΝΗΣΗ ΤΗΣ ΔΗΜΟΚΡΑΤΙΑΣ ΤΗΣ ΤΥΝΗΣΙΑΣ

ΕΠΙΘΥΜΩΝΤΑΣ να αναπτύξουν τις υφιστάμενες σχέσεις φιλίας και συνεργασίας μεταξύ της Ελλάδος και της Τυνησίας και να ρυθμίσουν στο πνεύμα αυτό τις προξενικές τους σχέσεις με σκοπό να διευκολύνουν την προστασία και την προάσπιση των συμφερόντων των υπηκόων τους και τούτο, μέσα στο πνεύμα της Σύμβασης της Βιέννης του 1963 για τις προξενικές σχέσεις,

ΑΠΟΦΑΣΙΣΑΝ να συνάψουν για το σκοπό αυτόν μία Προξενική Σύμβαση και διόρισαν ως πληρεξούσιούς τους:

Ο Πρόεδρος της Ελληνικής Δημοκρατίας τον Υπουργό Εξωτερικών κ. Θεόδωρο Πάγκαλο,

Ο Πρόεδρος της Δημοκρατίας της Τυνησίας τον Υπουργό Εξωτερικών κ. Habib BEN-YAHIA,

οι οποίοι, αφού αντήλλαξαν τα εν απολύτω τάξει πληρεξούσια έγγραφά τους, αποφάσισαν τα ακόλουθα:

ΤΙΤΛΟΣ 1

ΟΡΙΣΜΟΙ

ΑΡΘΡΟ 1

Στην παρούσα Σύμβαση νοείται:

1) Ως "αποστέλλον Κράτος", το Υψηλό Συμβαλλόμενο Μέρος το οποίο διορίζει τους προξενικούς λειτουργούς, όπως αυτοί ορίζονται παρακάτω.

2) Ως "Κράτος διαμονής", το Υψηλό Συμβαλλόμενο Μέρος στο έδαφος του οποίου οι προξενικοί λειτουργοί ασκούν τα καθήκοντά τους.

3) Ως "υπήκοοι", οι έχοντες την ιθαγένεια ενός των δύο Κρατών, και, εφόσον προβλέπεται από τα συμφραζόμενα, τα νομικά πρόσωπα που εδρεύουν στο έδαφος του ενός των δύο Κρατών και που έχουν συσταθεί σύμφωνα με τη νομοθεσία του Κράτους αυτού.

Εάν ένα φυσικό πρόσωπο έχει συγχρόνως την ιθαγένεια του αποστέλλοντος Κράτους και του Κράτους διαμονής, υπερισχύει η νομοθεσία του Κράτους όπου αυτό ευρίσκεται.

4) Ως "προξενική αρχή", κάθε γενικό προξενείο, προξενείο ή υποπροξενείο.

5) Ως "προξενική περιφέρεια", το έδαφος στο Κράτος διαμονής εντός των ορίων του οποίου ο προξενικός λειτουργός ασκεί τα καθήκοντά του.

6) Ως "αρχηγός της προξενικής αρχής", το πρόσωπο το εντεταλμένο να διευθύνει προξενική αρχή. 

7) Ως "προξενικός λειτουργός", κάθε πρόσωπο, συμπεριλαμβανομένου του αρχηγού της προξενικής αρχής, δεόντως διορισμένου από το αποστέλλον Κράτος για να ασκήσει προξενικά καθήκοντα στο Κράτος διαμονής ως Γενικός Πρόξενος, Πρόξενος, Υποπρόξενος ή Ακόλουθος προξενείου.

'Ενας προξενικός λειτουργός μπορεί να είναι:

α) 'Εμμισθος προξενικός λειτουργός όταν, έχοντας μόνο την ιθαγένεια του αποστέλλοντος Κράτους, δεν διαμένει μόνιμα στο Κράτος διαμονής και δεν ασκεί εκεί ιδιωτική δραστηριότητα κερδοσκοπικού χαρακτήρα.

β) Επίτιμος προξενικός λειτουργός όταν οποιαδήποτε και αν είναι η ιθαγένειά του, επιλέγεται εντός του Κράτους διαμονής και μπορεί να ασκήσει εκεί εκτός από τα προξενικά του καθήκοντα, δραστηριότητα κερδοσκοπικού χαρακτήρα.

8) Ως "προξενικός υπάλληλος", κάθε πρόσωπο που απασχολείται στις διοικητικές ή τεχνικές υπηρεσίες προξενικής αρχής. 

9) Ως "μέλος του υπηρετικού προσωπικού", κάθε πρόσωπο που προσφέρει οικιακές υπηρεσίες στην προξενική αρχή.

10) Ως "μέλος της προξενικής αρχής", οι προξενικοί λειτουργοί, οι προξενικοί υπάλληλοι και τα μέλη του υπηρετικού προσωπικού.

11) Ως "μέλος του ιδιωτικού προσωπικού", κάθε πρόσωπο που απασχολείται αποκλειστικά στην ιδιωτική υπηρεσία μέλους της προξενικής αρχής. 

12) Ως "προξενικοί χώροι", τα κτίρια ή τμήματα των κτιρίων και το συνεχόμενο με αυτά οικόπεδο τα οποία χρησιμοποιούνται αποκλειστικά για τους σκοπούς της προξενικής αρχής, οποιοσδήποτε και αν είναι ο ιδιοκτήτης.

13) Ως "προξενικά αρχεία", όλα τα χαρτιά, έγγραφα, αλληλογραφία, βιβλία, ταινίες, μαγνητικές ταινίες και μητρώα της προξενικής αρχής, καθώς επίσης το υλικό κρυπτογράφησης, οι καρτελοθήκες και τα έπιπλα που προορίζονται για την προστασία και συντήρηση αυτών.


 

  

Σελίδα 2882 

14) Ως "πλοίο του αποστέλλοντος Κράτους", οποιοδήποτε πλοίο φέρει τη σημαία ή είναι εγγεγραμμένο σύμφωνα με τη νομοθεσία του αποστέλλοντος Κράτους, συμπεριλαμβανομένων εκείνων των οποίων το αποστέλλον Κράτος είναι ιδιοκτήτης, με εξαίρεση τα πολεμικά πλοία. 

15) Ως "αεροσκάφος του αποστέλλοντος Κράτους", κάθε αεροσκάφος που φέρει τη σημαία ή είναι εγγεγραμμένο σύμφωνα με τη νομοθεσία του αποστέλλοντος Κράτους, συμπεριλαμβανομένων εκείνων των οποίων το αποστέλλον Κράτος είναι ιδιοκτήτης, με εξαίρεση τα στρατιωτικά αεροσκάφη.

ΤΙΤΛΟΣ ΙΙ

ΕΓΚΑΘΙΔΡΥΣΗ ΚΑΙ ΛΕΙΤΟΥΡΓΙΑ

ΠΡΟΞΕΝΙΚΩΝ ΣΧΕΣΕΩΝ

ΑΡΘΡΟ 2

1) Προξενική αρχή δεν μπορεί να εγκαθιδρυθεί στο έδαφος του Κράτους διαμονής παρά μόνο με τη συναίνεση του Κράτους αυτού.

2) Η έδρα της προξενικής αρχής, η τάξη της και η προξενική της περιφέρεια, καθώς και ο αριθμός του προσωπικού της προξενικής αρχής καθορίζονται από το αποστέλλον Κράτος και υπόκεινται στην έγκριση του Κράτους διαμονής. Το ίδιο ισχύει και σε περίπτωση μεταβολής της έδρας, της τάξης, της προξενικής περιφέρειας ή του αριθμού του προσωπικού της προξενικής αρχής.

ΑΡΘΡΟ 3

1) Το αποστέλλον Κράτος υποχρεούται να πληροφορεί το Κράτος διαμονής, με τη διπλωματική οδό, για το διορισμό κάθε προσώπου ως προξενικού λειτουργού και εφόσον πρόκειται για τον αρχηγό της προξενικής αρχής να διαβιβάζει σ' αυτόν το προξενικό του δίπλωμα ή παρόμοιο σχετικό έγγραφο. Το προξενικό δίπλωμα ή το παρόμοιο σχετικό έγγραφο αναφέρει συγκεκριμένα την έδρα και την περιφέρεια της προξενικής αρχής.

2) Σύμφωνα με τους κανονισμούς και τις διατυπώσεις που ισχύουν στο έδαφός του, το Κράτος διαμονής χορηγεί, όσο γίνεται γρηγορότερα και ατελώς, εκτελεστήριο ή άλλη άδεια στον αρχηγό της προξενικής αρχής. Το εκτελεστήριο αναφέρει συγκεκριμένα την έδρα και την περιφέρεια της προξενικής αρχής.

3) Ευθύς μόλις παραλάβει το εκτελεστήριο ή άλλη άδεια, ο αρχηγός της προξενικής αρχής αναλαμβάνει την άσκηση των καθηκόντων του και απολαμβάνει των προνομίων που προβλέπονται στις διατάξεις της παρούσας Σύμβασης.

Αναμένοντας τη χορήγηση του εκτελεστηρίου ή άλλης άδειας, το Κράτος διαμονής μπορεί να συναινέσει στην προσωρινή ανάληψη των καθηκόντων του και χρήση των προνομίων.

4) Σε περίπτωση άρνησης ή απόρριψης του εκτελεστηρίου ή άλλης άδειας, το Κράτος διαμονής δεν υποχρεούται να γνωρίσει τους λόγους στο αποστέλλον Κράτος.

Σε τέτοιο ενδεχόμενο, το αποστέλλον Κράτος, ανάλογα με την περίπτωση, ανακαλεί το εν λόγω πρόσωπο ή θέτει τέλος στα καθήκοντά του στην προξενική αρχή.

ΑΡΘΡΟ 4

Ευθύς μόλις ο αρχηγός της προξενικής αρχής αναλάβει, έστω και προσωρινά, τα καθήκοντά του, το Κράτος διαμονής υποχρεούται να πληροφορήσει τις αρμόδιες αρχές της προξενικής περιφέρειας υποχρεούται επίσης να μεριμνήσει όπως ληφθούν τα απαραίτητα μέτρα ώστε να μπορεί ο αρχηγός της προξενικής αρχής να εκτελεί τα καθήκοντα με τα οποία είναι επιφορτισμένος και να απολαύει της μεταχείρισης που προβλέπεται στις διατάξεις της παρούσας Σύμβασης.

ΑΡΘΡΟ 5

1) Το Κράτος διαμονής πρέπει να πληροφορείται με τη διπλωματική οδό για την τοποθέτηση κάθε λειτουργού, προξενικού υπαλλήλου ή κάθε μέλους του υπηρετικού προσωπικού σε μία προξενική αρχή και να τηρείται ενήμερο για τη διεύθυνση ιδιωτικής κατοικίας του στο Κράτος διαμονής.

2) Το Κράτος διαμονής μπορεί, κατά τη γνωστοποίηση ή μεταγενέστερα, να απορρίψει ή να σταματήσει να αναγνωρίζει κάθε πρόσωπο ως λειτουργό ή προξενικό υπάλληλο ή μέλος του υπηρετικού προσωπικού. Σε τέτοιο ενδεχόμενο, το αποστέλλον Κράτος, ανάλογα με την περίπτωση, ανακαλεί το εν λόγω πρόσωπο ή θέτει τέλος στα καθήκοντά του στην προξενική αρχή.

ΑΡΘΡΟ 6

1) Ο αρχηγός της Διπλωματικής Αποστολής που είναι διαπιστευμένος στο Κράτος διαμονής μπορεί να ορίσει ένα ή περισσότερα μέλη του διπλωματικού του προσωπικού να ασκούν εντός της Αποστολής προξενικά καθήκοντα. Ο ορισμός αυτός γνωστοποιείται στο Υπουργείο Εξωτερικών του Κράτους διαμονής.

2) Η άσκηση των προξενικών καθηκόντων από τα μέλη Διπλωματικής Αποστολής, που μνημονεύονται στην παράγραφο 1 του παρόντος άρθρου, δεν θίγει τα προνόμια και τις ασυλίες τις οποίες απολαύουν ως μέλη του διπλωματικού προσωπικού της αποστολής αυτής.

ΑΡΘΡΟ 7

1) Εάν ο αρχηγός της προξενικής αρχής κωλύεται να ασκήσει τα καθήκοντά του ή εάν η θέση του είναι κενή, το αποστέλλον Κράτος μπορεί να ορίσει ένα πρόσωπο για να διευθύνει προσωρινά την προξενική αρχή. Ο ορισμός αυτός γνωστοποιείται στο Υπουργείο Εξωτερικών του Κράτους διαμονής.

Το πρόσωπο αυτό απολαύει, κατά τη διάρκεια της θητείας του, της ίδιας μεταχείρισης που τυγχάνει και ο αρχηγός της προξενικής αρχής τον οποίο αντικαθιστά.

2) Είναι πάντως αυτονόητο ότι το Κράτος διαμονής δεν υποχρεούται, σύμφωνα με τους όρους της παραγράφου 1 του παρόντος άρθρου, να παρέχει στο πρόσωπο που ορίζεται να διευθύνει προσωρινά την προξενική αρχή τα δικαιώματα, προνόμια ή ασυλίες των οποίων η άσκηση ή η απολαυή υπόκεινται σε προϋποθέσεις που ορίζονται στην παρούσα Σύμβαση και τις οποίες το πρόσωπο αυτό δεν πληροί. 

3) 'Οταν μέλος του διπλωματικού προσωπικού της Διπλωματικής Αποστολής του αποστέλλοντος Κράτους εντός του Κράτους διαμονής ορίζεται να διευθύνει προσωρινά την προξενική αρχή, σύμφωνα με την παράγραφο 1 του παρόντος άρθρου, συνεχίζει να απολαύει των διπλωματικών προνομίων και ασυλιών, εφόσον το Κράτος διαμονής δεν αντιτίθεται σ' αυτό.

ΑΡΘΡΟ 8

Το Υπουργείο Εξωτερικών του Κράτους διαμονής ή η αρχή που έχει ορισθεί από αυτό, πρέπει να τηρείται ενήμερο ως προς:

α) το διορισμό μελών προξενικής αρχής, την άφιξή τους μετά το διορισμό τους στην προξενική αρχή, την οριστική αναχώρησή τους ή τη λήξη των καθηκόντων τους, καθώς επίσης οποιεσδήποτε άλλες μεταβολές που αφορούν την υπηρεσιακή τους κατάσταση, οι οποίες είναι δυνατόν να επέλθουν κατά τη διάρκεια της υπηρεσίας τους στην προξενική αρχή.

β) την άφιξη και την οριστική αναχώρηση προσώπου της οικογένειας μέλους προξενικής αρχής το οποίο κατοικεί μαζί του και, εφόσον λάβει χώρα, το γεγονός ότι ένα πρόσωπο


 

  

Σελίδα 2883 

γίνεται ή παύει να είναι μέλος της οικογένειας.

γ) την άφιξη και την οριστική αναχώρηση μελών του ιδιωτικού προσωπικού και, εφόσον λάβει χώρα, τη λήξη της υπηρεσίας τους υπό αυτή την ιδιότητα.

δ) την πρόσληψη και την απόλυση προσώπων που διαμένουν στο Κράτος διαμονής ως μέλη της προξενικής αρχής ή ως μέλη του ιδιωτικού προσωπικού, εχόντων δικαίωμα σε προνόμια και ασυλίες.

ΤΙΤΛΟΣ ΙΙΙ

ΠΡΟΝΟΜΙΑ ΚΑΙ ΑΣΥΛΙΕΣ

ΑΡΘΡΟ 9

1) Το αποστέλλον Κράτος μπορεί, με τις προϋποθέσεις και με όλες τις διαδικασίες που προβλέπονται από τη νομοθεσία του Κράτους διαμονής:

α) να αποκτά ή να νέμεται ή να κατέχει οικόπεδα, κτίρια, τμήματα κτιρίων και τα απαραίτητα παραρτήματα για την εγκαθίδρυση προξενικής αρχής ή για την κατοικία του αρχηγού της προξενικής αρχής ή για την κατοικία εμμίσθου προξενικού λειτουργού.

β) να κατασκευάζει, για τους ίδιους σκοπούς, κτίρια, τμήματα κτιρίων ή παραρτήματα στα οικόπεδα που απέκτησε, νέμεται ή κατέχει.

γ) να εκχωρεί τα δικαιώματα ή τα αγαθά που μνημονεύονται στις υποπαραγράφους (α) και (β) της παρούσας παραγράφου.

2) Το Κράτος διαμονής, οφείλει είτε να διευκολύνει την κτήση επί του εδάφους του, στα πλαίσια των νόμων και κανονισμών του, εκ μέρους του αποστέλλοντος Κράτους, των απαραίτητων χώρων για την προξενική αρχή ή να βοηθά το αποστέλλον Κράτος να κτάται χώρους κατ' άλλον τρόπο. Οφείλει επίσης, εάν χρειασθεί, να βοηθά την προξενική αρχή να ανευρίσκει κατάλληλες κατοικίες για τα μέλη της.

3) Οι διατάξεις του παρόντος άρθρου δεν απαλλάσσουν το αποστέλλον Κράτος από τη συμμόρφωση με τη νομοθεσία περί πολεοδομίας και χωροταξίας που εφαρμόζεται στην περιοχή όπου κείνται τα κτίρια.

ΑΡΘΡΟ 10

1) Η εθνική σημαία του αποστέλλοντος Κράτους μπορεί να υψούται στα κτίρια της προξενικής αρχής, στην κατοικία του αρχηγού αυτής και στα μέσα μεταφοράς αυτού, όταν τα χρησιμοποιεί για την εκτέλεση των καθηκόντων του.

2) Θυρεός του αποστέλλοντος Κράτους, με εγγραφή προσδιορίζουσα την προξενική αρχή στην ή στις επίσημες γλώσσες του αποστέλλοντος Κράτους και στις γλώσσες του Κράτους διαμονής, μπορεί να τοποθετείται στα κτίρια που είναι εγκατεστημένη η προξενική αρχή και στην κατοικία του αρχηγού της προξενικής αρχής.

3) Κατά την άσκηση του δικαιώματος που παρέχεται με το παρόν άρθρο, λαμβάνονται υπόψη οι νόμοι, κανονισμοί και τα έθιμα του Κράτους διαμονής.

ΑΡΘΡΟ 11

1) Το αποστέλλον Κράτος απολαύει απαλλαγής από επίταξη κάθε μορφής για σκοπούς εθνικής άμυνας ή δημόσιας χρήσης όσον αφορά:

α) τους προξενικούς χώρους, συμπεριλαμβανομένων των κινητών αγαθών και των εγκαταστάσεων που ευρίσκονται στους χώρους αυτούς,

β) τα μεταφορικά μέσα της προξενικής αρχής.

2) Τα μέλη της προξενικής αρχής, με την εξαίρεση των υπηκόων του Κράτους διαμονής, απολαύουν της ίδιας απαλλαγής όσον αφορά:

α) την ιδιωτική τους κατοικία, συμπεριλαμβανομένων των κινητών αγαθών και των εγκαταστάσεων που ευρίσκονται σε αυτή,

β) τα μεταφορικά μέσα που χρησιμοποιούν ή κατέχουν.

3) Οι διατάξεις της παραγράφου 2 του παρόντος άρθρου εφαρμόζονται στους επίτιμους προξενικούς λειτουργούς, με την προϋπόθεση να μην είναι ούτε υπήκοοι ούτε μόνιμοι κάτοικοι του Κράτους διαμονής.

4) Παρά ταύτα, οι διατάξεις των προηγούμενων παραγράφων του παρόντος άρθρου δεν είναι αντίθετες στην απαλλοτρίωση ή κατάσχεση εκ μέρους του Κράτους διαμονής, για σκοπούς εθνικής άμυνας ή δημόσιας χρήσης, σύμφωνα με τη νομοθεσία, των προξενικών χώρων του αποστέλλοντος Κράτους ή της κατοικίας μέλους της προξενικής αρχής του Κράτους. Εάν είναι απαραίτητο να υιοθετηθεί τέτοιο μέτρο, όσον αφορά ένα από τα αγαθά αυτά, πρέπει να λαμβάνονται όλα τα απαραίτητα μέτρα για την απρόσκοπτη άσκηση των προξενικών καθηκόντων.

Εξάλλου, σε περίπτωση απαλλοτρίωσης ή κατάσχεσης, καταβάλλεται άμεσα επαρκής και ουσιαστική αποζημίωση.

Παρόμοια αποζημίωση θα πρέπει να μπορεί να μεταφέρεται σε εύλογο χρονικό διάστημα στο αποστέλλον Κράτος.

ΑΡΘΡΟ 12

1) Το αποστέλλον Κράτος απαλλάσσεται παντός είδους φόρων, δασμών και τελών, που επιβάλλονται ή εισπράττονται από το Κράτος διαμονής, προκειμένου περί:

α) απόκτησης κατά κυριότητα, νομή ή επικαρπία, κυριότητας, νομής, επικαρπίας, κατοχής οικοπέδου, κτιρίων ή τμημάτων κτιρίων, ανοικοδόμησης κτιρίων ή διαρρύθμισης οικοπέδων, που προορίζονται ή χρησιμεύουν αποκλειστικά για τους επίσημους σκοπούς ή ως κατοικία του αρχηγού της προξενικής αρχής.

β) απόκτησης, κυριότητας, νομής ή χρησιμοποίησης παντός είδους κινητής περιουσίας συμπεριλαμβανομένων των μεταφορικών μέσων που προορίζονται ή χρησιμεύουν αποκλειστικά για προξενικούς σκοπούς, συμφώνα με τις νομοθετικές ή κανονιστικές διατάξεις του Κράτους διαμονής, υπό την προϋπόθεση ότι η απαλλαγή από τα οικονομικά βάρη και τέλη που επιβάλλονται επ' ευκαιρία ή λόγω εισαγωγής ή επανεξαγωγής, αποτελεί αποκλειστικά το αντικείμενο των διατάξεων του άρθρου 23.

2) Η απαλλαγή που αναφέρεται στην παράγραφο 1 του παρόντος άρθρου δεν εφαρμόζεται στους επιβαλλόμενους ή εισπραττόμενους φόρους, δασμούς και τέλη για παρασχεθείσες ιδιαίτερες υπηρεσίες.

3) Η απαλλαγή, που αναφέρεται στην παράγραφο 1 του παρόντος άρθρου δεν εφαρμόζεται στους φόρους, δασμούς και τέλη, που, σύμφωνα με τη νομοθεσία του Κράτους διαμονής, βαρύνουν τα πρόσωπα που έχουν συμβληθεί με το αποστέλλον Κράτος ή με τα πρόσωπα που ενεργούν επ' ονόματί του.

ΑΡΘΡΟ 13

Οι προξενικοί χώροι και η κατοικία του αρχηγού της εμμίσθου προξενικής αρχής, είναι απαραβίαστοι. Δεν επιτρέπεται στους δημόσιους λειτουργούς του Kράτους διαμονής να εισέρχονται εντός των παραπάνω χώρων χωρίς τη συγκατάθεση του αρχηγού της προξενικής αρχής, του προσώπου που υποδεικνύεται από τον αρχηγό της προξενικής αρχής ή του αρχηγού της Διπλωματικής Αποστολής του αποστέλλοντος Κράτους.

Πάντως, η συγκατάθεση θεωρείται δεδομένη σε περίπτωση πυρκαγιάς ή άλλου γεγονότος για το οποίο απαιτείται άμεση λήψη μέτρων προστασίας.

ΑΡΘΡΟ 14

1) Σύμφωνα με τις αναγνωρισμένες αρχές του διεθνούς δικαίου, τα αρχεία και όλα τα λοιπά έγγραφα και βιβλία μητρώου είναι, οποτεδήποτε και οπουδήποτε και αν ευρίσκονται, απαραβίαστα και οι αρχές του Κράτους διαμονής δεν μπορούν, με κανένα πρόσχημα, να τα εξετάσουν ή να τα κατάσχουν.

2) Οι επίτιμοι προξενικοί λειτουργοί πρέπει να φυλάσσουν


 

  

Σελίδα 2884 

τα εν λόγω έγγραφα σε ξεχωριστά από τα υπόλοιπα χαρτιά και έγγραφα και, ειδικότερα, ξεχωριστά από την ιδιωτική αλληλογραφία αυτών όσο και των προσώπων που εργάζονται μαζί τους, όπως επίσης ξεχωριστά και από τα αντικείμενα, βιβλία ή έγγραφα που έχουν σχέση με το επάγγελμά τους ή τις εμπορικές δραστηριότητές τους.

ΑΡΘΡΟ 15

1) Το Κράτος διαμονής παρέχει όλες τις διευκολύνσεις που απαιτούνται για την εκπλήρωση των προξενικών καθηκόντων και λαμβάνει όλα τα κατάλληλα μέτρα για να μπορούν τα μέλη της προξενικής αρχής να ασκούν τα καθήκοντά τους και να απολαμβάνουν τα δικαιώματα, τα προνόμια και ασυλίες που παρέχονται από την παρούσα Σύμβαση.

2) Το Κράτος διαμονής συμπεριφέρεται στους προξενικούς λειτουργούς με τον προσήκοντα, λόγω της ιδιότητάς τους, σεβασμό και εξασφαλίζει την προστασία τους.

3) Το Κράτος διαμονής υποχρεούται να λαμβάνει όλα τα αναγκαία μέτρα για να εξασφαλίζει την προστασία των χώρων της προξενικής αρχής και της κατοικίας του αρχηγού της προξενικής αρχής.

ΑΡΘΡΟ 16

1) Οι προξενικοί λειτουργοί και οι προξενικοί υπάλληλοι, ως και τα μέλη της οικογένειάς τους που συγκατοικούν με αυτούς, απαλλάσσονται από όλες τις υποχρεώσεις που προβλέπονται από τους νόμους και κανονισμούς του Κράτους διαμονής σε θέματα εγγραφής αλλοδαπών σε μητρώα και άδειας παραμονής.

2) Πάντως, οι διατάξεις της παραγράφου 1 του παρόντος άρθρου δεν εφαρμόζονται ούτε σε προξενικό υπάλληλο που δεν είναι μόνιμος υπάλληλος του αποστέλλοντος Κράτους ή που ασκεί στο Κράτος διαμονής ιδιωτικής φύσεως κερδοσκοπική δραστηριότητα, ούτε σε μέλος της οικογένειάς του.

3) Διευκολύνεται η ολοκλήρωση των διατυπώσεων εκείνων στις οποίες ενδεχομένως υποβάλλονται οι επίτιμοι προξενικοί λειτουργοί και οι προξενικοί υπάλληλοι λόγω της ιδιότητάς τους ως αλλοδαπών εντός του αποστέλλοντος Κράτους.

ΑΡΘΡΟ 17

1) Τα μέλη της προξενικής αρχής απαλλάσσονται, όσον αφορά τις υπηρεσίες που παρέχονται στο αποστέλλον Κράτος, από τις υποχρεώσεις που επιβάλλουν σε θέματα άδειας εργασίας οι νόμοι και κανονισμοί του Κράτους διαμονής περί απασχόλησης αλλοδαπών εργαζομένων.

2) Τα μέλη του ιδιωτικού προσωπικού των προξενικών λειτουργών και προξενικών υπαλλήλων, εφόσον δεν ασκούν καμία άλλη ιδιωτικής φύσεως δραστηριότητα κερδοσκοπικού χαρακτήρα στο Κράτος διαμονής, απαλλάσσονται από τις υποχρεώσεις που αναφέρονται στην παράγραφο 1 του παρόντος άρθρου.

ΑΡΘΡΟ 18

1) Τα μέλη της προξενικής αρχής, προκειμένου περί υπηρεσιών που παρέχουν στο αποστέλλον Κράτος, ως και τα μέλη της οικογένειάς τους που συγκατοικούν με αυτά, απαλλάσσονται από τις διατάξεις περί κοινωνικής ασφάλισης, που ισχύουν στο Κράτος διαμονής, με την επιφύλαξη των διατάξεων της παραγράφου 3 του παρόντος άρθρου.

2) Η απαλλαγή που προβλέπεται στην παράγραφο 1 του παρόντος άρθρου εφαρμόζεται και στα μέλη του ιδιωτικού προσωπικού που ανήκουν στην αποκλειστική υπηρεσία των μελών της προξενικής αρχής, υπό την προϋπόθεση ότι:

α) δεν είναι υπήκοοι ή μόνιμοι κάτοικοι του Κράτους διαμονής και

β) υπόκεινται στις διατάξεις περί κοινωνικής ασφάλισης που ισχύουν στο αποστέλλον Κράτος ή σε τρίτο Κράτος.

3) Τα μέλη της προξενικής αρχής, που έχουν στην υπηρεσία τους πρόσωπα στα οποία δεν εφαρμόζεται η απαλλαγή που προβλέπεται στην παράγραφο 2 του παρόντος άρθρου, οφείλουν να τηρούν τις υποχρεώσεις που επιβάλλουν στον εργοδότη οι διατάξεις περί κοινωνικής ασφάλισης του Κράτους διαμονής.

4) Η απαλλαγή που προβλέπεται στις παραγράφους 1 και 2 του παρόντος άρθρου δεν αποκλείει την εκούσια συμμετοχή στο σύστημα κοινωνικής ασφάλισης του Κράτους διαμονής, εφόσον αυτή είναι αποδεκτή από το εν λόγω Κράτος.

ΑΡΘΡΟ 19

Υπό την επιφύλαξη των νόμων και κανονισμών του Κράτους διαμονής σχετικά με τις ζώνες στις οποίες η πρόσβαση είναι απαγορευμένη ή περιορισμένη για λόγους εθνικής ασφάλειας, κάθε μέλος της προξενικής αρχής μπορεί να ταξιδεύει ελεύθερα στο έδαφος του Κράτους διαμονής.

ΑΡΘΡΟ 20

1) Το Κράτος διαμονής επιτρέπει και προστατεύει την ελευθερία επικοινωνίας της προξενικής αρχής για όλους τους επίσημους σκοπούς. Η προξενική αρχή επικοινωνώντας με την Κυβέρνηση, τις Διπλωματικές Αποστολές και τις λοιπές προξενικές αρχές του αποστέλλοντος Κράτους, εντός του Κράτους διαμονής, μπορεί να χρησιμοποιεί όλα τα απαραίτητα μέσα επικοινωνίας, συμπεριλαμβανομένων των διπλωματικών ή προξενικών ταχυδρόμων, του διπλωματικού ή προξενικού σάκου και των κωδικοποιημένων ή κρυπτογραφημένων μηνυμάτων. Εν τούτοις, η προξενική αρχή δεν μπορεί να εγκαθιστά ή να χρησιμοποιεί ασύρματο πομπό παρά μόνο με τη συγκατάθεση του Κράτους διαμονής.

2) Η επίσημη αλληλογραφία της προξενικής αρχής είναι απαραβίαστη. Με τον όρο "επίσημη αλληλογραφία" νοείται όλη η σχετική με την προξενική αρχή και τις αρμοδιότητές της αλληλογραφία.

3) Ο προξενικός σάκος δεν πρέπει να ανοιχθεί ούτε να παρακρατηθεί. Εν τούτοις, εάν οι αρμόδιες αρχές του Κράτoυς διαμονής έχουν σοβαρούς λόγους να πιστεύουν ότι ο σάκος περιέχει αντικείμενα άλλα από την αλληλογραφία, τα έγγραφα και αντικείμενα που αναφέρονται στην παράγραφο 4 του παρόντος άρθρου, μπορούν να ζητήσουν να ανοιχθεί ο σάκος παρουσία τους από εξουσιοδοτημένο αντιπρόσωπο του αποστέλλοντος Κράτους. Εάν οι αρχές του εν λόγω Κράτους απορρίψουν το αίτημα, ο σάκος επιστρέφεται στον τόπο προέλευσής του.

4) Τα δέματα που απαρτίζουν τον προξενικό σάκο πρέπει να φέρουν ευδιάκριτες εξωτερικές ενδείξεις του χαρακτήρα τους και δεν μπορούν να περιέχουν παρά μόνον την επίσημη αλληλογραφία, ως και τα έγγραφα ή αντικείμενα που προορίζονται αποκλειστικά για επίσημη χρήση.

5) Ο προξενικός ταχυδρόμος οφείλει να φέρει μαζί του επίσημο έγγραφο που βεβαιώνει την ιδιότητά του και καθορίζει τον αριθμό των δεμάτων που απαρτίζουν τον προξενικό σάκο. Εκτός κι αν υπάρχει συγκατάθεση του Κράτους διαμονής, ο προξενικός ταχυδρόμος, δεν μπορεί να είναι ούτε υπήκοος του Κράτους διαμονής ούτε, εκτός αν είναι υπήκοος του αποστέλλοντος Κράτους, μόνιμος κάτοικος του Κράτους διαμονής. Κατά την άσκηση των καθηκόντων του, ο προξενικός ταχυδρόμος προστατεύεται από το Κράτος διαμονής. Απολαμβάνει δε του απαραβίαστου του προσώπου του και δεν υπόκειται σε οποιαδήποτε σύλληψη ή κράτηση.

6) Ο προξενικός σάκος μπορεί να παραδοθεί στον κυβερνήτη εμπορικού πλοίου ή αεροσκάφους, που πρέπει να αφιχθεί σε επιτρεπόμενο σημείο εισόδου. Ο εν λόγω κυβερνήτης πρέπει να είναι εφοδιασμένος με επίσημο έγγραφο, στο οποίο να αναγράφεται ο αριθμός των δεμάτων που απαρτίζουν τον προξενικό σάκο, αλλά δεν θεωρείται προξενικός ταχυδρόμος. Μετά από συνεννόηση με τις αρμόδιες τοπικές αρχές, η προξενική αρχή μπορεί να στείλει ένα από τα μέλη της να παραλάβει απευθείας και ελεύθερα το σάκο από τον κυβερνήτη του πλοίου ή του αεροσκάφους.


 

  

Σελίδα 2885 

ΑΡΘΡΟ 21

1) Κατά την άσκηση των καθηκόντων τους, οι προξενικοί λειτουργοί μπορούν να εισπράττουν τα δικαιώματα και τέλη που προβλέπονται από τη νομοθεσία του αποστέλλοντος Κράτους. Τα κατ' αυτόν τον τρόπο εισπραττόμενα δικαιώματα και τέλη είναι μετατρέψιμα και μπορούν να μεταφέρονται στο αποστέλλον Κράτος. Οι εν λόγω μεταφορές πραγματοποιούνται εντός ευλόγου προθεσμίας.

2) Το αποστέλλον Κράτος απαλλάσσεται των πάσης φύσεως φόρων, δικαιωμάτων και τελών που επιβάλλονται ή εισπράττονται από το Κράτος διαμονής επί των εισπράξεων που αναφέρονται στην παράγραφο 1 του παρόντος άρθρου και των αποδείξεων που τις βεβαιώνουν.

ΑΡΘΡΟ 22

1) Οι προξενικοί λειτουργοί και οι προξενικοί υπάλληλοι, ως και τα μέλη της οικογένειάς τους που συγκατοικούν με αυτούς, απαλλάσσσονται όλων των προσωπικών ή εμπραγμάτων δικαιωμάτων, εθνικών, περιφερειακών και δημοτικών φόρων, δασμών και τελών πλην:

α) των έμμεσων φόρων που συμπεριλαμβάνονται στην τιμή των εμπορευμάτων ή υπηρεσιών,

β) των φόρων, δασμών και τελών που επιβάλλονται επί κειμένης στο εδάφος του Κράτους διαμονής ιδιωτικής ακίνητης περιουσίας,

γ) του φόρου κληρονομίας και μεταβίβασης που εισπράττεται από το Κράτος διαμονής, με την επιφύλαξη των διατάξεων της παραγράφου 2 του άρθρου 24,

δ) των φόρων, δασμών και τελών που επιβάλλονται επί των ιδιωτικών εισοδημάτων, συμπεριλαμβανομένων των κερδών σε κεφάλαιο, η πηγή των οποίων ευρίσκεται στο Κράτος διαμονής και των φόρων που επιβάλλονται επί του κεφαλαίου και αφαιρούνται από τις επενδύσεις που πραγματοποιούνται στις ευρισκόμενες εντός του Κράτους διαμονής εμπορικές ή χρηματοοικονομικές επιχειρήσεις,

ε) των φόρων, δασμών και τελών που εισπράττονται από παρασχεθείσες ιδιαίτερες υπηρεσίες,

στ) των τελών εγγραφής, σε μητρώα των δικαστικών τελών, των τελών υποθήκης και χαρτοσήμου.

2) Τα μέλη του υπηρετικού προσωπικού απαλλάσσονται των φόρων και τελών επί του μισθού που εισπράττουν από το αποστέλλον Κράτος για τις υπηρεσίες τους.

3) Τα μέλη της προξενικής αρχής που προσλαμβάνουν πρόσωπα, οι αμοιβές και μισθοί των οποίων δεν απαλλάσσονται του φόρου εισοδήματος εντός του Κράτους διαμονής, οφείλουν να τηρούν τις υποχρεώσεις που επιβάλλουν για τους εργοδότες οι νόμοι και κανονισμοί του εν λόγω Κράτους σε θέματα είσπραξης φόρου εισοδήματος.

ΑΡΘΡΟ 23

1) Σύμφωνα με τις νομοθετικές και κανονιστικές διατάξεις που μπορεί να υιοθετεί, το Κράτος διαμονής επιτρέπει την εισαγωγή και παρέχει απαλλαγή από κάθε δασμό, τέλος ή άλλη συναφή οικονομική εισφορά, πλην των δαπανών αποθήκευσης, μεταφοράς και παρόμοιων δαπανών για ανάλογες υπηρεσίες, για:

α) τα αντικείμενα που προορίζονται για επίσημη χρήση της προξενικής αρχής,

β) τα αντικείμενα που προορίζονται για την προσωπική χρήση του προξενικού λειτουργού και των μελών της οικογένειάς του που συγκατοικούν με αυτόν, συμπεριλαμβανομένων των αντικειμένων που προορίζονται για την εγκατάστασή του. Τα προοριζόμενα για κατανάλωση αντικείμενα δεν πρέπει να υπερβαίνουν τις αναγκαίες ποσότητες για άμεση χρήση από τα ενδιαφερόμενα πρόσωπα.

2) Οι προξενικοί υπάλληλοι απολαμβάνουν των προνομίων και απαλλαγών, που προβλέπονται στο εδάφιο β' της παραγράφου 1 του παρόντος άρθρου, προκειμένου περί εισαχθέντων κατά το χρόνο της πρώτης εγκατάστασής τους αντικειμένων.

3) Οι αποσκευές που συνοδεύουν τους προξενικούς λειτουργούς και τα μέλη της οικογένειάς τους που συγκατοικούν με αυτούς απαλλάσσονται του τελωνειακού ελέγχου. Μπορούν δε να ελεγχθούν μόνο εάν υπάρχουν σοβαροί λόγοι υποψίας ότι οι εν λόγω αποσκευές περιέχουν αντικείμενα άλλα από εκείνα που αναφέρονται στο εδάφιο β' της παραγράφου 1 του παρόντος άρθρου ή αντικείμενα των οποίων η εισαγωγή ή εξαγωγή απαγορεύεται από τους νόμους και κανονισμούς του Κράτους διαμονής ή υπόκειται στους περί καραντίνας νόμους και κανονισμούς αυτού. Ο έλεγχος αυτός δεν μπορεί να διεξαχθεί παρά μόνον παρουσία του προξενικού λειτουργού ή του ενδιαφερόμενου μέλους της οικογένειάς του.

ΑΡΘΡΟ 24

Εάν αποβιώσει μέλος της προξενικής αρχής ή μέλος της οικογένειάς του που συγκατοικούσε με αυτό, το Κράτος διαμονής έχει υποχρέωση:

1) Να επιτρέπει την εξαγωγή της κινητής περιουσίας του αποθανόντος, εξαιρέσει της κτηθείσας εντός του Κράτους διαμονής, της οποίας η εξαγωγή απαγορεύεται κατά το χρόνο θανάτου.

2) Να μην επιβάλλει εθνικούς, τοπικούς ή δημοτικούς φόρους κληρονομίας ή μεταβίβασης επί της κινητής περιουσίας, η ύπαρξη της οποίας εντός του Κράτους διαμονής οφειλόταν αποκλειστικά στην παρουσία εντός του εν λόγω Κράτους του αποθανόντος ως μέλους της προξενικής αρχής ή μέλους της οικογένειας αυτού του τελευταίου.

ΑΡΘΡΟ 25

1) Οι προξενικοί λειτουργοί δεν συλλαμβάνονται ούτε προφυλακίζονται παρά μόνον εάν τελέσουν παράβαση εκτός της άσκησης των καθηκόντων τους, για την οποία επιβάλλεται, σύμφωνα με τη νομοθεσία του Κράτους διαμονής και μετά από απόφαση της αρμόδιας δικαστικής αρχής, στερητική της ελευθερίας ποινή τουλάχιστον πέντε ετών.

2) Εξαιρέσει της περιπτώσεως που προβλέπεται στην παράγραφο 1 του παρόντος άρθρου, οι προξενικοί λειτουργοί δεν φυλακίζονται, ούτε υπόκεινται σε οποιαδήποτε άλλη μορφή περιορισμού της προσωπικής τους ελευθερίας παρά μόνο σε εκτέλεση οριστικής δικαστικής απόφασης.

3) Οσάκις κινείται ποινική διαδικασία κατά προξενικού λειτουργού, αυτός ο τελευταίος οφείλει να παρουσιασθεί ενώπιον των αρμόδιων αρχών. Εν τούτοις, η διαδικασία πρέπει να διεξάγεται με τον προσήκοντα προς τον προξενικό λειτουργό σεβασμό λόγω της επίσημης θέσης του και, εξαιρέσει της περίπτωσης που προβλέπεται στην παράγραφο 1 του παρόντος άρθρου, κατά τρόπο παρενοχλούντα το λιγότερο δυνατόν την άσκηση των προξενικών καθηκόντων. Οσάκις, στις περιστάσεις που αναφέρονται στην παράγραφο 1 του παρόντος άρθρου, απαιτείται η προφυλάκιση προξενικού λειτουργού, η διαδικασία που κινείται κατ' αυτού πρέπει να αρχίζει το ταχύτερο δυνατόν.

4) Σε περίπτωση σύλληψης ή προφυλάκισης προξενικού λειτουργού ή σε περίπτωση άσκησης δίωξης κατ' αυτού, το Κράτος διαμονής ενημερώνει αμέσως τη Διπλωματική Αποστολή ή την προξενική αρχή, στην οποία αυτός ανήκει.

ΑΡΘΡΟ 26

1) Οι προξενικοί λειτουργοί και οι προξενικοί υπάλληλοι δεν υπάγονται στη δικαιοδοσία των δικαστικών και διοικητικών αρχών του Κράτους διαμονής για τις πράξεις που τελούνται κατά την άσκηση των προξενικών καθηκόντων.

2) Παρά ταύτα, οι διατάξεις της παραγράφου 1 του παρόντος άρθρου δεν εφαρμόζονται σε περίπτωση αγωγής ενώπιον πολιτικών δικαστηρίων:

α) που απορρέει από σύμβαση συναφθείσα από προξενικό λειτουργό ή προξενικό υπάλληλο, στην οποία δεν συνεβλήθη ρητά ή σιωπηρά ως πληρεξούσιος του αποστέλλοντος Κράτους,


 

  

Σελίδα 2886 

ή

β) που εγείρεται από τρίτο για ζημία, η οποία προκύπτει από ατύχημα που προκλήθηκε από όχημα, πλοίο ή αεροσκάφος εντός του Κράτους διαμονής.

ΑΡΘΡΟ 27

1) Τα μέλη προξενικής αρχής μπορούν να κληθούν να καταθέσουν ως μάρτυρες κατά τη διάρκεια δικαστικών και διοικητικών διαδικασιών. Οι προξενικοί υπάλληλοι και τα μέλη του υπηρετικού προσωπικού δεν μπορούν να αρνηθούν να καταθέσουν ως μάρτυρες, παρά μόνον στις περιπτώσεις που αναφέρονται στην παράγραφο 3 του παρόντος άρθρου. Εάν προξενικός λειτουργός αρνηθεί να καταθέσει ως μάρτυρας, κανένα καταναγκαστικό μέτρο ή άλλη κύρωση δεν μπορεί να επιβληθεί εναντίον του.

2) Η αρχή που ζητεί τη μαρτυρική κατάθεση πρέπει να αποφεύγει την παρενόχληση προξενικού λειτουργού κατά την άσκηση των καθηκόντων του. Η εν λόγω αρχή μπορεί να λαμβάνει τη μαρτυρική του κατάθεση στην κατοικία του ή στην προξενική αρχή ή να δέχεται έγγραφη δήλωση εκ μέρους του εν λόγω προξενικού λειτουργού, οσάκις τούτο είναι δυνατόν.

3) Τα μέλη προξενικής αρχής δεν υποχρεούνται να καταθέσουν ως μάρτυρες για περιστατικά που έχουν σχέση με τα καθήκοντά τους ούτε να προσκομίσουν τη σχετική επίσημη αλληλογραφία και τα σχετικά επίσημα έγγραφα. 'Εχουν επίσης το δικαίωμα να αρνηθούν να καταθέσουν ως εμπειρογνώμονες επί του εσωτερικού δικαίου του αποστέλλοντος Κράτους.

ΑΡΘΡΟ 28

1) Το αποστέλλον Κράτος μπορεί να παραιτηθεί, όσον αφορά μέλος της προξενικής αρχής, των προνομίων και ασυλιών που προβλέπονται στην παρούσα Σύμβαση.

2) Η παραίτηση πρέπει σε κάθε περίπτωση να είναι ρητή και να γνωστοποιείται στο Κράτος διαμονής εγγράφως.

3) Εάν προξενικός λειτουργός ή προξενικός υπάλληλος εγείρει αγωγή για υπόθεση για την οποία θα έχαιρε ετεροδικίας, δυνάμει του άρθρου 25, δεν του παρέχεται το δικαίωμα να επικαλεσθεί την ετεροδικία έναντι κάθε ανταγωγής που συνδέεται άμεσα με την κύρια αγωγή.

4) Η παραίτηση από την ετεροδικία για αστική ή διοικητική αγωγή δεν θεωρείται ότι συνεπάγεται την παραίτηση από την ετεροδικία ως προς τα μέτρα εκτέλεσης της απόφασης, για τα οποία απαιτείται ξεχωριστή παραίτηση.

ΑΡΘΡΟ 29

1) Χωρίς να θίγονται τα προνόμια και οι ασυλίες τους, όλα τα πρόσωπα που απολαύουν τα εν λόγω προνόμια και ασυλίες έχουν την υποχρέωση να τηρούν τους νόμους και κανονισμούς του Κράτους διαμονής και ειδικότερα όσον αφορά θέματα συμβατικών υποχρεώσεων και κανονισμών που αφορούν την κυκλοφορία.

2) Τα μέλη της προξενικής αρχής έχουν επίσης την υποχρέωση να συμμορφώνονται με όλες τις υποχρεώσεις, που επιβάλλονται από τους νόμους και κανονισμούς του Κράτους διαμονής σε θέματα ασφάλισης αστικής ευθύνης για τη χρησιμοποίηση οποιουδήποτε οχήματος, πλοίου ή αεροσκάφους.

ΑΡΘΡΟ 30

1) Οι χώροι της προξενικής αρχής και η κατοικία του αρχηγού της προξενικής αρχής δεν χρησιμοποιούνται κατά τρόπο ασυμβίβαστο με την άσκηση των προξενικών καθηκόντων.

2) Τα πρόσωπα που απολαμβάνουν προνομίων και ασυλιών υποχρεούνται να μην αναμιγνύονται στις εσωτερικές υποθέσεις του Κράτους διαμονής.

ΑΡΘΡΟ 31

1) Ο επίτιμος προξενικός λειτουργός απολαμβάνει μόνο της ετεροδικίας και του απαραβίαστου του προσώπου του για τις επίσημες πράξεις, που τελούνται κατά την άσκηση των καθηκόντων του, ως και του προνομίου που προβλέπεται στην παράγραφο 3 του άρθρου 27. Το Κράτος διαμονής δεσμεύεται επίσης όσον αφορά τον εν λόγω επίτιμο προξενικό λειτουργό από την υποχρέωση, που προβλέπεται στο άρθρο 25, παράγραφος 4. Οσάκις εγείρεται ποινική αγωγή κατά τέτοιου λειτουργού, η εν λόγω αγωγή πρέπει να διεξάγεται κατά τρόπο παρενοχλούντα το λιγότερο δυνατόν την άσκηση των προξενικών καθηκόντων, εκτός αν ο ενδιαφερόμενος έχει ήδη συλληφθεί ή κρατείται.

2) Τα μέλη της προξενικής αρχής, τα οποία είναι υπήκοοι του Κράτους διαμονής ή τρίτου Κράτους ή μόνιμοι κάτοικοι του Κράτους διαμονής ή ασκούν στο Κράτος διαμονής ιδιωτικής φύσεως δραστηριότητα κερδοσκοπικού χαρακτήρα και τα μέλη της οικογένειάς τους, ως και τα μέλη της οικογένειας του λειτουργού, που αναφέρεται στην πρώτη παράγραφο του παρόντος άρθρου, δεν απολαμβάνουν των διευκολύνσεων, προνομίων και ασυλιών που προβλέπονται στον παρόντα τίτλο.

3) Τα μέλη της οικογένειας μέλους της προξενικής αρχής, τα οποία είναι υπήκοοι του Κράτους διαμονής, επίσης δεν απολαμβάνουν των διευκολύνσεων, προνομίων και ασυλιών που προβλέπονται στον παρόντα τίτλο.

4) Το Κράτος διαμονής οφείλει να ασκεί τη δικαιοδοσία του επί των προσώπων, που αναφέρονται στις παραγράφους 1-3 του παρόντος άρθρου, κατά τρόπο τέτοιο που να μην παρεμποδίζεται υπερβολικά η άσκηση των καθηκόντων της προξενικής αρχής.

ΑΡΘΡΟ 32

Σε περίπτωση θανάτου μέλους προξενικής αρχής, τα μέλη της οικογένειάς του, που συγκατοικούν με αυτό, συνεχίζουν να απολαμβάνουν τα προνόμια και τις ασυλίες που δικαιούνται μέχρι της πρώτης των ακόλουθων ημερομηνιών: εκείνης κατά την οποία εγκαταλείπουν το Κράτος διαμονής ή της εκπνοής ευλόγου προθεσμίας, η οποία θα τους έχει παρασχεθεί για το σκοπό αυτόν.

ΤΙΤΛΟΣ ΙV

ΠΡΟΞΕΝΙΚΑ ΚΑΘΗΚΟΝΤΑ

ΑΡΘΡΟ 33

Οι προξενικοί λειτουργοί είναι εξουσιοδοτημένοι:

α) να προστατεύουν εντός του Κράτους διαμονής τα δικαιώματα και συμφέροντα του αποστέλλοντος Κράτους και των υπηκόων του και να προωθούν την ανάπτυξη των σχέσεων μεταξύ των Συμβαλλόμενων Μερών στον εμπορικό, οικονομικό, ναυτιλιακό, τουριστικό, κοινωνικό, επιστημονικό, πολιτιστικό και τεχνολογικό τομέα.

β) να παρέχουν βοήθεια στους υπηκόους του αποστέλλοντος Κράτους, οσάκις αυτοί οι τελευταίοι προβαίνουν σε διαβήματα ενώπιον των αρχών του Κράτους διαμονής.

γ) να λαμβάνουν μέτρα, με την επιφύλαξη της πρακτικής και των διαδικασιών που ισχύουν στο Κράτος διαμονής, προκειμένου να εξασφαλίσουν την κατάλληλη εκπροσώπηση των υπηκόων του αποστέλλοντος Κράτους ενώπιον των δικαστηρίων ή των λοιπών αρχών του Κράτους διαμονής και την υιοθέτηση προσωρινών μέτρων για τη διαφύλαξη των δικαιωμάτων και συμφερόντων των εν λόγω υπηκόων, οσάκις, λόγω απουσίας ή για οποιαδήποτε άλλη αιτία, οι εν λόγω υπήκοοι αδυνατούν να προστατεύσουν εν ευθέτω χρόνω τα δικαιώματα και συμφέροντά τους.

δ) να ενημερώνονται με όλα τα νόμιμα μέσα περί των συνθηκών και εξελίξεων όσον αφορά την εμπορική, οικονομική, τουριστική, κοινωνική, επιστημονική, πολιτιστική και τεχνολογική


 

  

Σελίδα 2887 

ζωή του Κράτους διαμονής, να συντάσσουν σχετικές εκθέσεις που απευθύνονται στην Κυβέρνηση του αποστέλλοντος Κράτους και να παρέχουν πληροφορίες στα ενδιαφερόμενα πρόσωπα.

ΑΡΘΡΟ 34

Οι προξενικοί λειτουργοί δικαιούνται εντός της προξενικής τους περιφέρειας:

α) να προβαίνουν στην εγγραφή σε μητρώο και, στο μέτρο που τούτο δεν αντιβαίνει στη νομοθεσία του Κράτους διαμονής, να διενεργούν απογραφή των υπηκόων του Κράτους τους. Μπορούν δε να ζητούν γι' αυτόν το σκοπό τη βοήθεια των αρμόδιων αρχών αυτού του Κράτους.

β) να δημοσιεύουν, δια του τύπου, ανακοινώσεις που απευθύνονται στους υπηκόους του Κράτους τους ή να τους διαβιβάζουν διαταγές και διάφορα έγγραφα προερχόμενα από τις αρχές του αποστέλλοντος Κράτους, οσάκις οι εν λόγω ανακοινώσεις, διαταγές ή έγγραφα αφορούν εθνική υπηρεσία.

γ) να αποστέλλουν ατομικές ειδοποιήσεις στους υπηκόους του αποστέλλοντος Κράτους επ' ευκαιρία δημοψηφίσματος ή εθνικών εκλογών και να δέχονται τα ψηφοδέλτια των υπηκόων του Κράτους τους, οι οποίοι δικαιούνται να συμμετέχουν στα εν λόγω δημοψηφίσματα ή στις εκλογές.

δ) να χορηγούν, να ανανεώνουν ή να τροποποιούν:

i) διαβατήρια ή άλλα ταξιδιωτικά έγγραφα σε υπηκόους του αποστέλλοντος Κράτους,

ii) θεωρήσεις και τα απαραίτητα έγγραφα σε πρόσωπα που επιθυμούν να μεταβούν στο αποστέλλον Κράτος.

ε) να διαβιβάζουν δικαστικές και εξώδικες πράξεις ή να εκτελούν εισαγγελικές παραγγελίες σύμφωνα με τις ισχύουσες διεθνείς συμφωνίες ή, σε περίπτωση που δεν υπάρχουν τέτοιες συμφωνίες, κατά τρόπο που τούτο να μην αντιβαίνει στους νόμους και κανονισμούς του Κράτους διαμονής.

στ) i) να μεταφράζουν, οι ίδιοι ή δια τρίτου, σύμφωνα με τις νομοθεσίες και να επικυρώνουν κάθε έγγραφο, που προέρχεται από τις αρχές ή τους λειτουργούς του αποστέλλοντος Κράτους ή του Κράτους διαμονής, στο μέτρο που τούτο δεν είναι αντίθετο προς τους νόμους και κανονισμούς του Κράτους διαμονής. Αυτές οι μεταφράσεις έχουν την ίδια εγκυρότητα και ισχύ σαν να είχαν γίνει από ορκωτούς μεταφραστές του ενός από τα δύο Κράτη,

ii) να δέχονται κάθε δήλωση, να συντάσσουν κάθε πράξη, να επικυρώνουν και να πιστοποιούν υπογραφές, να θεωρούν, να πιστοποιούν ή να μεταφράζουν έγγραφα οσάκις αυτές οι πράξεις ή διατυπώσεις απαιτούνται από τους νόμους ή κανονισμούς του αποστέλλοντος Κράτους.

ζ) να δέχονται υπό μορφή συμβολαιογραφικής πράξης:

i) τις πράξεις και τα συμβόλαια που οι υπήκοοι του Κράτους τους επιθυμούν να συντάξουν και να συνάψουν υπό τη μορφή αυτή, πλην των συμβολαίων ή εγγράφων σχετικών με την κτήση ή τη μεταβίβαση εμπράγματων δικαιωμάτων επί ακινήτου περιουσίας που βρίσκεται στο Κράτος διαμονής,

ii) τις πράξεις και τα συμβόλαια, ανεξαρτήτως υπηκοότητας των Μερών, οσάκις αφορούν περιουσιακά στοιχεία που ευρίσκονται ή υποθέσεις που πρέπει να διεκπεραιωθούν στο έδαφος του αποστέλλοντος Κράτους ή οσάκις τούτα συνεπάγονται έννομα αποτελέσματα στο εν λόγω έδαφος.

Οι πράξεις και τα συμβόλαια, που αναφέρονται στις προηγούμενες υποπαραγράφους, θα μπορούν να συνεπάγονται έννομο αποτέλεσμα στο Κράτος διαμονής μόνο στο μέτρο που τούτο δεν είναι αντίθετο προς τους νόμους και κανονισμούς του εν λόγω Κράτους.

η) να δέχονται προς φύλαξη χρηματικά ποσά, έγγραφα και κάθε φύσης αντικείμενα, που τους παραδίδονται, από τους υπηκόους του αποστέλλοντος Κράτους ή για λογαριασμό τους. Τέτοια φυλασσόμενα αντικείμενα δεν τυγχάνουν της ασυλίας που προβλέπεται στο άρθρο 14 της παρούσας Σύμβασης και πρέπει να φυλάσσονται ξεχωριστά από τα αρχεία, τα έγγραφα και τα βιβλία μητρώων, στα οποία εφαρμόζονται οι διατάξεις του εν λόγω άρθρου. Τέτοια φυλασσόμενα αντικείμενα μπορούν να εξαχθούν από το Κράτος διαμονής μόνο σύμφωνα με τους νόμους και κανονισμούς του εν λόγω Κράτους.

θ) i) να συντάσσουν, να καταγράφουν και να διαβιβάζουν ληξιαρχικές πράξεις των υπηκόων του αποστέλλοντος Κράτους,

ii) να τελούν γάμους οσάκις οι δύο μελλόνυμφοι είναι υπήκοοι του αποστέλλοντος Κράτους, σε περίπτωση δε που τούτο απαιτείται από τη νομοθεσία του Κράτους διαμονής, να ενημερώνουν σχετικά τις αρμόδιες αρχές του εν λόγω Κράτους,

iii) να καταγράφουν ή να μνημονεύουν επί τη βάσει δικαστικής απόφασης, που είναι εκτελεστή, σύμφωνα με τη νομοθεσία του αποστέλλοντος Κράτους, κάθε πράξη λύσης γάμου που τελέστηκε ενώπιόν τους.

ι) να δέχονται κάθε δήλωση ενηλικίωσης ή σχετική με υιοθεσία και, στο μέτρο που τούτο δεν αντιβαίνει στην αντίστοιχη νομοθεσία καθενός από τα δύο Κράτη, να ρυθμίζουν τα περί επιτροπείας ή κηδεμονίας των ανίκανων υπηκόων του Κράτους τους.

Οι διατάξεις των παραγράφων 2 και 4 του παρόντος άρθρου δεν απαλλάσσουν τους υπηκόους του αποστέλλοντος Κράτους από την υποχρέωση να προβαίνουν στις δηλώσεις που ορίζουν οι νόμοι του Κράτους διαμονής.

ΑΡΘΡΟ 35

1) Η προξενική αρχή του αποστέλλοντος Κράτους ενημερώνεται από τις αρχές του Κράτους διαμονής για κάθε στερητικό της ελευθερίας μέτρο που λαμβάνεται σε βάρος ενός από τους υπηκόους του αποστέλλοντος Κράτους, καθώς και σχετικά με το χαρακτηρισμό των γεγονότων που το προκάλεσαν εντός προθεσμίας 1 έως 6 ημερών, από τη ημέρα κατά την οποία ο εν λόγω υπήκοος συνελήφθη, κρατήθηκε ή στερήθηκε με οποιονδήποτε τρόπο την ελευθερία του.

Κάθε μήνυμα που απευθύνει στην προξενική αρχή το πρόσωπο που έχει συλληφθεί, κρατηθεί ή κατ' οποιονδήποτε τρόπο στερηθεί την ελευθερία του, πρέπει να διαβιβάζεται χωρίς καθυστέρηση από τις αρχές του Κράτους διαμονής. Οι εν λόγω αρχές πρέπει να ενημερώνουν τον ενδιαφερόμενο για τα δικαιώματά του, σύμφωνα με την παρούσα παράγραφο.

2) Πλην της περίπτωσης ρητής εκ μέρους του άρνησης, οι προξενικοί λειτουργοί μπορούν να επισκέπτονται υπήκοο του αποστέλλοντος Κράτους, ο οποίος είναι φυλακισμένος, κρατείται προσωρινά ή έχει υποβληθεί σε οποιασδήποτε άλλης μορφής κράτηση, να συνομιλούν και να αλληλογραφούν με αυτόν. Τα δικαιώματα της επίσκεψης και επικοινωνίας με τον εν λόγω υπήκοο παρέχονται στους προξενικούς λειτουργούς χωρίς καθυστέρηση.

3) Τα δικαιώματα που αναφέρονται στην παράγραφο 1 του παρόντος άρθρου πρέπει να ασκούνται στα πλαίσια των νόμων και κανονισμών του Κράτους διαμονής, είναι δε αυτονόητο ότι οι εν λόγω νόμοι και κανονισμοί πρέπει να επιτρέπουν την πλήρη υλοποίηση των σκοπών, για τους οποίους παρέχονται τα διακαιώματα δυνάμει του παρόντος άρθρου.

ΑΡΘΡΟ 36

1) Σε περίπτωση θανάτου εντός του Κράτους διαμονής ενός υπηκόου του αποστέλλοντος Κράτους, η αρμόδια αρχή του Κράτους διαμονής ενημερώνει σχετικά, χωρίς καθυστέρηση, την προξενική αρχή.

2) α) Οσάκις η προξενική αρχή, η οποία πληροφορείται το θάνατο ενός από τους υπηκόους του Κράτους της, το ζητά, οι αρμόδιες αρχές του Κράτους διαμονής, εφόσον τούτο επιτρέπεται από τη νομοθεσία αυτού του Κράτους, παρέχουν στην προξενική αρχή πληροφορίες τις οποίες μπορούν να συλλέξουν προκειμένου να γίνει απογραφή των κληρονομικών αγαθών και να συνταχθεί ο κατάλογος των πιθανών κληρονόμων.

(β) Η προξενική αρχή του αποστέλλοντος Κράτους μπορεί να ζητά από την αρμόδια αρχή του Κράτους διαμονής να λάβει, χωρίς καθυστέρηση, τα αναγκαία μέτρα για την προστασία και τη διαχείριση των κληρονομικών αγαθών που υπάρχουν στο έδαφος του Κράτους διαμονής.


 

  

Σελίδα 2888 

(γ) Ο Προξενικός Λειτουργός μπορεί να παρέχει τη βοήθειά του, αυτοπροσώπως ή δι' αντιπροσώπου, προκειμένου να εκτελεσθούν τα μέτρα που αναφέρονται στο εδάφιο β'.

3) Εάν πρέπει να ληφθούν συντηρητικά μέτρα και εάν ουδείς κληρονόμος είναι παρών ή αντιπροσωπεύεται, ο προξενικός λειτουργός του αποστέλλοντος Κράτους καλείται από τις αρχές του Κράτους διαμονής να παραστεί στη σφράγιση ή την αποσφράγιση, ως και στη σύνταξη της απογραφής.

4) α. Εάν μετά την ολοκλήρωση των σχετικών με την κληρονομία διατυπώσεων στο έδαφος του Κράτους διαμονής, τα κινητά περιουσιακά στοιχεία της κληρονομίας ή το προϊόν της πώλησης των κινητών ή ακινήτων περουσιακών στοιχείων αποδοθούν σε κληρονόμο, δικαιοδόχο ή κληροδόχο, υπήκοο του αποστέλλοντος Κράτους, που δεν διαμένει στο έδαφος του Κράτους διαμονής και δεν έχει υποδείξει εντολοδόχο, τα εν λόγω περιουσιακά στοχεία ή το προϊόν της πώλησης αυτών παραδίδονται στην προξενική αρχή του αποστέλλοντος Κράτους, υπό τον όρο ότι:

i) πιστοποιείται η ιδιότητα του κληρονόμου, δικαιοδόχου ή κληρονόμου,

ii) τα αρμόδια όργανα έχουν, εάν χρειάζεται, επιτρέψει, την παράδοση των κληρονομικών αγαθών ή του προϊόντος της πώλησης αυτών,

iii) όλα τα κληρονομικά χρέη, που έχουν δηλωθεί εντός της προθεσμίας που ορίζει η νομοθεσία του Κράτους διαμονής, έχουν εξοφληθεί ή έχει δοθεί εγγύηση γι' αυτά,

iv) οι φόροι κληρονομίας έχουν πληρωθεί ή έχει δοθεί εγγύηση γι' αυτούς.

β. Η εξαγωγή αγαθών ή η μεταβίβαση χρηματικών ποσών πραγματοποιούνται σύμφωνα με τη νομοθεσία του Κράτους διαμονής.

5) Εάν υπήκοος του αποστέλλοντος Κράτους ευρισκόμενος προσωρινά στο έδαφος του Κράτους διαμονής, αποβιώσει επί του εδάφους αυτού, τα προσωπικά του είδη και χρηματικά ποσά που άφησε ο αποβιώσας και τα οποία δεν ζητηθούν αυτοπροσώπως από παρόντα κληρονόμο, παραδίδονται, προσωρινά προς φύλαξη, χωρίς άλλη διατύπωση, στην προξενική αρχή του αποστέλλοντος Κράτους, με την επιφύλαξη του δικαιώματος των διοικητικών ή δικαστικών αρχών του Κράτους διαμονής να επιληφθούν προς το συμφέρον της Δικαιοσύνης.

6) Η προξενική αρχή πρέπει να παραδίδει αυτά τα προσωπικά είδη και χρηματικά ποσά σε κάθε αρχή του Κράτους διαμονής που ενδεχομένως θα ορισθεί για να εξασφαλίσει τη διαχείριση και ρευστοποίησή του. Οφείλει δε να τηρεί τη νομοθεσία του Κράτους διαμονής περί εξαγωγής αγαθών και μεταφοράς χρηματικών ποσών.

ΑΡΘΡΟ 37

Οσάκις πλοίο του αποστέλλοντος Κράτους ευρίσκεται εντός λιμένος του Κράτους διαμονής, επιτρέπεται στον πλοίαρχο και τα μέλη του πληρώματος του πλοίου να επικοινωνούν με τον αρχηγό της προξενικής αρχής, στην περιφέρεια της οποίας ευρίσκεται ο λιμένας, ο δε αρχηγός της εν λόγω προξενικής αρχής, εξουσιοδοτείται να ασκεί, με πλήρη ελευθερία, τα καθήκοντα που αναφέρονται στο άρθρο 38, χωρίς την ανάμειξη των αρχών του Κράτους διαμονής. Για την άσκηση αυτών των καθηκόντων, ο αρχηγός της προξενικής αρχής, συνοδευόμενος, εάν το επιθυμεί, από ένα ή περισσότερα μέλη του προσωπικού της προξενικής αρχής, μπορεί να ανέλθει στο πλοίο, μόλις παρασχεθεί σε αυτό άδεια ελευθεροκοινωνίας.

Ο πλοίαρχος και κάθε μέλος του πληρώματος μπορούν επίσης, για τον ίδιο σκοπό, να μεταβαίνουν στην προξενική αρχή, στην περιφέρεια της οποίας ευρίσκεται το πλοίο, και εφοδιάζονται, εάν χρειάζεται, για το σκοπό αυτόν, από τις αρχές του Κράτους διαμονής με ειδική άδεια. Εάν οι εν λόγω αρχές αντιτίθενται με την αιτιολογία ότι οι ενδιαφερόμενοι δεν έχουν την υλική δυνατότητα να επιστρέψουν στο πλοίο πριν από την αναχώρησή του, ενημερώνουν σχετικά, χωρίς καμμία καθυστέρηση, την αρμόδια προξενική αρχή.

Ο αρχηγός της προξενικής αρχής μπορεί να ζητά τη βοήθεια των αρχών του Κράτους διαμονής σε κάθε υπόθεση που αφορά την άσκηση των καθηκόντων τα οποία προβλέπονται στο παρόν άρθρο. Οι εν λόγω αρχές παρέχουν τη βοήθεια αυτή, εκτός αν έχουν σοβαρούς λόγους να την αρνηθούν σε μία συγκεκριμένη περίπτωση.

ΑΡΘΡΟ 38

Οι προξενικοί λειτουργοί μπορούν:

1) να δέχονται κάθε δήλωση και να συντάσσουν κάθε έγγραφο που ορίζει η νομοθεσία του αποστέλλοντος Κράτους και που αφορά:

(α) τη νηολόγηση πλοίου εντός του αποστέλλοντος Κράτους, οσάκις το εν λόγω πλοίο δεν έχει ναυπηγηθεί ούτε νηολογηθεί εντός του Κράτος διαμονής και, στην αντίθετη περίπτωση, μετά από άδεια που χορηγείται από το εν λόγω Κράτος,

(β) τη διαγραφή πλοίου του αποστέλλοντος Κράτους από τα νηολόγια,

(γ) την έκδοση τίτλων ναυσιπλο|ας των σκαφών αναψυχής του αποστέλλοντος Κράτους,

(δ) κάθε μεταβολή της ιδιοκτησίας πλοίου του αποστέλλοντος Κράτους,

(ε) κάθε εγγραφή υποθήκης ή άλλης δαπάνης που επιβαρύνει πλοίο του αποστέλλοντος Κράτους.

2) να ανακρίνουν τον πλοίαρχο και τα μέλη του πληρώματος, να εξετάζουν τα έγγραφα του πλοίου, να δέχονται τις σχετικές με το δρομολόγιο και τον προορισμό του πλοίου δηλώσεις και να διευκολύνουν γενικά την άφιξη και την αναχώρησή του.

3) να συνοδεύουν τον πλοίαρχο ή τα μέλη του πληρώματος ενώπιον των αρχών του Κράτους διαμονής και να τους παρέχουν βοήθεια συμπεριλαμβανομένης, εάν χρειάζεται, βοήθεια ενώπιον των δικαστικών αρχών.

4) με την επιφύλαξη ότι οι δικαστικές αρχές του Κράτους διαμονής δεν δηλώσουν αρμοδιότητα κατ' εφαρμογή των διατάξεων του άρθρου 39 της παρούσας Σύμβασης, να διευθετούν τις πάσης φύσεως διαφορές μεταξύ του πλοιάρχου, των αξιωματικών και των μελών του πληρώματος, συμπεριλαμβανομένων και των διαφορών που αφορούν μισθούς και συμβάσεις εργασίας. Υπό την αυτή επιφύλαξη, μπορούν να ασκούν τα καθήκοντά που τους αναθέτει το αποστέλλον Κράτος όσον αφορά την πρόσληψη, την επιβίβαση, την απόλυση και την αποβίβαση των ναυτών και να λαμβάνουν μέτρα για τη διατήρηση της τάξης και της πειθαρχίας επί του πλοίου.

5) να λαμβάνουν μέτρα για την τήρηση της νομοθεσίας του αποστέλλοντος Κράτους σε θέματα ναυσιπλο|ας.

6) να προβαίνουν, εάν παραστεί ανάγκη, στον επαναπατρισμό ή την εισαγωγή σε νοσοκομείο του πλοιάρχου ή των μελών του πληρώματος του πλοίου.

7) να πραγματοποιούν τις πράξεις απογραφής και άλλες αναγκαίες ενέργειες για τη φύλαξη των πάσης φύσεως αγαθών και αντικειμένων, που αφήνουν οι υπήκοοι ναυτικοί και επιβάτες, οι οποίοι αποβιώνουν επί πλοίου του αποστέλλοντος Κράτους προ της αφίξεως στο λιμένα.

ΑΡΘΡΟ 39

1) Οι αρχές του Κράτους διαμονής δεν παρεμβαίνουν σε καμμία υπόθεση που αφορά την εσωτερική διοίκηση του πλοίου παρά μόνον μετά από αίτηση ή με τη συναίνεση του αρχηγού της προξενικής αρχής ή, σε περίπτωση που ο αρχηγός της προξενικής αρχής κωλύεται, μετά από αίτηση ή με τη συναίνεση του πλοιάρχου.

2) Οι αρχές του Κρατους διαμονής δεν αναμειγνύονται σε κανένα συμβάν, το οποίο λαμβάνει χώρα επί του πλοίου παρά μόνον μετά από αίτηση ή με τη συναίνεση του πλοιάρχου ή του αρχηγού της προξενικής αρχής. Παρά ταύτα, οι διατάξεις του παρόντος άρθρου δεν είναι εφαρμοστέες όταν πρόκειται για τη διατήρηση της ησυχίας και της δημόσιας τάξης ή για θέματα υγείας ή δημόσιας ασφάλειας, στην ξηρά ή στο λιμένα


 

  

Σελίδα 2889 

ή για την καταστολή ταραχών στις οποίες εμπλέκονται άτομα ξένα προς το πλήρωμα.

3) Οι αρχές του Κράτους διαμονής δεν προβαίνουν σε καμμία δίωξη που αφορά αδικήματα που διαπράττονται επί του πλοίου, εκτός αν τα εν λόγω αδικήματα πληρούν μία των παρακάτω προϋποθέσεων:

α) έγιναν αιτία να διαταραχθεί η ησυχία ή η ασφάλεια του λιμένα ή αποτελούν παραβάσεις των εσωτερικών νόμων περί δημόσιας υγείας, παράνομης διακίνησης ναρκωτικών ουσιών, ασφάλειας της ανθρώπινης ζωής στη θάλασσα, τελωνείων και άλλων μέτρων ελέγχου, συμπεριλαμβανομένης της ρύπανσης με υδρογονάνθρακες,

β) διαπράχθηκαν από ή κατά ατόμων ξένων προς το πλήρωμα ή από ή κατά υπηκόων του Κράτους διαμονής,

γ) τιμωρούνται με στερητική της ελευθερίας ποινή τουλάχιστον πέντε ετών σύμφωνα με τη νομοθεσία του ενός και του άλλου Συμβαλλόμενου Μέρους.

4) Εάν, προκειμένου να ασκηθούν τα δικαιώματα που αναφέρονται στην παράγραφο 3 του παρόντος άρθρου, οι αρχές του Κράτους διαμονής προτίθενται να συλλάβουν ή να ανακρίνουν άτομο που ευρίσκεται επί του πλοίου ή να κατάσχουν αγαθά ή να προβούν σε επίσημη έρευνα επί του πλοίου, οι εν λόγω αρχές ειδοποιούν εγκαίρως και εγγράφως τον αρμόδιο προξενικό λειτουργό, ώστε αυτός ο τελευταίος να μπορέσει να παραστεί κατά τις εν λόγω επισκέψεις, έρευνες ή συλλήψεις.

Στην ειδοποίηση που δίδεται για το σκοπό αυτόν, αναγράφεται η ακριβής ώρα και, εάν ο προξενικός λειτουργός δεν μεταβεί ή δεν στείλει αντιπρόσωπο, οι ως άνω ενέργειες λαμβάνουν χώρα απόντος του προξενικού λειτουργού. Ανάλογη διαδικασία ακολουθείται και στην περίπτωση που ζητηθεί από τον πλοίαρχο ή τα μέλη του πληρώματος να κάνουν δηλώσεις ενώπιον των τοπικών δικαστηρίων ή δημόσιων υπηρεσιών.

5) Οι διατάξεις του παρόντος άρθρου δεν εφαρμόζονται στις συνήθεις έρευνες όσον αφορά τα τελωνεία, την υγεία, την είσοδο αλλοδαπών και τον έλεγχο των διεθνών πιστοποιητικών ασφάλειας, ούτε στην κατάσχεση του πλοίου ή μέρους του φορτίου λόγω αγωγών αστικού ή εμπορικού δικαίου ενώπιον των δικαστηρίων του Κράτους διαμονής.

ΑΡΘΡΟ 40

1) 'Οταν πλοίο του αποστέλλοντος Κράτους ναυαγήσει ή προσαράξει στις ακτές του Κράτους διαμονής, η προξενική αρχή στην περιφέρεια της οποίας λαμβάνει χώρα το ναυάγιο ή η προσάραξη, ενημερώνεται σχετικά, το ταχύτερο δυνατόν, από τις αρμόδιες αρχές του Κράτους διαμονής. Αυτές λαμβάνουν όλα τα αναγκαία μέτρα για τη διάσωση του πλοίου, των προσώπων, του φορτίου και άλλων αγαθών, που ευρίσκονται επί του πλοίου, καθώς και όλα τα αναγκαία μέτρα για την πρόληψη ή καταστολή κάθε λεηλασίας και διατάραξης της τάξης επί του πλοίου.

Εάν το πλοίο ναυαγήσει ή προσαράξει εντός λιμένος ή εάν αποτελεί κίνδυνο για τη ναυσιπλοϊα εντός των χωρικών υδάτων του Κράτους διαμονής, οι αρμόδιες αρχές μπορούν επίσης να λάβουν όλα τα αναγκαία μέτρα για την αποφυγή των ζημιών που θα μπορούσαν να προκληθούν από το πλοίο στις λιμενικές εγκαταστάσεις, σε άλλα πλοία ή στο περιβάλλον.

Ο αρχηγός της προξενικής αρχής είναι εξουσιοδοτημένος να λαμβάνει, με την ιδιότητα του εκπροσώπου του πλοιοκτήτη, τα μέτρα που ο πλοιοκτήτης θα μπορούσε να λάβει εάν ήταν παρών, όσον αφορά την τύχη του πλοίου, σύμφωνα με τις διατάξεις της εσωτερικής νομοθεσίας. Δεν μπορεί να γίνει διαφορετικά παρά μόνον εάν ο πλοίαρχος είναι ειδικά προς τούτο εξουσιοδοτημένος από τον πλοιοκτήτη ή εάν οι ενδιαφερόμενοι, ιδιοκτήτες του πλοίου και του φορτίου, πλοιοκτήτες, ασφαλιστές ή πράκτορες αυτών, οι οποίοι είναι παρόντες και εξουσιοδοτημένοι να εκπροσωπήσουν όλα ανεξαιρέτως τα συμφέροντα, εξοφλήσουν όλες τις δαπάνες που έχουν ήδη πραγματοποιηθεί και καταβάλλουν εγγύηση για τις υπολειπόμενες προς εξόφληση.

Κανένας δασμός και φόρος, που προβλέπεται για την εισαγωγή εμπορευμάτων εντός του εδάφους δεν εισπράττεται από τις αρχές του Κράτους διαμονής για τα αντικείμενα, τα οποία μεταφέρονται από το πλοίο που ναυάγησε ή προσάραξε ή τα οποία αποτελούν μέρος του εν λόγω πλοίου, εκτός αν τα αντικείμενα αυτά εκφορτώνονται για χρήση ή κατανάλωση εντός του εδάφους. 

Κανένας δασμός και φόρος άλλος από εκείνους που προβλέπονται στο προηγούμενο εδάφιο δεν εισπράττεται από τις αρχές του Κράτους διαμονής όσον αφορά το πλοίο που ναυάγησε ή προσάραξε ή το φορτίο του, πλην των ομοειδών και ισόποσων τελών και φόρων που θα εισπράττονταν σε παρόμοιες περιπτώσεις για πλοία του Κράτους διαμονής.

2) Εάν πλοίο, υπό σημαία άλλη από εκείνη του Κράτους διαμονής ναυαγήσει και τα αντικείμενα που αποτελούν μέρος αυτού του πλοίου ή του φορτίου του ευρεθούν στην ακτή του Κράτους διαμονής ή πλησίον αυτής ή παρασυρθούν εντός λιμένος του Κράτους διαμονής, επιτρέπεται στον αρχηγό της προξενικής αρχής, στην περιφέρεια της οποίας αυτά τα αντικείμενα ευρέθησαν ή παρασύρθηκαν, να λαμβάνει, με την ιδιότητα του εκπροσώπου του ιδιοκτήτη αυτών των πραγμάτων και με την επιφύλαξη ότι συντρέχουν όλες οι κάτωθι προϋποθέσεις, τα σχετικά με τη φύλαξη και τον προορισμό αυτών των αντικειμένων μέτρα, τα οποία και ο ίδιος ο ιδιοκτήτης θα μπορούσε να λάβει σύμφωνα με την ισχύουσα σχετική νομοθεσία του Κράτους διαμονής:

α) τα αντικείμενα αποτελούν μέρος πλοίου του απο- στέλλοντος Κράτους ή ανήκουν σε υπηκόους του αποστέλλοντος Κράτους,

β) ο ιδιοκτήτης των αντικειμένων, ο πράκτοράς του, ο ασφαλιστής ή ο πλοίαρχος, οσάκις τούτο επιτρέπεται από το δίκαιο της σημαίας, δεν είναι σε θέση να λάβει αυτά τα μέτρα.

ΑΡΘΡΟ 41

Οι διατάξεις των άρθρων 37, 38, 39 και 40 δεν εφαρμόζονται στα πολεμικά πλοία.

ΑΡΘΡΟ 42

1) Οι προξενικοί λειτουργοί μπορούν να ασκούν δικαιώματα ελέγχου και επιθεώρησης, που προβλέπονται από τους νόμους και κανονισμούς του αποστέλλοντος Κράτους, επί των αεροσκαφών που είναι καταχωρημένα στο αποστέλλον Κράτος, ως και επί των πληρωμάτων τους. Μπορούν επίσης να τους παρέχουν συνδρομή.

2) Εάν αεροσκάφος που είναι καταχωρημένο στο αποστέλλον Κράτος υποστεί ατύχημα επί του εδάφους του Κράτους διαμονής, οι αρμόδιες αρχές του εν λόγω Κράτους ενημερώνουν χωρίς καθυστέρηση την πλησιέστερη στον τόπο του ατυχήματος προξενική αρχή.

ΤΙΤΛΟΣ V

ΓΕΝΙΚΕΣ ΔΙΑΤΑΞΕΙΣ

ΑΡΘΡΟ 43

Οι προξενικοί λειτουργοί έχουν το δικαίωμα να ασκούν τα καθήκοντά τους μόνον εντός της προξενικής τους περιφέρειας. Παρά ταύτα, εφόσον οι αρχές του Κράτους διαμονής συναινούν, οι προξενικοί λειτουργοί μπορούν να ασκούν τα καθήκοντά τους εκτός της προξενικής τους περιφέρειας.

ΑΡΘΡΟ 44

Εκτός από τα καθηκόντα που απαριθμούνται στην παρούσα Σύμβαση, επιτρέπεται στους προξενικούς λειτουργούς να ασκούν και οποιοδήποτε άλλο προξενικό καθήκον που αναγνωρίζει το Κράτος διαμονής ως συμβατό με την ιδιότητά τους.


 

  

Σελίδα 2890 

ΑΡΘΡΟ 45

Μετά από την προσήκουσα ειδοποίηση προς το Κράτος διαμονής και υπό τον όρο ότι τούτο δεν αντιτίθεται, η προξενική αρχή του αποστέλλοντος Κράτους μπορεί να ασκεί προξενικά καθήκοντα εντός του Κράτους διαμονής για λογαριασμό τρίτου Κράτους.

ΑΡΘΡΟ 46

Κατά την άσκηση των επίσημων καθηκόντων τους, οι προξενικοί λειτουργοί έχουν το δικαίωμα να απευθύνονται σε κάθε αρμόδια αρχή της περιφέρειάς τους, συμπεριλαμβανομένων των εκπροσώπων των κεντρικών αρχών. 

Δεν μπορούν να απευθύνονται απευθείας στο Υπουργείο Εξωτερικών παρά μόνον απουσία όλων των διπλωματικών υπαλλήλων του αποστέλλοντος Κράτους.

ΑΡΘΡΟ 47

Το αποστέλλον Κράτος μπορεί, μετά από ειδοποίηση προς το Κράτος διαμονής, και υπό τον όρο ότι τούτο δεν αντιτίθεται, να αναθέσει σε προξενική αρχή που έχει εγκαθιδρυθεί εντός του Κράτους διαμονής, την εξασφάλιση της άσκησης προξενικών καθηκόντων εντός άλλου Κράτους.

ΑΡΘΡΟ 48

Οι σχετικές με την εφαρμογή και την ερμηνεία της παρούσας Σύμβασης διαφορές διευθετούνται δια της διπλωματικής οδού.

ΤΙΤΛΟΣ VI

ΤΕΛΙΚΕΣ ΔΙΑΤΑΞΕΙΣ

ΑΡΘΡΟ 49

Η παρούσα Σύμβαση τίθεται σε ισχύ την πρώτη ημέρα του δεύτερου μήνα που έπεται της ανταλλαγής των εγγράφων επικύρωσης.

Η παρούσα Σύμβαση θα παραμείνει σε ισχύ για απεριόριστο χρονικό διάστημα.

Το καθένα από τα Υψηλά Συμβαλλόμενα Μέρη μπορεί, ανά πάσα στιγμή, να καταγγείλει τη Σύμβαση, η δε καταγγελία τίθεται σε ισχύ έξι μήνες μετά την ημερομηνία λήψης της σχετικής ειδοποίησης από το άλλο Κράτος.

Σε πίστωση των ανωτέρω, οι οικείοι πληρεξούσιοι υπέγραψαν την παρούσα Σύμβαση και έθεσαν τις σφραγίδες τους.

'Εγινε στην Αθήνα, στις 17 Ιουλίου 1996, σε δύο αντίτυπα, στην ελληνική, αραβική και γαλλική γλώσσα.

Σε περίπτωση διαφωνίας υπερισχύει το γαλλικό κείμενο.

Για την Ελληνική 
 Για την Τυνησιακή
 
Δημοκρατία 
 Δημοκρατία
 
(υπογραφή) 
 (υπογραφή)


 

  

Σελίδα 2891 σε PDF   

Σελίδα 2892 σε PDF   

Σελίδα 2893 σε PDF   

Σελίδα 2894 σε PDF   

Σελίδα 2895 σε PDF   

Σελίδα 2896 σε PDF   

Σελίδα 2897 σε PDF   

Σελίδα 2898 σε PDF   

Σελίδα 2899 σε PDF   

Σελίδα 2900 σε PDF   

Σελίδα 2901 σε PDF   

Σελίδα 2902 σε PDF   

Σελίδα 2903 σε PDF   

Σελίδα 2904 σε PDF   

Σελίδα 2905 σε PDF   

Σελίδα 2906 σε PDF   

Σελίδα 2907 σε PDF   

Σελίδα 2908 σε PDF   

Σελίδα 2909 σε PDF   

Σελίδα 2910 σε PDF   

Σελίδα 2911 σε PDF   

Σελίδα 2912 σε PDF   

Σελίδα 2913 σε PDF   

Σελίδα 2914 σε PDF   

Σελίδα 2915 σε PDF   

Σελίδα 2916 σε PDF   

Σελίδα 2917 σε PDF   

Σελίδα 2918 σε PDF   

Σελίδα 2919 σε PDF   

Σελίδα 2920 σε PDF   

Σελίδα 2921 σε PDF   

Σελίδα 2922 σε PDF   

Σελίδα 2923 σε PDF   

Σελίδα 2924 σε PDF   

Σελίδα 2925 σε PDF   

Σελίδα 2926 σε PDF   

Σελίδα 2927 σε PDF   

Σελίδα 2928 σε PDF   


 

  

Σελίδα 2929 

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Σύμβασης που κυρώνεται από την πλήρωση των προϋποθέσεων του άρθρου 49 αυτής. 

ΠΡΟΕΔΡΟΣ (Απόστολος Κακλαμάνης): Επανερχόμεθα στο πρώτο νομοσχέδιο της ημερησίας διατάξεως: "Ψήφιση στο σύνολο του σχεδίου νόμου του Υπουργείου Εθνικής Παιδείας και Θρησκευμάτων "Ελληνικό Ανοικτό Πανεπιστήμιο και άλλες διατάξεις".

'Εχετε κάποια νομοτεχνική αναδιατύπωση, κύριε Υπουργέ;

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ναι, κύριε Πρόεδρε.

Στο άρθρο 12, στην περίπτωση Β, προτείνουμε οι λέξεις: "Με απόφαση του Υπουργού Παιδείας και Θρησκευμάτων, που δημοσιεύεται στην Εφημερίδα της Κυβερνήσεως" να διαγραφούν, διότι διά του νόμου παρατείνεται η προθεσμία μέχρι την 31.8.1998.

ΑΓΓΕΛΟΣ ΜΠΡΑΤΑΚΟΣ: Σε ποιά παράγραφο, κύριε Υπουργέ;

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Στο άρθρο 12, στην περίπτωση Β, διαγράφονται οι λέξεις: "Με απόφαση του Υπουργού Παιδείας και Θρησκευμάτων, που δημοσιεύεται στην Εφημερίδα της Κυβερνήσεως", διότι παρέλκει να εκδοθεί και απόφαση...

ΠΡΟΕΔΡΟΣ (Απόστολος Κακλαμάνης): Κύριε Υφυπουργέ, στην ψήφιση στο σύνολο δεν επεξηγούμε. Λέμε απλώς τη διόρθωση.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Καλώς.

Η διάταξη αρχίζει με τις λέξεις: "Παρατείνεται μέχρι την 31.8.1998 από την ημερομηνία λήξεώς του".

Επίσης, στην περίπτωση Ε' οι λέξεις "και αντίστοιχους" διαγράφονται.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχει κανείς καμία παρατήρηση ή αντίρρηση; Κανείς.

Ερωτάται το Σώμα: Γίνεται δεκτό το νομοσχέδιο με τις φραστικές και νομοτεχνικές παρατηρήσεις του κυρίου Υπουργού και και στο σύνολο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): To νομοσχέδιο με τις φραστικές και νομοτεχνικές παρατηρήσεις του κυρίου Υπουργού έγινε δεκτό και στο σύνολο, κατά πλειοψηφία.

Συνεπώς, το νομοσχέδιο του Υπουργείου Εθνικής Παιδείας και Θρησκευμάτων "Ελληνικό Ανοικτό Πανεπιστήμιο και άλλες διατάξεις" έγινε δεκτό κατά πλειοψηφία, σε μόνη συζήτηση κατ' αρχήν, κατ' άρθρον και στο σύνολο και έχει ως εξής:

Ελληνικό Ανοικτό Πανεπιστήμιο και άλλες διατάξεις

'Αρθρο 1

Καθεστώς - Εποπτεία - 'Εδρα - Αποστολή

1. Το Ε.Α.Π., που ιδρύθηκε από το άρθρο 27 παρ. 1 εδ. α' του ν. 2083/1992, είναι αυτοτελές και πλήρως αυτοδιοικούμενο Ανώτατο Εκπαιδευτικό 'Ιδρυμα και λειτουργεί με τη μορφή νομικού προσώπου δημοσίου δικαίου. Τελεί υπό την εποπτεία του Κράτους, η οποία ασκείται από τον Υπουργό Εθνικής Παιδείας και Θρησκευμάτων.

2. 'Eδρα του Ε.Α.Π. ορίζεται η Πάτρα. Με κοινή απόφαση των Υπουργών Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης και Οικονομικών, ύστερα από εισήγηση της Συγκλήτου, μπορούν να ιδρύονται παραρτήματα του Ε.Α.Π. είτε στο εσωτερικό είτε στο εξωτερικό. Με απόφαση της Συγκλήτου του Ε.Α.Π., που εγκρίνεται από τους Υπουργούς Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης και Οικονομικών ρυθμίζονται τα θέματα που αφορούν την οργάνωση και λειτουργία των παραρτημάτων του.

3. Αποστολή του Ε.Α.Π. είναι η εξ αποστάσεως παροχή προπτυχιακής και μεταπτυχιακής εκπαίδευσης και επιμόρφωσης, με την ανάπτυξη και αξιοποίηση κατάλληλου εκπαιδευτικού υλικού και μεθόδων διδασκαλίας. Στους σκοπούς του Ε.Α.Π. εντάσσεται η προαγωγή της επιστημονικής έρευνας στο πεδίο της μετάδοσης της γνώσης από απόσταση.

'Αρθρο 2

Διάρθρωση

1. α) Βασική λειτουργική μονάδα του Ε.Α.Π. είναι η Θεματική Ενότητα (Θ.Ε.), η οποία καλύπτει ένα διακεκριμένο γνωστικό αντικείμενο σε προπτυχιακό ή μεταπτυχιακό επίπεδο.

β) Κάθε Θ.Ε. περιλαμβάνει τρία εξαμηνιαία μαθήματα, με διδακτέα ύλη που αντιστοιχεί σε διδακτέα ύλη μαθημάτων τρίωρης εβδομαδιαίας διδασκαλίας των Α.Ε.Ι..

γ) Η διδασκαλία κάθε Θ.Ε., συμπεριλαμβανομένων των εξετάσεων, διαρκεί δέκα (10) μήνες. Με απόφαση της Συγκλήτου ορίζονται κατ' έτος οι παρεχόμενες θεματικές ενότητες, καθώς και οι ημερομηνίες έναρξης και λήξης τους. Οι ημερομηνίες αυτές δεν είναι απαραίτητο να συμπίπτουν για όλες τις Θ.Ε.. Με απόφαση της Κοσμητείας καθορίζεται ο αριθμός των υποενοτήτων κάθε Θ.Ε..

2. α) Το Ε.Α.Π. αποτελείται από τις ακόλουθες Σχολές: i) Κοινωνικών Επιστημών, ii) Ανθρωπιστικών Σπουδών, iii) Θετικών Επιστημών και Τεχνολογίας, iv) Εφαρμοσμένων Τεχνών. Με προεδρικό διάταγμα, που εκδίδεται με πρόταση του Υπουργού Εθνικής Παιδείας και Θρησκευμάτων, ύστερα από γνώμη της Συγκλήτου του Ε.Α.Π., μπορεί να ιδρύονται, να καταργούνται, να συγχωνεύονται, να κατατέμνονται ή να μετονομάζονται Σχολές του Ε.Α.Π., κατά τις κείμενες διατάξεις περί Α.Ε.Ι..

β) Οι Σχολές παρέχουν προγράμματα σπουδών. Κάθε πρόγραμμα σπουδών συγκροτείται από συνδυασμούς Θ.Ε.. Με απόφαση του Υπουργού Εθνικής Παιδείας και Θρησκευμάτων, ύστερα από γνώμη της Συγκλήτου του Ε.Α.Π., μπορούν να δημιουργούνται, να καταργούνται, να μετονομάζονται ή και να συγχωνεύονται Θ.Ε. των Σχολών. Δεν επιτρέπεται η δημιουργία μιας Θ.Ε. με το ίδιο γνωστικό αντικείμενο σε περισσότερες από μία Σχολές.

γ) Τα Προγράμματα Σπουδών καθορίζονται με απόφαση της Συγκλήτου, ύστερα από πρόταση της Κοσμητείας, και εγκρίνονται με απόφαση του Υπουργού Εθνικής Παιδείας και Θρησκευμάτων. Με απόφαση της Συγκλήτου, ύστερα από εισήγηση της αντίστοιχης Κοσμητείας, προσδιορίζεται το ειδικότερο περιεχόμενο των μαθημάτων και εντάσσονται οι σχετικές Θ.Ε. στα αντίστοιχα Προγράμματα Σπουδών.

δ) Με απόφαση της Συγκλήτου, ύστερα από πρόταση των αντίστοιχων Κοσμητειών και έγκριση από τον Υπουργό Εθνικής Παιδείας και Θρησκευμάτων, είναι δυνατή η κατάρτιση Προγράμματος Σπουδών από δύο ή περισσότερες Σχολές του Ε.Α.Π. με το συνδυασμό Θ.Ε. που ανήκουν σε αυτές. 

ε) Ως ακαδημαϊκός υπεύθυνος για κάθε Πρόγραμμα Σπουδών ορίζεται από τον Κοσμήτορα εκ περιτροπής, για περίοδο δύο (2) ετών και κατά σειρά αρχαιότητας, ένας εκ των Καθηγητών του Ε.Α.Π., που είναι συντονιστής μιας από τις Θ.Ε. του προγράμματος αυτού. Σε περίπτωση που υπηρετεί μόνο ένας Καθηγητής της ως άνω κατηγορίας, η θητεία του ως Ακαδημαϊκού Υπευθύνου ανανεώνεται. Σε περίπτωση που δεν υπηρετεί κανένας Καθηγητής της ανωτέρω κατηγορίας, η διάταξη επεκτείνεται κατά σειρά στους Αναπληρωτές Καθηγητές του Ε.Α.Π., στους Καθηγητές και Αναπληρωτές Καθηγητές που είναι μέλη του Συνεργαζόμενου Εκπαιδευτικού Προσωπικού (Σ.Ε.Π.) του Ε.Α.Π.. Τα καθήκοντα του Ακαδημαϊκού Υπευθύνου ορίζονται στον εσωτερικό κανονισμό του Ε.Α.Π..

3. α) Η διδασκαλία μιας Θ.Ε. γίνεται από την αντίστοιχη Ομάδα Διδακτικού Προσωπικού (Ο.Δ.Π.), η οποία περιλαμβάνει μέλη Διδακτικού Ερευνητικού Προσωπικού (Δ.Ε.Π.) του Ε.Α.Π. και αριθμό μελών Συνεργαζόμενου Εκπαιδευτικού Προσωπικού (Σ.Ε.Π.) του Ε.Α.Π., ανάλογα με τις ανάγκες του προγράμματος.


 

  

Σελίδα 2930 

Με απόφαση της Κοσμητείας ορίζεται ένα μέλος Δ.Ε.Π. του Ε.Α.Π. που ανήκει στην Ο.Δ.Π. ως συντονιστής της Ο.Δ.Π..

β) Σε ορισμένες περιπτώσεις είναι δυνατή η προσφορά μιας Θ.Ε. και από Ο.Δ.Π., που περιλαμβάνει μόνο μέλη Σ.Ε.Π. του Ε.Α.Π.. Στην περίπτωση αυτή χρέη Συντονιστή ασκεί ο Κοσμήτορας της αντίστοιχης Σχολής ή μέλος Δ.Ε.Π. του Ε.Α.Π. που εντάσσεται σε άλλη Θ.Ε. ή μέλος Σ.Ε.Π του Ε.Α.Π., το οποίο είναι μέλος Δ.Ε.Π. άλλου Α.Ε.Ι.. Στις δύο τελευταίες περιπτώσεις ο Συντονιστής ορίζεται με απόφαση της Κοσμητείας.

4. Με απόφαση της Συγκλήτου, ύστερα από εισήγηση των Κοσμητειών του Ε.Α.Π., καταρτίζεται ο εσωτερικός κανονισμός του Ε.Α.Π. και υποβάλλεται για έλεγχο νομιμότητας και έγκριση προς τον Υπουργό Εθνικής Παιδείας και Θρησκευμάτων. Με τον εσωτερικό κανονισμό ρυθμίζονται τα θέματα του άρθρου 5 παρ. 3 του ν. 2083/1992 και κάθε άλλο ειδικότερο θέμα που αφορά την εφαρμογή της εξ αποστάσεως διδασκαλίας.

'Αρθρο 3

'Οργανα διοίκησης

1. Τα όργανα διοίκησης του Ε.Α.Π. είναι η Σύγκλητος, ο Πρύτανης, ο Αντιπρύτανης, οι Κοσμητείες και οι Κοσμήτορες.

2. α) Η Σύγκλητος είναι το ανώτατο όργανο διοίκησης του Ε.Α.Π. και έχει το τεκμήριο αρμοδιότητας. Η Σύγκλητος ασκεί τις αρμοδιότητες που ορίζονται από τις αντίστοιχες κείμενες διατάξεις περί Α.Ε.Ι., καθώς και τις αρμοδιότητες του Πρυτανικού Συμβουλίου.

β) Η Σύγκλητος αποτελείται από τον Πρύτανη, τον Αντιπρύτανη, τους Κοσμήτορες και ένα μέλος Δ.Ε.Π. του Ε.Α.Π. από κάθε Σχολή και από το Διευθυντή του Εργαστηρίου Εκπαιδευτικού Υλικού και Εκπαιδευτικής Μεθοδολογίας. Σε περίπτωση ισοψηφίας υπερισχύει η ψήφος του Πρύτανη.

γ) Τα μέλη Δ.Ε.Π. του Ε.Α.Π. που μετέχουν στη Σύγκλητο εκλέγονται με μυστική ψηφοφορία για ένα (1) έτος από το σύνολο των μελών Δ.Ε.Π. του Ε.Α.Π. της κάθε Σχολής. Η διαδικασία εκλογής καθορίζεται με τον εσωτερικό κανονισμό του Ιδρύματος.

δ) Κατά τις συνεδριάσεις της Συγκλήτου χρέη Γραμματέα εκτελεί ο Προϊστάμενος του Τμήματος Ακαδημαϊκών Οργάνων του Ε.Α.Π.. Σε περίπτωση απουσίας ή κωλύματος ορίζεται αντικαταστάτης του από τους υπαλλήλους του Τμήματός του.

ε) Η Σύγκλητος συγκαλείται τακτικώς μία φορά το μήνα και εκτάκτως όταν το ζητήσει εγγράφως το 1/3 των μελών της.

στ) Η Σύγκλητος έχει τη δυνατότητα να συγκροτεί από μέλη του προσωπικού του Ε.Α.Π. επιτροπές ή συμβούλια με συγκεκριμένες αρμοδιότητες.

3. α) Ο Πρύτανης ασκεί τις αρμοδιότητες που ορίζονται από τις αντίστοιχες κείμενες διατάξεις περί Α.Ε.Ι.. Ο Αντιπρύτανης αναπληρώνει τον Πρύτανη όταν απουσιάζει, κωλύεται ή ελλείπει, είναι αρμόδιος επί των οικονομικών υποθέσεων του Ε.Α.Π. και ασκεί όσες αρμοδιότητες του μεταβιβάζει ο Πρύτανης.

β) Ο Πρύτανης και ο Αντιπρύτανης εκλέγονται με μυστική ψηφοφορία για μία τριετία από εκλεκτορικό σώμα, το οποίο αποτελείται από το σύνολο των μελών Δ.Ε.Π. του Ε.Α.Π. και από εκπροσώπους των διοικητικών υπαλλήλων, πλην εκείνων που εργάζονται με σύμβαση έργου, ίσους προς το 5% των μελών Δ.Ε.Π. του Ε.Α.Π..

γ) Υποψήφιοι για τη θέση του Πρύτανη και του Αντιπρύτανη είναι Καθηγητές, μέλη Δ.Ε.Π. του Ε.Α.Π..

δ) Για τη διαδικασία εκλογής του Πρύτανη και του Αντιπρύτανη εφαρμόζονται οι αντίστοιχες κείμενες διατάξεις περί Α.Ε.Ι..

ε) Κατά τη διάρκεια της πρυτανικής θητείας του, ο Πρύτανης και ο Αντιπρύτανης μπορούν να απαλλάσσονται από τα διδακτικά τους καθήκοντα, καθώς και από τα καθήκοντά τους ως Συντονιστών Ο.Δ.Π..

4. α) Επικεφαλής των Σχολών του Ε.Α.Π. είναι οι Κοσμήτορες και οι Αναπληρωτές τους. Ο Κοσμήτορας ασκεί τις αρμοδιότητες που ορίζονται από τις κείμενες διατάξεις περί Α.Ε.Ι. για τον Πρόεδρο του Τμήματος και τον Κοσμήτορα της Σχολής.

β) Ο Κοσμήτορας και ο Αναπληρωτής του εκλέγονται για δύο (2) χρόνια με μυστική ψηφοφορία από εκλεκτορικό σώμα, το οποίο αποτελείται από το σύνολο των μελών Δ.Ε.Π. του Ε.Α.Π. που ανήκουν στην οικεία Σχολή.

γ) Υποψήφιοι για τη θέση του Κοσμήτορα και του Αναπληρωτή του μπορούν να είναι Καθηγητές, μέλη Δ.Ε.Π. του Ε.Α.Π., που ανήκουν στη συγκεκριμένη Σχολή. Εάν δεν υπάρχουν υποψηφιότητες από τη βαθμίδα του Καθηγητή, η διάταξη επεκτείνεται, κατά σειρά, στους Αναπληρωτές Καθηγητές, Επίκουρους Καθηγητές και Λέκτορες του Ε.Α.Π που ανήκουν στη συγκεκριμένη Σχολή.

δ) Η διαδικασία που ακολουθείται για την εκλογή Κοσμήτορα και Αναπληρωτή Κοσμήτορα είναι εκείνη που προβλέπεται για την εκλογή Πρύτανη Α.Ε.Ι..

ε) Κατά τη διάρκεια της θητείας τους ο Κοσμήτορας και ο Αναπληρωτής του μπορούν να απαλλάσσονται από τα διδακτικά τους καθήκοντα.

5. α) Η Κοσμητεία είναι το ανώτατο όργανο της Σχολής. Αποτελείται από τον Κοσμήτορα και όλα τα μέλη Δ.Ε.Π. του Ε.Α.Π. της Σχολής. Σε περίπτωση ισοψηφίας υπερισχύει η ψήφος του Κοσμήτορα.

β) Η Κοσμητεία μεριμνά για την ομαλή λειτουργία των Προγραμμάτων Σπουδών και των Θ.Ε. που εντάσσονται σε αυτήν, κατανέμει τις Θ.Ε. στα Προγράμματα Σπουδών, τις πιστώσεις που της παρέχει η Σύγκλητος, εισηγείται στη Σύγκλητο τη λειτουργία νέων Θ.Ε. και Προγραμμάτων Σπουδών ή την κατάργηση παλαιών και ασκεί όλες τις αρμοδιότητες που αναφέρονται στον παρόντα νόμο.

6. Οι σχετικές λεπτομέρειες των κανόνων λειτουργίας των οργάνων διοίκησης του Ε.Α.Π. καθορίζονται με τον εσωτερικό κανονισμό του Ιδρύματος, που εκδίδεται κατά τη διαδικασία του άρθρου 2 παρ. 4 του παρόντος νόμου.

'Αρθρο 4

Διδακτικό Προσωπικό

1. Το Διδακτικό Προσωπικό αποτελείται από το Διδακτικό Ερευνητικό Προσωπικό (Δ.Ε.Π.) και το Συνεργαζόμενο Εκπαιδευτικό Προσωπικό (Σ.Ε.Π.). 'Εργο των μελών Δ.Ε.Π. και Σ.Ε.Π. του Ε.Α.Π. είναι η εξ αποστάσεως διδασκαλία, η επιστημονική έρευνα στο γνωστικό αντικείμενο του Προγράμματος Σπουδών και η ανάπτυξη εκπαιδευτικού και πληροφοριακού υλικού, καθώς και υλικού αξιολόγησης.

2. Το Δ.Ε.Π. του Ε.Α.Π. αποτελείται από Καθηγητές, Αναπληρωτές Καθηγητές, Επίκουρους Καθηγητές και Λέκτορες. Το καθεστώς τους, τα προσόντα τους και οι προϋποθέσεις για την εκλογή τους στην αντίστοιχη βαθμίδα διέπονται από τις ισχύουσες διάταξεις περί των μελών Δ.Ε.Π. των Α.Ε.Ι..

3. α) Οι θέσεις Δ.Ε.Π. προκηρύσσονται, ύστερα από εισήγηση της Κοσμητείας, με απόφαση της Συγκλήτου του Ε.Α.Π., η οποία εγκρίνεται από τον Υπουργό Εθνικής Παιδείας και Θρησκευμάτων και δημοσιεύεται στην Εφημερίδα της Κυβερνήσεως. Με απόφαση της Συγκλήτου συγκροτούνται τα εκλεκτορικά σώματα. Στο εκλεκτορικό σώμα συμμετέχει ο Κοσμήτορας της αντίστοιχης Σχολής και τα μέλη Δ.Ε.Π. του Ε.Α.Π. των συγγενέστερων Θ.Ε. που κατέχουν θέση στην ίδια ή σε ανώτερη βαθμίδα, από τη θέση για την οποία γίνεται η κρίση. Στην περίπτωση που ο Κοσμήτορας της αντίστοιχης Σχολής κατέχει θέση Δ.Ε.Π. του Ε.Α.Π. χαμηλότερης βαθμίδας από τη θέση που πρόκειται να πληρωθεί, αντικαθίσταται από τον Κοσμήτορα της συγγενέστερης Σχολής που κατέχει θέση στην ίδια ή ανώτερη βαθμίδα από τη θέση για την οποία γίνεται η κρίση. Ο προγραμματισμός θέσεων μελών Δ.Ε.Π. γίνεται κατά τις κείμενες διατάξεις περί Α.Ε.Ι. και μπορεί να περιλαμβάνει κατά ανώτατο όριο δύο (2) θέσεις μελών Δ.Ε.Π. ανά Θ.Ε. από τις ήδη λειτουργούσες ή από εκείνες που θα λειτουργήσουν το αμέσως επόμενο ακαδημαϊκό έτος. Κατά τα λοιπά εφαρμόζονται αναλόγως οι σχετικές διατάξεις περί Α.Ε.Ι., όπως αυτές ισχύουν.

β) Κατά την κρίση για εκλογή μελών Δ.Ε.Π. του Ε.Α.Π.


 

  

Σελίδα 2931 

συνεκτιμάται η εμπειρία των υποψηφίων στην εξ αποστάσεως διδασκαλία, καθώς και η συμβολή τους στην ανάπτυξη εκπαιδευτικού υλικού και μεθόδων διδασκαλίας που σχετίζονται με την εξ αποστάσεως μετάδοση της γνώσης και την δια βίου εκπαίδευση.

4. Τα μέλη Δ.Ε.Π., που συγκεντρώνουν τουλάχιστον πέντε (5) χρόνια υπηρεσίας σε αυτοδύναμο τμήμα Α.Ε.Ι., έχουν τη δυνατότητα μετακίνησης στο Ε.Α.Π. στην ίδια θέση της βαθμίδας την οποία κατέχουν και στο ίδιο γνωστικό αντικείμενο. Για τη μετακίνηση προς το Ε.Α.Π. απαιτούνται: (α) αίτηση του ενδιαφερομένου, (β) απόφαση της Συγκλήτου του Ιδρύματος προέλευσης, που εγκρίνει τη μετακίνηση, (γ) ύπαρξη Θ.Ε. στο γνωστικό αντικείμενο του μέλους Δ.Ε.Π. που επιθυμεί να μετακινηθεί και (δ) απόφαση της Συγκλήτου του Ε.Α.Π., που αποδέχεται τη μετακίνηση. Η πίστωση για τη θέση που καταλαμβάνεται από το μέλος Δ.Ε.Π. μεταφέρεται από το Πανεπιστήμιο προέλευσης στο Ε.Α.Π.. Ο χρόνος υπηρεσίας στη βαθμίδα λαμβάνεται υπόψη ενιαία ως σύνολο του χρόνου παραμονής στην ίδια βαθμίδα.

5. Θέσεις Δ.Ε.Π. του Ε.Α.Π. μπορούν να πληρούνται με μετάκληση από 'Ελληνες επιστήμονες Πανεπιστημιακών Ιδρυμάτων του εξωτερικού, που έχουν αντίστοιχα προσόντα της βαθμίδας του Καθηγητή ή του Αναπληρωτή Καθηγητή με τη διαδικασία που προβλέπεται κατά τις κείμενες διατάξεις περί Α.Ε.Ι. ή που κατέχουν τακτική θέση μόνιμου μέλους Δ.Ε.Π. στο 'Ιδρυμα της αλλοδαπής τουλάχιστον μία πενταετία στην αντίστοιχη βαθμίδα του Καθηγητή ή Αναπληρωτή Καθηγητή, εξαιρουμένων των κειμένων διατάξεων περί των αντίστοιχων προσόντων των μελών Δ.Ε.Π. των Α.Ε.Ι..

6. Τα μέλη Δ.Ε.Π. του Ε.Α.Π. είναι μόνον πλήρους απασχόλησης. Τα μέλη Δ.Ε.Π. παρέχουν τις υπηρεσίες τους στο 'Ιδρυμα τουλάχιστον τριάντα (30) ώρες την εβδομάδα. Η Κοσμητεία μπορεί για κάθε περίπτωση να καθορίζει το ακριβές ωράριο των μελών Δ.Ε.Π. του Ε.Α.Π., ανάλογα με τις ανάγκες λειτουργίας των Θ.Ε..

Τα ως άνω μέλη λαμβάνουν, κατά τις κείμενες διατάξεις του ν. 2530/1997, τις αποδοχές πλήρους απασχόλησης των μελών Δ.Ε.Π. των Α.Ε.Ι., αναλόγως της βαθμίδας την οποία κατέχουν. Κατά τα λοιπά εφαρμόζονται αναλόγως οι διατάξεις του ν. 2530/1997.

7. Τα μέλη Δ.Ε.Π. του Ε.Α.Π. μπορούν να απουσιάζουν κατά ανώτατο όριο έως σαράντα (40) συνολικά ημέρες ετησίως και επιπλέον, ανά δύο εβδομάδες κατά τη διάρκεια των διακοπών Χριστουγέννων και Πάσχα.

8. Στα μέλη Δ.Ε.Π. του Ε.Α.Π. χορηγούνται εκπαιδευτικές άδειες για το εξωτερικό στο πλαίσιο συνεργασιών για την ανάπτυξη εκπαιδευτικού υλικού, πληροφοριακού υλικού ή υλικού αξιολόγησης, για τη διεξαγωγή επιστημονικής έρευνας, για την παρακολούθηση συνεδρίων, για τη συμμετοχή σε διεθνείς οργανισμούς, καθώς και σε δραστηριότητες Α.Ε.Ι. και ερευνητικών κέντρων του εξωτερικού, υπό την προϋπόθεση ότι δεν δυσχεραίνεται η λειτουργία της αντίστοιχης Θ.Ε..

9. Τον έλεγχο της παρουσίας των μελών Δ.Ε.Π. του Ε.Α.Π. ασκούν οι Κοσμήτορες. Κατά τα λοιπά, εφαρμόζονται αναλόγως οι αντίστοιχες διατάξεις για τα μέλη Δ.Ε.Π. των Α.Ε.Ι..

10. Τα μέλη του Συνεργαζόμενου Εκπαιδευτικού Προσωπικού (Σ.Ε.Π.) είναι είτε διδάκτορες είτε μέλη Δ.Ε.Π. άλλων Α.Ε.Ι. της ημεδαπής ή της αλλοδαπής και προσλαμβάνονται με συμβάσεις εργασίας ιδιωτικού δικαίου, ετήσιας διάρκειας, με δυνατότητα ανανέωσης για την κάλυψη συγκεκριμένων διδακτικών αναγκών. Σε εξαιρετικές περιπτώσεις, το Ε.Α.Π. μπορεί να προσλάβει κατόχους μεταπτυχιακών τίτλων που έχουν σημαντική εμπειρία στην αντίστοιχη ειδικότητα. Ο αριθμός των συμβάσεων ορίζεται για κάθε ακαδημαϊκό έτος με απόφαση της Συγκλήτου, που εγκρίνεται με κοινή απόφαση των Υπουργών Εθνικής Παιδείας και Θρησκευμάτων και Οικονομικών, στο πλαίσιο της έγκρισης του τακτικού προϋπολογισμού. Οι θέσεις για τα μέλη Σ.Ε.Π. προκηρύσσονται με απόφαση της Συγκλήτου. Αρμόδιο όργανο για την επιλογή τους είναι τριμελής επιτροπή που συγκροτείται με απόφαση του Πρύτανη και αποτελείται από τον Κοσμήτορα της αντίστοιχης Σχολής και δύο (2) μέλη Δ.Ε.Π. του Ε.Α.Π. του ίδιου ή συγγενούς γνωστικού αντικειμένου. Οι όροι της σύμβασης καθορίζονται με απόφαση της Συγκλήτου.

11. Τα μέλη Δ.Ε.Π. και τα μέλη Σ.Ε.Π. συγκροτούνται σε Ομάδες Διδακτικού Προσωπικού (Ο.Δ.Π.), ανά Θεματική Ενότητα.

'Αρθρο 5

Τίτλοι, διαδικασία εγγραφής και σπουδές

1. Το Ε.Α.Π. παρέχει:

α) Πιστοποιητικά παρακολούθησης Θ.Ε.

β) Πιστοποιητικά προπτυχιακής επιμόρφωσης

γ) Πιστοποιητικά μεταπτυχιακής επιμόρφωσης

δ) Πτυχία

ε) Μεταπτυχιακούς τίτλους ειδίκευσης

στ) Διδακτορικά Διπλώματα.

2. Η εγγραφή των φοιτητών σε Προγράμματα Σπουδών που παρέχει το Ε.Α.Π. γίνεται χωρίς εξετάσεις, ύστερα από αίτηση των ενδιαφερομένων προς το Ε.Α.Π., εντός των προθεσμιών που η Σύγκλητος ορίζει για κάθε ακαδημαϊκό έτος.

3. Η εγγραφή των προπτυχιακών φοιτητών προϋποθέτει την κατοχή τίτλου απόλυσης Λυκείου δευτεροβάθμιας εκπαίδευσης ή ισότιμου ή αντίστοιχου τίτλου δευτεροβάθμιας εκπαίδευσης του εσωτερικού ή εξωτερικού.

4. Ο αριθμός των παρεχόμενων θέσεων για φοιτητές προπτυχιακού και μεταπτυχιακού επιπέδου καθορίζεται ανά Πρόγραμμα Σπουδών κατά ακαδημαϊκό έτος, με εισήγηση της Συγκλήτου και απόφαση του Υπουργού Εθνικής Παιδείας και Θρησκευμάτων.

5.α) Εάν ο αριθμός των υποψηφίων ανά Πρόγραμμα Σπουδών είναι μεγαλύτερος από τον αριθμό των παρεχόμενων θέσεων, η Κοσμητεία επιλέγει τους υποψηφίους με την ακόλουθη σειρά προτίμησης: i) Προηγούνται όσοι έχουν συμπληρώσει το 23ο έτος της ηλικίας τους και δεν έχουν υπερβεί το 45ο, έχουν μόνιμη κατοικία και διαμονή σε ακριτική περιοχή, εφόσον σε αυτήν δεν εδρεύει 'Ιδρυμα τριτοβάθμιας εκπαίδευσης και δεν έχουν εισαχθεί σε Α.Ε.Ι. ή Τ.Ε.Ι.. Αν ο αριθμός τους είναι μεγαλύτερος από τον αριθμό των προσφερόμενων θέσεων, διεξάγεται μεταξύ τους κλήρωση. ii) Ακολουθούν όσοι από τους υποψηφίους έχουν συμπληρώσει το 23ο έτος της ηλικίας τους και δεν έχουν υπερβεί το 45ο, εφόσον δεν έχουν εισαχθεί σε Α.Ε.Ι. ή Τ.Ε.Ι.. Αν ο αριθμός τους είναι μεγαλύτερος από τον αριθμό των προσφερόμενων θέσεων, διεξάγεται μεταξύ τους κλήρωση.

β) Αν οι θέσεις που απομένουν μετά την τήρηση της παραπάνω σειράς προτίμησης είναι λιγότερες από τους λοιπούς υποψηφίους, η επιλογή γίνεται με κλήρωση μεταξύ τους. Η διαδικασία διεξαγωγής της κλήρωσης καθορίζεται με απόφαση της Συγκλήτου.

6. Οι φοιτητές επιβαρύνονται για την απόκτηση του απαραίτητου εκπαιδευτικού, πληροφοριακού και υλικού αξιολόγησης και συμμετέχουν στις ιδιαίτερες δαπάνες επικοινωνίας, που συνδέονται με την εφαρμογή του συστήματος της εξ αποστάσεως διδασκαλίας. Η διαδικασία συμμετοχής των φοιτητών καθορίζεται με απόφαση της Συγκλήτου. Το ύψος της συμμετοχής αυτής ορίζεται με εισήγηση της Συγκλήτου και απόφαση του Υπουργού Εθνικής Παιδείας και Θρησκευμάτων. Με τον ίδιο τρόπο ορίζονται τα κοινωνικά κριτήρια και τα κριτήρια επίδοσης για τη χορήγηση υποτροφιών από το Ε.Α.Π., μερικής ή ολικής απαλλαγής από τις ανωτέρω δαπάνες.

7. Οι σπουδές στο Ε.Α.Π. γίνονται στην ελληνική γλώσσα. Σε ειδικές περιπτώσεις που καθορίζονται με απόφαση της Συγκλήτου, το Ε.Α.Π. μπορεί να προσφέρει Πρόγραμμα Σπουδών ή Θεματικές Ενότητες σε ξένη γλώσσα.

8. Οι φοιτητές κατά τη διάρκεια ενός ακαδημαϊκού έτους μπορούν να παρακολουθούν κατά ανώτατο όριο έως και τρεις (3) Θ.Ε..

9. Κατά το χρονικό διάστημα που λειτουργεί η εξ αποστάσεως διδασκαλία μιας Θ.Ε., το Ε.Α.Π., ύστερα από απόφαση της Κοσμητείας, οργανώνει ομαδικές συμβουλευτικές συναντήσεις


 

  

Σελίδα 2932 

στην έδρα του, καθώς και σε άλλες πόλεις. Ο αριθμός των συναντήσεων αυτών, που διεξάγονται κυρίως σε μη εργάσιμες ημέρες και ώρες, καθορίζεται με απόφαση της Κοσμητείας και δεν μπορεί να είναι μικρότερος από τον αριθμό των υποενοτήτων μιας Θ.Ε.. Στις συναντήσεις αυτές συμμετέχουν ένα μέλος της Ο.Δ.Π. και οι φοιτητές τους οποίους παρακολουθεί.

10. α) Ο αριθμός των γραπτών δοκιμασιών αξιολόγησης καθορίζεται με απόφαση της Κοσμητείας, ύστερα από συνεννόηση με το Συντονιστή της αντίστοιχης Ο.Δ.Π.. Ο αριθμός αυτός δεν μπορεί να είναι μικρότερος από τον αριθμό των υποενοτήτων μιας Θ.Ε.. Η συμμετοχή του φοιτητή στη διαδικασία αξιολόγησης είναι υποχρεωτική.

β) Οι τελικές εξετάσεις γίνονται μετά το τέλος της διδασκαλίας μιας Θ.Ε. και επαναλαμβάνονται για μία ακόμη φορά. Τις ημερομηνίες έναρξης και λήξης των τελικών εξετάσεων καθορίζει η Σύγκλητος. Οι εξετάσεις αυτές διεξάγονται στην έδρα του Ε.Α.Π., καθώς και σε άλλες πόλεις. Τον τρόπο και τη μορφή της τελικής εξέτασης για μια Θ.Ε. καθορίζει ο Συντονιστής, ύστερα από συνεννόηση με τα μέλη της αντίστοιχης Ο.Δ.Π..

11. Για την απόκτηση πτυχίου από τους φοιτητές του Ε.Α.Π. απαιτείται η επιτυχής παρακολούθηση και εξέταση δώδεκα (12) τουλάχιστον Θ.Ε.. 'Ενας μικρός αριθμός Θ.Ε. μπορεί να καλύπτεται από διπλωματική εργασία που εκπονείται στη γνωστική περιοχή μιας Θ.Ε.. Οι προπτυχιακοί φοιτητές του Ε.Α.Π., οι οποίοι έχουν αποκτήσει πτυχίο τριτοβάθμιας εκπαίδευσης, μπορούν, με απόφαση της Κοσμητείας της Σχολής, να κατοχυρώνουν μαθήματα του Ιδρύματος προέλευσης ως μέρη Θ.Ε..

12. α) Για την απόκτηση μεταπτυχιακού τίτλου ειδίκευσης απαιτείται συγγενές πτυχίο, επιτυχής παρακολούθηση και εξέταση τεσσάρων (4) τουλάχιστον Θ.Ε. και η συγγραφή επιστημονικής εργασίας. 'Οταν το πτυχίο δεν είναι συγγενές του μεταπτυχιακού, καθορίζονται, με απόφαση της Κοσμητείας της αντίστοιχης Σχολής, προπτυχιακές ή μεταπτυχιακές Θ.Ε., τις οποίες πρέπει να παρακολουθήσει επιτυχώς ο υποψήφιος.

β) Τα θέματα οργάνωσης και λειτουργίας των μεταπτυχιακών σπουδών του Ε.Α.Π. καθορίζονται με τον κανονισμό λειτουργίας μεταπτυχιακών σπουδών ανά Σχολή.

13. Για την απόκτηση Διδακτορικού Διπλώματος απαιτείται η κατοχή συγγενούς μεταπτυχιακού τίτλου και η συγγραφή Διδακτορικής Διατριβής. Η διαδικασία επίβλεψης της ερευνητικής εργασίας, ελέγχου και έγκρισης της Διδακτορικής Διατριβής καθορίζονται σύμφωνα με τις κείμενες διατάξεις περί Α.Ε.Ι..

14. Πιστοποιητικό προπτυχιακής επιμόρφωσης μπορεί να απονέμεται στους προπτυχιακούς φοιτητές που έχουν εισαχθεί στο Ε.Α.Π., για να παρακολουθήσουν πρόγραμμα προπτυχιακής επιμόρφωσης συγκεκριμένης χρονικής διάρκειας, που ορίζεται με απόφαση της Συγκλήτου και πάντως μικρότερης εκείνης που απαιτείται για την απόκτηση πτυχίου.

15. Πιστοποιητικό μεταπτυχιακής επιμόρφωσης μπορεί να απονέμεται σε πτυχιούχους φοιτητές που έχουν εισαχθεί στο Ε.Α.Π. για να παρακολουθήσουν πρόγραμμα μεταπτυχιακής επιμόρφωσης, συγκεκριμένης χρονικής διάρκειας, που ορίζεται με απόφαση της Συγκλήτου και πάντως μικρότερης εκείνης που απαιτείται για την απόκτηση μεταπτυχιακού διπλώματος ειδίκευσης.

16. Πιστοποιητικά παρακολούθησης Θ.Ε. παρέχονται σε φοιτητές του Ε.Α.Π., ύστερα από αίτησή τους και με την προϋπόθεση επιτυχούς εξέτασης σε μία ή περισσότερες Θ.Ε..

17. Οι κείμενες διατάξεις περί Α.Ε.Ι. που αφορούν τις μετεγγραφές εσωτερικού ή εξωτερικού και την εισαγωγή, ύστερα από κατατακτήριες εξετάσεις, φοιτητών της τριτοβάθμιας εκπαίδευσης στο Ε.Α.Π. εφαρμόζονται αναλόγως. Στις περιπτώσεις μετεγγραφών εσωτερικού και κατατακτήριων εξετάσεων, με απόφαση της Κοσμητείας της αντίστοιχης Σχολής του Ε.Α.Π., κατοχυρώνονται ως μέρη Θ.Ε. μαθήματα από το 'Ιδρυμα προέλευσης. Με αποφάσεις του Υπουργού Εθνικής Παιδείας και Θρησκευμάτων καθορίζονται τα ειδικότερα θέματα που αφορούν τη διαδικασία, τα κριτήρια και το ποσοστό των μετεγγραφών εσωτερικού ή εξωτερικού, καθώς και την εισαγωγή, ύστερα από κατατακτήριες εξετάσεις, φοιτητών της τριτοβάθμιας εκπαίδευσης στο Ε.Α.Π..

18. 'Ενας φοιτητής μπορεί να διακόψει τις σπουδές του μετά την επιτυχή παρακολούθηση μιας ή περισσότερων Θ.Ε. και να τις συνεχίσει ύστερα από χρονικό διάστημα, που δεν μπορεί να είναι μεγαλύτερο από τρία (3) χρόνια, παρακολουθώντας την επόμενη Θ.Ε..

'Αρθρο 6

Διοικητικές Υπηρεσίες και Διοικητικό Προσωπικό

1. α) Για τη διοικητική υποστήριξη του Ε.Α.Π. συστή- νεται στην έδρα του Ιδρύματος Διεύθυνση Διοικητικών Υπηρεσιών, η οποία διαρθρώνεται στα ακόλουθα εννέα Τμήματα: i) Μητρώου Φοιτητών, ii) Εκπαίδευσης, iii) Προσωπικού, iv) Οικονομικών Υποθέσεων, v) Εγκαταστάσεων, vi) Βιβλιοθήκης, vii) Ακαδημαϊκών Οργάνων, viii) Διαχείρισης Ειδικού Λογαριασμού, ix) Δημοσίων και Διεθνών Σχέσεων, και στα Γραφεία: i) Πρυτανείας και ii) Νομικού Συμβούλου.

β) Με προεδρικό διάταγμα, που εκδίδεται ύστερα από πρόταση των Υπουργών Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης και Οικονομικών και ύστερα από εισήγηση της Συγκλήτου του Πανεπιστημίου, μπορούν να ιδρύονται Γραφεία της Διεύθυνσης Διοικητικών Υπηρεσιών και σε άλλες πόλεις του εσωτερικού ή και του εξωτερικού.

γ) Με απόφαση της Συγκλήτου, ύστερα από εισήγηση του Προϊσταμένου των Διοικητικών Υπηρεσιών του Ε.Α.Π., καθορίζονται αναλυτικά οι αρμοδιότητες των Τμημάτων και των Γραφείων του Ε.Α.Π..

δ) Με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Εθνικής Παιδείας και Θρησκευμάτων, ύστερα από εισήγηση της Συγκλήτου του Ε.Α.Π., μπορούν να ιδρύονται, να καταργούνται, να συγχωνεύονται και να μετονομάζονται Τμήματα και Γραφεία.

2. α) Συνιστώνται μια θέση Προϊσταμένου Διοικητικών Υπηρεσιών της κατηγορίας ειδικών θέσεων με βαθμό Β' και τριάντα τρεις (33) θέσεις μόνιμων υπαλλήλων, οι οποίες κατανέμονται κατά κατηγορίες ως εξής:

i. ΠΕ κατηγορία εννέα (9) θέσεις,

ii. ΤΕ κατηγορία εννέα (9) θέσεις,

iii. ΔΕ κατηγορία δώδεκα (12) θέσεις,

iv. ΥΕ κατηγορία τρεις (3) θέσεις.

β) Για τα θέματα υπηρεσιακής κατάστασης του διοικητικού προσωπικού του Ε.Α.Π. εφαρμόζονται οι διατάξεις που ισχύουν κάθε φορά για τους υπαλλήλους των Ν.Π.Δ.Δ.. Η σύσταση και συγκρότηση του υπηρεσιακού συμβουλίου των ως άνω υπαλλήλων γίνεται κατά τις διατάξεις περί υπηρεσιακών συμβουλίων των Α.Ε.Ι..

γ) Οι επί μέρους κλάδοι και θέσεις κάθε κατηγορίας καθορίζονται με απόφαση της Συγκλήτου. Με την ίδια διαδικασία ορίζονται οι κλάδοι από τους οποίους επιλέγονται οι προϊστάμενοι των διοικητικών μονάδων του εδ. α' της παρ. 1 του παρόντος άρθρου. Η πλήρωση των θέσεων του διοικητικού προσωπικού του Ε.Α.Π. γίνεται σύμφωνα με τις κείμενες διατάξεις περί προσλήψεων στο δημόσιο τομέα.

3. Σε εξαιρετικές περιπτώσεις, ύστερα από εισήγηση του Πρύτανη, η Σύγκλητος του Πανεπιστημίου μπορεί να προσλαμβάνει με σύμβαση ιδιωτικού δικαίου ορισμένου χρόνου υπαλλήλους για την αντιμετώπιση έκτακτων και παροδικών αναγκών του Ιδρύματος. Η διαδικασία πρόσληψης, καθώς και τα προσόντα των προσλαμβανομένων καθορίζονται κατά την κείμενη διαδικασία περί προσλήψεων στο δημόσιο τομέα. Ο αριθμός των υπαλλήλων, που η Σύγκλητος μπορεί να προσλάβει με σύμβαση ιδιωτικού δικαίου ορισμένου χρόνου, καθορίζεται κατ' έτος με κοινή απόφαση των Υπουργών Εθνικής Παιδείας και Θρησκευμάτων, Οικονομικών και Εσωτερικών, Δημόσιας Διοίκησης και Αποκέντρωσης. Οι αποδοχές των υπαλλήλων αυτών διέπονται από τις ισχύουσες συλλογικές


 

  

Σελίδα 2933 

συμβάσεις εργασίας.

4. Ο Προϊστάμενος των Διοικητικών Υπηρεσιών του Ε.Α.Π., ασκεί τη διοικητική εποπτεία, έλεγχο και συντονισμό των διοικητικών υπηρεσιών του Ιδρύματος και είναι υπεύθυνος για την εύρυθμη λειτουργία τους στο πλαίσιο των οδηγιών και αποφάσεων του Πρύτανη και της Συγκλήτου. Ο Προϊστάμενος των Διοικητικών Υπηρεσιών του Ε.Α.Π. συμμετέχει χωρίς ψήφο στις συνεδριάσεις της Συγκλήτου, όταν εξετάζονται διοικητικής φύσεως θέματα και εισηγείται τα θέματα αυτά. Μεριμνά για την εκτέλεση των αποφάσεων της Συγκλήτου, καθώς και των λοιπών συλλογικών οργάνων του Πανεπιστημίου. Συμμετέχει στο Υπηρεσιακό Συμβούλιο Κρίσεως των υπαλλήλων του Ιδρύματος ως εισηγητής. Ο Πρύτανης, με πράξη του, μπορεί να μεταβιβάζει στον Προϊστάμενο των Διοικητικών Υπηρεσιών του Πανεπιστημίου τα καθήκοντα του διατάκτη των δαπανών του Ιδρύματος και του εκκαθαριστή των αποδοχών του πάσης φύσης προσωπικού. Με απόφασή του ο Πρύτανης μπορεί να μεταβιβάζει στον Προϊστάμενο των Διοικητικών Υπηρεσιών του Ε.Α.Π., όπως και στους Προϊσταμένους των Τμημάτων, το δικαίωμα υπογραφής εγγράφων.

5. Ο Νομικός Σύμβουλος προ|σταται του Νομικού Γραφείου του Ιδρύματος. Ως Νομικός Σύμβουλος προσλαμβάνεται δικηγόρος παρ' Αρείω Πάγω με άρτια γνώση μιας τουλάχιστον ξένης γλώσσας, κατ' εφαρμογή των διατάξεων του ν. 1649/1986. Ο Νομικός Σύμβουλος έχει την ευθύνη της νομικής εξυπηρέτησης του Ιδρύματος σε δικαστικές ή εξώδικες υποθέσεις και της νομικής καθοδήγησης των αρχών και υπηρεσιών του Ιδρύματος με γνωμοδοτήσεις ή συμβουλές. Παρίσταται ενώπιον οποιουδήποτε δικαστηρίου ή Αρχής και έχει από τη θέση του και χωρίς άλλο αποδεικτικό στοιχείο την από το νόμο απαιτούμενη πληρεξουσιότητα για παράσταση ενώπιον όλων των δικαστηρίων κατά την εκδίκαση κάθε φύσεως υποθέσεων του Πανεπιστημίου. Οι αποδοχές του Νομικού Συμβούλου ορίζονται σύμφωνα με τις διατάξεις του Κώδικα των Δικηγόρων, όπως αυτές ισχύουν κάθε φορά.

'Αρθρο 7

Εκπαιδευτικό Υλικό - Εργαστήριο

Εκπαιδευτικού Υλικού και

Εκπαιδευτικής Μεθοδολογίας

1. Η εξ αποστάσεως εκπαίδευση βασίζεται στην ανάπτυξη κατάλληλου εκπαιδευτικού υλικού, κατάλληλων μεθόδων για τη μετάδοση της γνώσης από απόσταση, πληροφοριακού υλικού, καθώς και εντύπων και μεθόδων συνεχούς αξιολόγησης των φοιτητών.

2. Η ανάπτυξη του υλικού της παραγράφου 1 περιλαμβάνει την παραγωγή προτύπων και τη μαζική αναπαραγωγή τους.

3. Η παραγωγή προτύπων εκπαιδευτικού υλικού περιλαμβάνει τη συγγραφή, καθώς και την επιλογή, μετάφραση και προσαρμογή βιβλίων, κυρίως διαμορφωμένων για την εξ αποστάσεως διδασκαλία, την παραγωγή λογισμικού για υπολογιστές και πολυμέσα, συμπαγών δίσκων, κασετών ήχου και βιντεοκασετών, καθώς και οποιουδήποτε άλλου μέσου μετάδοσης πληροφοριών. Περιλαμβάνει επίσης την παραγωγή τηλεοπτικού και ραδιοφωνικού προγράμματος σε συνεργασία με κρατικούς τηλεοπτικούς ή ραδιοφωνικούς σταθμούς.

4. α) Για την παραγωγή των προτύπων της παραγράφου 3 του παρόντος άρθρου, καθώς και για την ανάπτυξη μεθόδων εξ αποστάσεως διδασκαλίας και συνεχούς αξιολόγησης των φοιτητών, ιδρύεται "Εργαστήριο Εκπαιδευτικού Υλικού και Εκπαιδευτικής Μεθοδολογίας". Το εργαστήριο αυτό στελεχώνεται από τουλάχιστον δύο (2) μέλη Δ.Ε.Π. του Ε.Α.Π., εκ των οποίων απαραιτήτως το ένα με εξειδίκευση στο πεδίο της μάθησης από απόσταση, την ανοικτή παιδεία και την εκπαίδευση ενηλίκων και το άλλο με εξειδίκευση στη χρησιμοποίηση σύγχρονης τεχνολογίας, στην παραγωγή προτύπων εκπαιδευτικού, πληροφοριακού και υλικού αξιολόγησης για τις ανάγκες της εξ αποστάσεως διδασκαλίας.

β) Το Εργαστήριο Εκπαιδευτικού Υλικού και Εκπαιδευτικής Μεθοδολογίας διευθύνεται για μία τριετία από ένα μέλος Δ.Ε.Π. του Εργαστηρίου. Στο διάστημα αυτό, άλλο μέλος Δ.Ε.Π. του Ε.Α.Π. ασκεί καθήκοντα Αναπληρωτή Διευθυντή.

5. Η παραγωγή προτύπων εκπαιδευτικού υλικού, πληροφοριακού υλικού και εντύπων αξιολόγησης για κάθε Θ.Ε. ανατίθεται από την Κοσμητεία σε ομάδα, της οποίας το συντονισμό ασκεί είτε μέλος Δ.Ε.Π. του Ε.Α.Π. με το ίδιο ή συναφές γνωστικό αντικείμενο της Θ.Ε., για την οποία προορίζεται το ανωτέρω υλικό, είτε, εφόσον αυτό δεν υπάρχει, σε μέλος της ομάδας. Το έργο της ομάδας υποβοηθείται από το Εργαστήριο "Εκπαιδευτικού Υλικού και Εκπαιδευτικής Μεθοδολογίας" του Ε.Α.Π..

6. Το εκπαιδευτικό, πληροφοριακό υλικό και το υλικό συνεχούς αξιολόγησης των φοιτητών εγκρίνεται από τη Σύγκλητο του Ε.Α.Π., ύστερα από εισήγηση του Συντονιστή της ομάδας, στην οποία είχε ανατεθεί η παραγωγή των προτύπων και του Διευθυντή του Εργαστηρίου Εκπαιδευτικού Υλικού και Εκπαιδευτικής Μεθοδολογίας.

7. Το Ε.Α.Π., με απόφαση της Συγκλήτου, υπογράφει συμβάσεις με Α.Ε.Ι. της ημεδαπής ή της αλλοδαπής και με δημόσιους φορείς του εσωτερικού και του εξωτερικού, που έχουν αναπτύξει Προγράμματα Σπουδών κατάλληλα για την ανοικτή και εξ αποστάσεως εκπαίδευση, με σκοπό την απόκτηση εκπαιδευτικού υλικού, πληροφοριακού υλικού και υλικού αξιολόγησης, στην ελληνική ή ξένη γλώσσα. Το Ε.Α.Π., με απόφαση της Συγκλήτου, που εγκρίνεται από τον Υπουργό Εθνικής Παιδείας και Θρησκευμάτων, υπογράφει αντίστοιχες συμβάσεις για την απόκτηση υλικού κατά τα προαναφερόμενα στην προηγούμενη περίοδο της ίδιας παραγράφου με ιδιωτικούς φορείς του εσωτερικού και του εξωτερικού.

8. Ο υλικός φορέας, στον οποίο ενσωματώνεται το παραγόμενο από την εκπλήρωση των παραπάνω συμβάσεων έργο, ανήκει στο Ε.Α.Π., ασχέτως εάν αυτό προήλθε από τον αντισυμβαλλόμενο ή τα πρόσωπα που έχει στην υπηρεσία του. Το Ε.Α.Π. έχει το αποκλειστικό δικαίωμα χρήσης, έκδοσης και εκμετάλλευσης του υλικού αυτού, καθώς και την από τρίτους χρησιμοποίησή του, εφόσον δεν υπάρχει αντίθετη συμφωνία και στο βαθμό που είναι αναγκαίο για την εκπλήρωση του σκοπού της σύμβασης. Κατ' εξαίρεση, είναι δυνατή η σύμβαση παροχής δωρεάν υλικού προς το Ε.Α.Π. με δικαίωμα χρήσης για χρονικό διάστημα που καθορίζεται με τη σύμβαση.

9. Το Ε.Α.Π., με απόφαση της Συγκλήτου, υπογράφει σχετική συμφωνία με κρατικούς τηλεοπτικούς και ραδιοφωνικούς σταθμούς για την παραγωγή, σε συνεργασία με το Ε.Α.Π., και τη μετάδοση τηλεοπτικού ή ραδιοφωνικού προγράμματος που είναι χρήσιμο για τη διδασκαλία.

10. Για τη μαζική αναπαραγωγή εκπαιδευτικού, πληροφοριακού και υλικού αξιολόγησης ή για την εκχώρηση δικαιωμάτων μαζικής αναπαραγωγής και πώλησης εκπαιδευτικού και πληροφοριακού υλικού, το Ε.Α.Π., με απόφαση της Συγκλήτου, αναθέτει σχετικά έργα και υπογράφει συμφωνίες με φορείς του δημόσιου ή ιδιωτικού τομέα.

'Αρθρο 8

Πρόγραμμα ανάπτυξης και Μονάδα

Εσωτερικής Αξιολόγησης

1. α) Εντός δύο (2) μήνων από την ανάληψη των καθη- κόντων κάθε Πρύτανη, η Σύγκλητος του Ε.Α.Π. υποβάλλει, με πρόταση των Κοσμητειών, λεπτομερές πρόγραμμα ανάπτυξης του Ε.Α.Π.. Το πρόγραμμα αυτό περιλαμβάνει ιδίως: i) Την ακαδημαϊκή ανάπτυξη του Ιδρύματος, δηλαδή την παροχή Θ.Ε. και Προγραμμάτων Σπουδών, την παροχή νέων Θ.Ε. και Προγραμμάτων Σπουδών, καθώς και τη διακοπή της λειτουργίας ορισμένων εξ αυτών. ii) Τις ανάγκες σε προσωπικό κάθε κατηγορίας, που είναι απαραίτητο για την ανάπτυξη του Ιδρύματος. iii) Την επέκταση των εγκαταστάσεων και ενίσχυση εργαστηριακού εξοπλισμού και iv) Το κόστος που συνεπάγεται το προτεινόμενο πρόγραμμα και τις πηγές χρηματοδότησής του.

β) Το πρόγραμμα βασίζεται στα πορίσματα της Μονάδας Εσωτερικής Αξιολόγησης και υποβάλλεται προς έγκριση στους Υπουργούς Εθνικής Παιδείας και Θρησκευμάτων και Οικονομικών.


 

  

Σελίδα 2934 

2. Για τη συνεχή βελτίωση της ποιότητας της παρεχόμενης εκπαίδευσης από το Ε.Α.Π. συγκροτείται "Μονάδα Εσωτερικής Αξιολόγησης" με απόφαση της Συγκλήτου. Η Μονάδα αυτή διευθύνεται από ένα μέλος Δ.Ε.Π. του Ε.Α.Π. με ειδίκευση στο πεδίο της στατιστικής επεξεργασίας, αξιολόγησης της εκπαίδευσης, της εξ αποστάσεως διδασκαλίας, της εκπαίδευσης ενηλίκων και της δια βίου κατάρτισης και στελεχώνεται από δύο (2) μέλη Σ.Ε.Π. από διοικητικούς υπαλλήλους του Ε.Α.Π. που διατίθενται με απόφαση της Συγκλήτου του Ε.Α.Π..

3. α) Βασικά καθήκοντα της Μονάδας αυτής είναι τα ακόλουθα: i) η δημιουργία στατιστικών δεδομένων από πρωτογενή στοιχεία που της παρέχει το Τμήμα Μητρώου Φοιτητών, ιδίως για τις επιδόσεις των φοιτητών ανά Θ.Ε., τόσο στις τελικές εξετάσεις όσο και στις δοκιμασίες συνεχούς αξιολόγησης, το χρόνο περάτωσης των σπουδών, καθώς και τον αριθμό των φοιτητών που διακόπτουν τις σπουδές τους, ii) η δημιουργία στατιστικών δεδομένων από πρωτογενή στοιχεία που της παρέχει το Τμήμα Εκπαίδευσης, ιδίως για την αναλογία διδασκόντων - διδασκομένων ανά Θ.Ε., τη γεωγραφική διασπορά των φοιτητών και τη συμμετοχή των φοιτητών στις συμβουλευτικές συναντήσεις και στα σεμινάρια,

iii) η δημιουργία στατιστικών - συγκριτικών δεδομένων για το εκπαιδευτικό υλικό από στοιχεία που της προμηθεύει το αντίστοιχο εργαστήριο, iv) η καταγραφή, ανάλυση και σύγκριση δεδομένων από αντίστοιχα Πανεπιστήμια του εξωτερικού, v) η διερεύνηση της αγοράς εργασίας με έμφαση στην απασχόληση των αποφοίτων του Ε.Α.Π., vi) η αξιολόγηση με ποιοτικές και ποσοτικές προσεγγίσεις του εκπαιδευτικού υλικού και των εκπαιδευτικών μεθόδων που χρησιμοποιεί το Ε.Α.Π. και

vii) η συσχέτιση των στοιχείων i-vi και η υποβολή προτάσεων, σε συνεργασία με τους Συντονιστές των Ο.Δ.Π., προς την Κοσμητεία ή και τη Σύγκλητο του Ε.Α.Π. για τη βελτίωση της παρεχόμενης εκπαίδευσης από το Ε.Α.Π..

4. Στο πλαίσιο των καθηκόντων της η Μονάδα Εσωτερικής Αξιολόγησης συμμετέχει στη διαδικασία αξιολόγησης της διδασκαλίας και του υλικού μιας Θ.Ε., καθώς και στη διαδικασία αξιολόγησης των παρεχόμενων διοικητικών υπηρεσιών του Ε.Α.Π. προς τους φοιτητές. Στο πλαίσιο αυτό η Μονάδα αυτή συντάσσει ειδικά έντυπα αξιολόγησης που συμπληρώνουν οι φοιτητές λίγο πριν από την τελική εξέταση κάθε Θ.Ε.. Η έκθεση λαμβάνεται υπόψη κατά τη συγκρότηση της αντίστοιχης Ο.Δ.Π., κατά την αναθεώρηση του υλικού, καθώς και για τη βελτίωση της αποδοτικότητας των διοικητικών υπηρεσιών.

'Αρθρο 9

Πόροι - Διαχείριση - Ειδικός Λογαριασμός

1. Οι πόροι του Ε.Α.Π. προέρχονται από:

α) τον Τακτικό Προϋπολογισμό του Κράτους και το πρόγραμμα δημοσίων επενδύσεων,

β) ευρωπαϊκά, διεθνή και διακρατικά προγράμματα,

γ) τη συμμετοχή των φοιτητών στις δαπάνες που συνδέονται με την εφαρμογή του συστήματος της εξ αποστάσεως διδασκαλίας,

δ) έσοδα από έρευνες, μελέτες, παροχή υπηρεσιών και πληροφοριών, εκδόσεις και κάθε μορφής πρόσοδοι από τις δραστηριότητές του,

ε) έσοδα από αξιοποίηση της περιουσίας του και κάθε άλλο περιουσιακό στοιχείο που παρέχεται στο 'Ιδρυμα από δημόσιους και ιδιωτικούς φορεις ή φυσικά και νομικά πρόσωπα του εσωτερικού και του εξωτερικού.

2. Η οικονομική διαχείριση του Ε.Α.Π. διέπεται από τις κείμενες διατάξεις περί Α.Ε.Ι..

3. Η Επιτροπή Διαχείρισης Ειδικού Λογαριασμού του Ε.Α.Π. αποτελείται από τον Αντιπρύτανη, ως Πρόεδρο, τους Κοσμήτορες των Σχολών και τον Προϊστάμενο των Διοικητικών Υπηρεσιών του Ε.Α.Π.. Καθήκοντα Γραμματέα της Επιτροπής Διαχείρισης Ειδικού Λογαριασμού του Ε.Α.Π ασκεί ο Προϊστάμενος του Τμήματος Διαχείρισης Ειδικού Λογαριασμού και σε περίπτωση κωλύματος υπάλληλος του Τμήματος αυτού, τον οποίο ορίζει ο Προϊστάμενος του. Οι γενικές κατευθύνσεις λειτουργίας και διαχείρισης του παραπάνω λογαριασμού, καθώς και τα καθήκοντα της ως άνω Επιτροπής καθορίζονται από τις κείμενες διατάξεις περί Α.Ε.Ι..

'Αρθρο 10

Μεταβατικές διατάξεις

1. Κατά την έναρξη λειτουργίας του το Ε.Α.Π. διοικείται από Διοικούσα Επιτροπή (Δ.Ε.). Πρώτη Δ.Ε. θεωρείται εκείνη που ορίσθηκε κατ' εξουσιοδότηση του άρθρου 11 παρ. 8 του ν. 2327/1995. Με αποφάσεις του Υπουργού Εθνικής Παιδείας και Θρησκευμάτων μπορούν να αντικαθίστανται μέλη της Δ.Ε. του Ε.Α.Π.. Η Δ.Ε. περιλαμβάνει επτά (7) τακτικά και αντίστοιχα αναπληρωματικά μέλη. Ως μέλη της Δ.Ε. ορίζονται μέλη Δ.Ε.Π. των Α.Ε.Ι ή Ελληνες επιστήμονες, οι οποίοι κατέχουν θέση Δ.Ε.Π. σε Α.Ε.Ι. του εξωτερικού, είτε επιστήμονες αναγνωρισμένου κύρους, οι οποίοι έχουν γνώση και πείρα σε θέματα εκπαίδευσης από απόσταση και λειτουργίας Ανοικτών Πανεπιστημίων. Με την ίδια απόφαση ορίζονται ο Πρόεδρος και ο Αντιπρόεδρος της Δ.Ε..

2. Η Δ.Ε. ασκεί τα καθήκοντα της Συγκλήτου, των Κοσμητειών σε μη αυτοδύναμες Σχολές και του Εργαστηρίου Εκπαιδευτικού Υλικού και Εκπαιδευτικής Μεθοδολογίας μέχρι της αυτοδυνάμου λειτουργίας του. Μία Ο.Δ.Π. θεωρείται αυτοδύναμη, όταν για την αντίστοιχη Θ.Ε. έχει διορισθεί το μέλος Δ.Ε.Π. του Ε.Α.Π., που είναι και ο Συντονιστής της. Μία Σχολή θεωρείται αυτοδύναμη όταν έχουν αποκτήσει αυτοδυναμία έξι (6) τουλάχιστον Ο.Δ.Π. που αντιστοιχούν σε ισάριθμες Θ.Ε.. Το Εργαστήριο Εκπαιδευτικού Υλικού και Εκπαιδευτικής Μεθοδολογίας θεωρείται ότι λειτουργεί αυτοδύναμα, όταν έχει διορισθεί σε αυτό ένα τουλάχιστον μέλος Δ.Ε.Π. του Ε.Α.Π..

3. Η Σύγκλητος του Ε.Α.Π. και η Επιτροπή Διαχείρισης Ειδικού Λογαριασμού συγκροτούνται σύμφωνα με τις διατάξεις του παρόντος νόμου και με τις εξής προϋποθέσεις: (i) όταν είναι αυτοδύναμες δύο τουλάχιστον Σχολές του, (ii) όταν έχουν διορισθεί τρία τουλάχιστον μέλη Δ.Ε.Π. του Ε.Α.Π. στη βαθμίδα του Καθηγητή,

(iii) όταν έχει διορισθεί ο Προϊστάμενος των διοικητικών υπηρεσιών του Ε.Α.Π., (iv) όταν λειτουργεί αυτοδύναμα το Εργαστήριο Εκπαιδευτικού Υλικού και Εκπαιδευτικής Μεθοδολογίας. Τις σχετικές διαδικασίες εκλογής των μελών της πρώτης Συγκλήτου και της συγκρότησής της σε σώμα κινεί ο Πρόεδρος της Δ.Ε. του Ε.Α.Π..

4. Κατά την έναρξη λειτουργίας του Ε.Α.Π. για κάθε Θ.Ε. διορίζεται ένα μέλος Δ.Ε.Π. του Ε.Α.Π. και αναγκαίος αριθμός Σ.Ε.Π..

5. Μέχρι να συγκροτηθεί σε σώμα η Σύγκλητος του Ε.Α.Π., το εκλεκτορικό σώμα, που προβλέπεται στο εδάφιο α' της παρ. 3 του άρθρου 4 του παρόντος νόμου, αποτελείται από επτά (7) μέλη Δ.Ε.Π. που ορίζονται με απόφαση του Υπουργού Εθνικής Παιδείας και Θρησκευμάτων, ύστερα από εισήγηση της Δ.Ε. του Ε.Α.Π., από το σύνολο των μελών Δ.Ε.Π. των ελληνικών Α.Ε.Ι. με το ίδιο ή, αν δεν υπάρχουν, με συγγενές γνωστικό αντικείμενο προς την αντίστοιχη Θ.Ε.. Τα μέλη του εκλεκτορικού σώματος πρέπει να κατέχουν θέση στην ίδια ή ανώτερη βαθμίδα από τη θέση που πρόκειται να πληρωθεί.

6. Κατά το πρώτο έτος λειτουργίας του Ε.Α.Π. συνιστώνται δεκαπέντε (15) θέσεις μελών Δ.Ε.Π. του Ε.Α.Π.. Η κατανομή τους στις Σχολές γίνεται με απόφαση της Δ.Ε. του Ε.Α.Π.. Οι θέσεις αυτές προκυρήσσονται, κατ' εξαίρεση από τη διαδικασία του προγραμματισμού με απόφαση της Δ.Ε. του Ε.Α.Π., η οποία εγκρίνεται από τον Υπουργό Εθνικής Παιδείας και Θρησκευμάτων και δημοσιεύεται στην Εφημερίδα της Κυβερνήσεως.

7. Μέχρι να συγκροτηθεί σε σώμα η Σύγκλητος καθήκοντα Πρύτανη ασκεί ο Πρόεδρος της Δ.Ε.. Ο Πρόεδρος της Δ.Ε. ασκεί επίσης καθήκοντα Κοσμήτορα για όσες Σχολές δεν είναι αυτοδύναμες και Διευθυντή του Εργαστηρίου Εκπαιδευτικού


 

  

Σελίδα 2935 

Υλικού και Εκπαιδευτικής Μεθοδολογίας, έως ότου διορισθεί ο Διευθυντής του. Τον Πρόεδρο της Δ.Ε. απουσιάζοντα ή κωλυόμενο αναπληρώνει ο Αντιπρόεδρος, ο οποίος ασκεί καθήκοντα Αντιπρύτανη.

8. Μέχρι της εκδόσεως του εσωτερικού κανονισμού του Ε.Α.Π., θέματα που αφορούν αυτόν ρυθμίζονται με αποφάσεις της Δ.Ε. του Ε.Α.Π., που εγκρίνονται από τον Υπουργό Εθνικής Παιδείας και Θρησκευμάτων.

9. Κατά την έναρξη λειτουργίας του Ε.Α.Π., πρώτη Επιτροπή Διαχείρισης του Ειδικού Λογαριασμού του Ε.Α.Π. θεωρείται εκείνη που ορίστηκε με την υπ' αριθμ. ΚΑ/679/22.8.1996 κοινή απόφαση των Υπουργών Εθνικής Παιδείας και Θρησκευμάτων και Οικονομικών, όπως συμπληρώθηκε και τροποποιήθηκε με την υπ' αριθμ. 330/17.2.1997 όμοια απόφαση. Με αποφάσεις των Υπουργών Εθνικής Παιδείας και Θρησκευμάτων και Οικονομικών ορίζονται οι Επιτροπές Διαχείρισης του Ειδικού Λογαριασμού του Ε.Α.Π. μέχρι της συγκρότησης σε σώμα της αντίστοιχης Επιτροπής που προβλέπεται από τον παρόντα νόμο.

10. Με απόφαση του Υπουργού Εθνικής Παιδείας και Θρησκευμάτων και του κατά περίπτωση αρμόδιου υπουργού, ύστερα από γνώμη του υπηρεσιακού συμβουλίου προέλευσης του υπαλλήλου, αποσπώνται στο Ε.Α.Π. για ένα (1) χρόνο με αίτησή τους και με δυνατότητα ανανέωσης της απόσπασης μέχρι την πλήρη λειτουργία του Ε.Α.Π. υπάλληλοι του Δημοσίου και ευρύτερου δημόσιου τομέα. Ο χρόνος απόσπασης θεωρείται χρόνος πραγματικής υπηρεσίας στην οργανική τους θέση. Για τα πέντε (5) πρώτα έτη λειτουργίας του Ε.Α.Π., με απόφαση του Υπουργού Εθνικής Παιδείας και Θρησκευμάτων και του κατά περίπτωση αρμόδιου υπουργού, ύστερα από γνώμη του υπηρεσιακού συμβουλίου προέλευσης του υπαλλήλου, μετατάσσονται στο Ε.Α.Π. με αίτησή τους υπάλληλοι του Δημόσιου και ευρύτερου δημόσιου τομέα.

11. Κατά τα προσεχή ακαδημαϊκά έτη λειτουργίας του Ε.Α.Π. δίδεται έμφαση στα προγράμματα επιμόρφωσης που οδηγούν στη χορήγηση πιστοποιητικών προπτυχιακής και μεταπτυχιακής επιμόρφωσης και παρακολούθησης επί μέρους Θ.Ε.. Από τη δημοσίευση του παρόντος στο Ε.Α.Π. θα λειτουργήσουν δύο προγράμματα σπουδών: α) "Μεταπτυχιακή Ειδίκευση Καθηγητών Αγγλικής Γλώσσας" και β) "Ανοικτή και εξ αποστάσεως Εκπαίδευση" της Σχολής Ανθρωπιστικών Σπουδών. Το πρώτο οδηγεί σε Μεταπτυχιακό Δίπλωμα Ειδίκευσης και το δεύτερο σε Πιστοποιητικό Μεταπτυχιακής Επιμόρφωσης.

12. Μέχρι της συγκροτήσεως σε σώμα της Συγκλήτου του Ε.Α.Π., με απόφαση της Δ.Ε. του Ε.Α.Π., προσλαμβάνονται τα μέλη του Σ.Ε.Π. του Ε.Α.Π. και επιτρέπεται η μετακίνηση στο Ε.Α.Π. μελών Δ.Ε.Π. των Α.Ε.Ι., κατά τις προϋποθέσεις των παραγράφων 4 και 10 του άρθρου 4 του παρόντος νόμου.

'Αρθρο 11

Καταργούμενες - Τροποποιούμενες διατάξεις

1. Το Ε.Α.Π. διέπεται από τις διατάξεις του παρόντος νόμου και συμπληρωματικά από τις ισχύουσες για τα Α.Ε.Ι. διατάξεις.

2. Από τη δημοσίευση του νόμου αυτού καταργούνται οι παράγραφοι 2, 3, 4, 5, 6, 7 του άρθρου 27 του ν. 2083/1992, καθώς και το εδάφιο β' της παρ. 1 του άρθρου αυτού, ενώ παραμένει σε ισχύ το εδάφιο α' της παρ. 1 του ίδιου άρθρου, όπως αυτό τροποποιείται με τον παρόντα νόμο.

'Αρθρο 12

A. 1). Από το ακαδημαϊκό έτος 1998-1999 επιτρέπεται κατ' εξαίρεση, πέραν του εκάστοτε καθοριζόμενου αριθμού εισακτέων, η εισαγωγή υποψηφίων ειδικών κατηγοριών των περιπτώσεων α' και β' της παρ. 1 του άρθρου 3 του ν. 1351/1983, όπως τροποποιήθηκαν και συμπληρώθηκαν με τις διατάξεις της παρ. 11 του άρθρου 10 του ν. 2327/1995 και της παρ. 4 του άρθρου 5 του ν. 2517/1997, στις Στρατιωτικές Σχολές, που αναφέρονται στην παρ. 1 του άρθρου 1 του ν. 1351/1983, καθώς και στις Στρατιωτικές Σχολές Υπαξιωματικών των Ενόπλων Δυνάμεων, επιφυλασσομένων των διατάξεων των άρθρων 1 και 11 παρ. 4 του ν. 1911/1990, όπως ισχύει σήμερα, αναφορικά με την εισαγωγή γυναικών στα Ανώτατα Στρατιωτικά Εκπαιδευτικά Ιδρύματα και στις Στρατιωτικές Σχολές Υπαξιωματικών και ανδρών στη Σχολή Αξιωματικών Νοσηλευτικής. Το ποσοστό των υποψηφίων των παραπάνω ειδικών κατηγοριών, που εισάγεται κατ' έτος σε καθεμία από τις Σχολές, καθορίζεται σε τρία τοις εκατό (3%) επιπλέον του συνολικού αριθμού των εισακτέων της γενικής σειράς κάθε Σχολής και είναι ενιαίο για το σύνολο των υποψηφίων όλων των κατηγοριών αυτών.

2) Από το ίδιο ακαδημαϊκό έτος από τον αριθμό των εισαγομένων στις Σχολές της Αστυνομικής Ακαδημίας, που προβλέπονται από το άρθρο 1 παρ. 1 του ν. 2226/ 1994, ποσοστό τρία τοις εκατό (3%) καλύπτεται από υποψηφίους των ειδικών κατηγοριών που προβλέπονται από τις διατάξεις της προηγούμενης παραγράφου και είναι ενιαίο για το σύνολο των υποψηφίων όλων των κατηγοριών αυτών.

Οι διατάξεις του ν. 2226/1994 και του π.δ/τος 4/1995, όπως τροποποιήθηκε με το π.δ. 34/1996 εφαρμόζονται και για τους υποψηφίους του παρόντος άρθρου που εισάγονται στις Σχολές της Αστυνομικής Ακαδημίας.

3) Για την εισαγωγή των υποψηφίων των προηγούμενων παραγράφων λαμβάνεται υπόψη η συνολική βαθμολογία που προκύπτει από τη συμμετοχή τους στο σύστημα εισιτηρίων εξετάσεων των υποψηφίων αυτών για την εισαγωγή τους στα Α.Ε.Ι. της Ελλάδας, όπως ισχύει κάθε φορά. Με την επιφύλαξη του προηγούμενου εδαφίου, για την εισαγωγή των υποψηφίων αυτών στις προαναφερόμενες Σχολές, εφαρμόζονται αναλογικά οι διατάξεις της παρ. 1 του άρθρου 29 του ν. 2009/1992. Για τυχόν κενές θέσεις που είναι δυνατόν να προκύπτουν μετά την εισαγωγή των σπουδαστών του άρθρου αυτού στις εν λόγω Σχολές, αυτές συμπληρώνονται από πίνακα επιλαχόντων των κατηγοριών του άρθρου αυτού, εφαρμοζομένων αναλογικά των διατάξεων της παρ. 8 του άρθρου 4 του ν. 1351/1983. Σε κάθε περίπτωση ενδεχόμενα κενά θέσεων για τη συμπλήρωση του καθοριζόμενου ποσοστού δεν μεταφέρονται και δεν καλύπτονται από υποψηφίους οποιασδήποτε άλλης σειράς ή κατηγορίας. Οι διατάξεις των παραγράφων 5, 6 και 7 του άρθρου 4 του ν. 1351/1983 εφαρμόζονται και για τους υποψηφίους ειδικών κατηγοριών του παρόντος άρθρου.

4) Με απόφαση του Υπουργού Εθνικής 'Αμυνας, που εκδίδεται ύστερα από πρόταση του Συμβουλίου Αρχηγών Γενικών Επιτελείων και δημοσιεύεται στην Εφημερίδα της Κυβερνήσεως, ρυθμίζονται οι λεπτομέρειες και κάθε άλλο θέμα αναγκαίο για την εφαρμογή των διατάξεων του παρόντος άρθρου για την εισαγωγή στις Στρατιωτικές Σχολές.

Β. Παρατείνεται μέχρι την 31.8.1998 από την ημερομηνία λήξεως του η ισχύς του πίνακα επιτυχόντων στο διαγωνισμό που διενεργείται σύμφωνα με τις διατάξεις της αριθμ. Δ2/23440/88 απόφασης του Υπουργού Εθνικής Παιδείας και Θρησκευμάτων (ΦΕΚ 50 Β'/1988 Τ.παρ. 188) για την επιλογή εκπαιδευτικών κλάδου Π16 μουσικής στην πρωτοβάθμια και δευτεροβάθμια εκπαίδευση.

Εφεξής ο διαγωνισμός για την πρόσληψη εκπαιδευτικών κλάδου Π16 μουσικής διενεργείται από το Α.Σ.Ε.Π., σύμφωνα με τις διατάξεις του άρθρου 6 του ν. 2525/1997.

Γ. Η κατά το άρθρο 1 παρ. 2 του ν. 2503/1997 εξάμηνη προθεσμία για την έκδοση των προβλεπόμενων προεδρικών διαταγμάτων διατήρησης της εποπτείας Ν.Π.Δ.Δ. από τα υπουργεία παρατείνεται για δύο (2) μήνες από τη λήξη της.

Δ.1. Η παράγραφος 2 του άρθρου 17 του ν. 1867/1989 "Προσωπική κράτηση κατ' εφαρμογή των διατάξεων του Κώδικος Εισπράξεως Δημοσίων Εσόδων και άλλες διατάξεις" (ΦΕΚ 227 Α') αντικαθίσταται ως εξής:

"2. Το Σ.Α.Ε. αποτελείται από εκλεγμένους εκπροσώπους των τριτοβάθμιων οργανώσεων των ελληνικών κοινοτήτων του εξωτερικού ή, αν δεν υπάρχουν, των δευτεροβάθμιων οργανώσεων των ελληνικών κοινοτήτων του εξωτερικού ή, αν δεν υπάρχουν, των ελληνικών κοινοτήτων του εξωτερικού και από εκλεγμένους εκπροσώπους άλλων οργανώσεων αποδήμων


 

  

Σελίδα 2936 

Ελλήνων, οι οποίες είναι στρατηγικής σημασίας για την προώθηση και προβολή των εθνικών θεμάτων και των συμφερόντων των αποδήμων Ελλήνων.

Στο Σ.Α.Ε. συμμετέχουν ως μέλη εκπρόσωποι της Παγκόσμιας Ομοσπονδίας Αποδήμων Κυπρίων και της Παγκόσμιας Συντονιστικής Επιτροπής Κυπρίων Αγωνιστών. Με απόφαση του Γενικού Γραμματέα Αποδήμου Ελληνισμού ορίζεται ο αριθμός αυτών των εκπροσώπων.

Κατά τη σύνθεση του Σ.Α.Ε. πρέπει να επιδιώκεται η μεγαλύτερη δυνατή αντιπροσωπευτικότητα."

2. Το άρθρο 5 του π.δ/τος 196/1995 (ΦΕΚ 105 Α') καταργείται.

Ε. Το ΔΙ.Κ.Α.Τ.Σ.Α. μπορεί να κρίνει και να αναγνωρίσει ως ισότιμους προς τους απονεμόμενους από τα ημεδαπά Α.Ε.Ι. μεταπτυχιακούς τίτλους που απονέμονται από Ανώτατα Εκπαιδευτικά Ιδρύματα της αλλοδαπής και της ημεδαπής, βάσει διαπανεπιστημιακών μεταπτυχιακών προγραμμάτων.

'Αρθρο 13

'Εναρξη ισχύος

Η ισχύς του νόμου αυτού αρχίζει με τη δημοσίευσή του στην Εφημερίδα της Κυβερνήσεως, εκτός αν άλλως ορίζεται από τις ειδικότερες διατάξεις του.

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο των ως άνω νομοσχεδίων.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Εισερχόμαστε στη συζήτηση, επί της αρχής, των άρθρων και του συνόλου σύμφωνα με όσα αποφασίσαμε χθες, του νομοσχεδίου του Υπουργείου Πολιτισμού: "Θεσμοί, μέτρα και δράσεις πολιτικής ανάπτυξης". Η συζήτηση του νομοσχεδίου του Υπουργείου Εργασίας και Κοινωνικών Ασφαλίσεων θα συνεχιστεί κανονικά αύριο. Την Παρασκευή θα συνεχιστεί η συζήτηση του νομοσχεδίου του Υπουργείου Πολιτισμού. 'Οποιου εκ των δύο νομοσχεδίων η συζήτηση δεν τελειώσει αύριο ή μεθαύριο, θα ολοκληρωθεί τη Δευτέρα. Την Τρίτη, υπενθυμίζω, το πρωί σε εμβόλιμη συνεδρίαση θα συζητηθεί η επερώτηση για τις προγραμματικές συμβάσεις, που έχει καταθέσει η Νέα Δημοκρατία. Απλώς σας ανακοινώνω τι αποφασίσαμε χθες.

ΣΤΕΦΑΝΟΣ ΜΑΝΟΣ: Κύριε Πρόεδρε, μία διευκρίνιση θέλω να κάνω.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΣΤΕΦΑΝΟΣ ΜΑΝΟΣ: Με ενδιαφέρει για το νομοσχέδιο του Υπουργείου Πολιτισμού να καταλάβω τι έχετε συμφωνήσει.

ΠΡΟΕΔΡΟΣ (Απόστολος Κακλαμάνης): Αρχίζει απόψε, ολοκληρώνεται η συζήτηση επί της αρχής απόψε και θα συνεχίσουμε την Παρασκευή. Αν δεν τελειώσει την Παρασκευή, θα συνεχίσουμε τη Δευτέρα το βράδυ. Εάν τελειώσει την Παρασκευή, τη Δευτέρα το βράδυ θα συζητήσουμε το νομοσχέδιο του Υπουργείου Εργασίας και Κοινωνικών Ασφαλίσεων. Εάν τελειώσει αύριο το νομοσχέδιο του Υπουργείου Εργασίας και Κοινωνικών Ασφαλίσεων, αναλόγως θα δούμε τι θα κάνουμε. Διότι μέχρι την Τρίτη το βράδυ, επειδή αρχίζει την Τετάρτη η συζήτηση του προϋπολογισμού, θα έχουμε κλείσει αυτές τις εκκρεμότητες.

ΣΤΕΦΑΝΟΣ ΜΑΝΟΣ: Απλώς θέλω να σας πω ότι το νομοσχέδιο του Υπουργείου Πολιτισμού, όσο μπορώ να εννοήσω από το περιεχόμενό του, δεν πρόκειται να τελειώσει σε δύο ημέρες. Σας το επισημαίνω.

ΠΡΟΕΔΡΟΣ (Απόστολος Κακλαμάνης): Θα συνεχίσουμε.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΑΠΟΣΤΟΛΟΣ ΤΑΣΟΥΛΑΣ: 'Αλλη πληροφόρηση έχουμε εμείς, κύριε Πρόεδρε, ότι το νομοσχέδιο του Υπουργείου Πολιτισμού -και δεν καταλαβαίνουμε γιατί να γίνονται τόσες αλλαγές- θα το συζητούσαμε σήμερα, τη Δευτέρα και την Τρίτη.

ΠΡΟΕΔΡΟΣ (Απόστολος Κακλαμάνης): 'Οχι. Νομίζω ότι την καλύτερη ενημέρωση που μπορείτε να έχετε, την έχετε από τον Πρόεδρο του Σώματος.

Χθες εδώ, με πλήρη σύνθεση σχεδόν της Βουλής, έκανα αυτές τις προτάσεις και συμφωνήσαμε. Παρέμεινε μόνο η εκκρεμότητητα να έχω την απάντηση της Κυβερνήσεως σχετικά με την Τρίτη το πρωί για την εμβόλιμη συνεδρίαση που πρότεινα, για να συζητηθεί η επερώτηση της Νέας Δημοκρατίας. Και μετά την καταφατική απάντηση της Κυβερνήσεως, ενημέρωσα τη Νέα Δημοκρατία και τώρα το ανακοινώνω και στο Σώμα.

Για το νομοσχέδιο του Υπουργείου Πολιτισμού η Νέα Δημοκρατία ορίζει ως Κοινοβουλευτικό της Εκπρόσωπο το Βουλευτή Αθηνών κ. Στέφανο Μάνο. Το Κομμουνιστικό Κόμμα Ελλάδος ορίζει ως ειδικό αγορητή του το Βουλευτή Ιωαννίνων κ. Απόστολο Τασούλα. Ο Συνασπισμός της Αριστεράς και της Προόδου ορίζει ως ειδική αγορήτρια τη Βουλευτή Λάρισας κ. Λουλέ. Θεονίτσα υποθέτω ότι είναι. Ανδριανή μου λένε ότι είναι. Πώς κατάντησε Νίτσα; Καλύτερα είναι να ανατρέχουμε στα ονόματά μας όπως τα έχουμε από την παράδοσή μας. Βλέπω ότι συμφωνεί και ο κ. Παντερμαλής.

Και το Δημοκρατικό Κοινωνικό Κίνημα, ορίζει ως ειδική αγορήτρια τη Βουλευτή κ. Βασιλική Αράπη-Καραγιάννη. 'Οχι, Βάσω, Βασιλική.

Ο εισηγητής της Πλειοψηφίας, ο κ. Τηλέμαχος Χυτήρης, έχει το λόγο.

ΤΗΛΕΜΑΧΟΣ ΧΥΤΗΡΗΣ: Κύριε Πρόεδρε, κυρίες και κύριοι συνάδελφοι, έχω την τιμή σήμερα να εισηγούμαι στην Εθνική Αντιπροσωπεία το σχέδιο νόμου του Υπουργείου Πολιτισμού, "Θεσμοί, μέτρα και δράσεις πολιτιστικής ανάπτυξης".

Είναι σαφές ότι το Υπουργείο Πολιτισμού, το κάθε Υπουργείο Πολιτισμού, δε δημιουργεί πρωτογενώς πολιτισμό. 'Εχει ρόλο θεσμικό, χαράσσει πολιτική. Διαχειρίζεται την προβολή των πολιτιστικών αγαθών, ένα ρόλο πολιτικής παρέμβασης, επικουρικό, βοηθητικό της πολιτιστικής ανάπτυξης, χωρίς να επεμβαίνει στην αισθητική ή την ιδεολογία του πολιτικού γίγνεσθαι. Ενισχύει δημιουργούς και φορείς που αναπτύσσουν πολιτιστική δράση, δημιουργώντας το κλίμα, το υπόβαθρο μιάς πολιτιστικής παρουσίας και περαιτέρω ανάπτυξης. Το πνεύμα αυτό, διακρίνει και το νομοσχέδιο που συζητάμε σήμερα.

'Ομως, κάθε πολιτική προσδιορίζεται από το χρόνο και τον τόπο. Εμείς στην Ελλάδα πάντα και ιδιαίτερα σήμερα, στην προσπάθεια οικονομικής σύγκλισης με την Ευρώπη, συναισθάνομεθα την ευθύνη και το προνόμιο ενός ιδιαίτερα βαρέως φορτίου, ως κληρονόμοι ενός πολιτισμού, που αποτελεί το βάθρο της ιστορικής εξέλιξης του ανθρώπου στην κοινωνική του διάσταση.

Το πνεύμα του ελληνικού πολιτισμού και η επιρροή του, είναι ζωντανό στοιχείο του σύγχρονου κόσμου και ιδιαίτερα του ευρωπαϊκού. Καθ'υπέρβαση μάλιστα, θα μπορούσα να πω, κρίμα που στα οικονομικά κριτήρια, στην υπό διαμόρφωση Ενωμένη Ευρώπη, δεν αντιστοιχούν και πολιτιστικά κριτήρια πνευματικής και καλλιτεχνικής δημιουργίας.

Ακούγεται έως ουτοπικό. 'Ισως, τότε όμως, με την έμφαση αυτή στον πολιτισμό να μην μας έλειπαν τα ιδανικά και τα οράματα που οι νόμοι της αγοράς αδυνατούν δραματικά να μας δώσουν ή να μας εμπνεύσουν.

Ο μονοδιάστατος άνθρωπος, δεν ήταν ποτέ υπόδειγμα της ελληνικής κοινωνίας, ούτε στις πιο δύσκολες στιγμές της. Ο homus economicus και τίποτε άλλο, ακόμη και αν αποτελούσε την ιδεατή μονάδα ενός κοινωνικού συνόλου, θα ήταν ένας δυστυχής πολίτης. Οι πολιτιστικές αξίες δίνουν στον άνθρωπο την πραγματική του διάσταση.

Στην προσπάθεια, λοιπόν, που καταβάλλει σήμερα η χώρα μας για την ισότιμη οικονομική της παρουσία στην ευρωπαϊκή οικογένεια, μια προσπάθεια εθνικά σωστή, που προσδιορίζει το μέλλον της, δεν θα πρέπει να ξεχνά τη διαφύλαξη, τον


 

  

Σελίδα 2937 

εμπλουτισμό και τη σωστή προβολή της πολιτιστικής μας ταυτότητας, την ελληνική θεώρηση για τη ζωή σε μια διαχρονική παρουσία και έκφραση, αρχαία, βυζαντινή, νεότερη. Πρέπει να τη διαφυλάξουμε, γιατί είναι ό,τι πολυτιμότερο διαθέτει ο λαός μας και τούτος ο τόπος. 

Δεν θα επαναλάβω και εγώ το μικρό ποσοστό που διατίθεται από τον κρατικό προϋπολογισμό για τις ανάγκες της πολιτιστικής μας πολιτικής. Είναι γνωστό και επαναλαμβάνεται με κάθε κυβέρνηση. Θα πω όμως, ότι μπορεί και έχει αξία ο πολιτισμός σε όλες τις πτυχές του να καταλάβει το κέντρο της καθημερινότητάς μας, στην παιδεία και την νεολαία, πρώτα απ'όλα, στις πόλεις που ζούμε, στην πολιτική ζωή, στα μέσα ενημέρωσης, παντού. 'Ισως, τότε να αποκτήσουν ένα διαφορετικό νόημα όλα και η Ελλάδα, να ξαναβρεί κάποιες αξίες και κάποιο σεβασμό που είχε και αντικατέστησε με μια κενή υπερηφάνεια.

Το νομοσχέδιο, που συζητάμε σήμερα, αποτελείται από εννέα άρθρα, που αφορούν ξεχωριστούς τομείς της πολιτιστικής δράσης. Το διακρίνουν πρωτοβουλίες και αλλαγές, ώστε να μπορούμε να υποστηρίξουμε ότι κάλλιστα το κάθε άρθρο του θα μπορούσε να αποτελέσει και ξεχωριστό νόμο. Είναι ουσιαστικά ένα πολυνομοσχέδιο. Πραγματεύεται πολιτικές ενίσχυσης του βιβλίου, του θεάτρου, του κινηματογράφου, των εικαστικών, του χορού, της μουσικής και των πνευματικών δικαιωμάτων των δημιουργών. Κινείται μέσα σε έναν γνωστό προϋπολογισμό και προσπαθεί να κάνει επεμβάσεις ανάδειξης και αναζωογόνησης του πολιτιστικού τοπίου.

Αναφερόμενος στις καινοτομίες του νομοσχεδίου, θα στεκόμουν στα εξής:

Στο άρθρο 1 αντιμετωπίζονται τα θέματα που αφορούν το βιβλίο, τη λογοτεχνία, την ανάγνωση.'Ηδη έχει υπάρξει μία πετυχημένη πολιτική στο χώρο αυτό. Τώρα ενισχύεται ακόμη παραπάνω. Συγκεκριμένα, καθιερώνεται η ενιαία τιμή βιβλίου συμπεριλαμβανομένων και των CD-ROM που το αναπαράγουν σε μία άλλη μορφή. Είναι μία απόφαση, που ενισχύει το βιβλίο.

Επιπλέον, αναβαθμίζεται ο θεσμός των κρατικών βραβείων. Προστίθεται βραβείο μετάφρασης και βραβείο συνολικού έργου. Καλύπτεται έτσι ένα κενό που υπήρχε και δίδεται μεγαλύτερο κύρος στην προβολή της σύγχρονης συγγραφικής παραγωγής.

Καθιερώνονται, επίσης, βραβεία για λογοτεχνικά περιοδικά που συμβάλλουν στην ανάδειξη της γλώσσας και της λογοτεχνίας, καθώς και ειδικές διακρίσεις σε εκδότες και βιβλιοπώλες για την προώθηση και διάδοση του ελληνικού βιβλίου.

'Ενας άλλος θεσμός, που εισάγεται με το άρθρο 1, είναι το Λογοτεχνικό Αρχείο, με έδρα τη Θεσσαλονίκη. Πρόκειται για μία αστική, μη κερδοσκοπική εταιρεία, η οποία έχει ως σκοπό, καταγραφή και ταξινόμηση των εντύπων χειρογράφων, φωτογραφιών της προσωπικής ιστορίας των συγγραφέων. Κάτι που έλειπε. 

Στο δεύτερο άρθρο υπό τον τίτλο "Εικαστική Πολιτική" καινοτομία αποτελεί η ίδρυση του Μουσείου Σύγχρονης Τέχνης της Αθήνας, και του αντίστοιχου Μουσείου Σύγχρονης Τέχνης της Θεσσαλονίκης. Είναι γνωστή η ανάγκη που υπήρχε ίδρυσης κρατικών Mουσείων Σύγχρονης Τέχνης.

Επιπλέον, στα μουσεία αυτά θα υπάρχουν αυτοτελή τμήματα κέντρου σύγχρονης τέχνης. Τούτο σημαίνει πως πέρα από την ανάδειξη έργων Ελλήνων και ξένων καλλιτεχνών, θα υπάρχει έρευνα, τεκμηρίωση και μελέτη των νέων ρευμάτων στη σύγχρονη εικαστική δημιουργία.

Στο ίδιο άρθρο αναφέρεται η δημιουργία Μουσείου Φωτογραφίας και Μουσείου Βιομηχανικού Σχεδίου. Μία ιδιαίτερα σημαντική πρωτοβουλία που και αυτή έλειπε, πέραν των ιδιωτικών συλλογών, και τώρα έρχεται να καλύψει ένα άγνωστο ιστορικό φωτογραφικό υλικό που υπάρχει διασκορπισμένο.

Στο ίδιο άρθρο αποτελεί σημαντική παρέμβαση η διάταξη με την οποία το 1% της συμβατικής δαπάνης για δημόσιο κτίριο θα διατίθεται για την αγορά ή την κατασκευή μίας εικαστικής σύνθεσης. Αλλά και στην Εθνική Πινακοθήκη δίδεται η ευκαιρία να τηρεί έναν έντοκο λογαριασμό για την αγορά έργων τέχνης. Ζήτημα που παρουσιάζεται συχνά και αυτό στα πλαίσια γενικότερης αναβάθμισης, που επιχειρεί το Υπουργείο Πολιτισμού να το δώσει στην Εθνική Πινακοθήκη με τη διαμόρφωση των χώρων των μονίμων εκθέσεων.

Στο τρίτο άρθρο του νομοσχεδίου περιλαμβάνονται το θέατρο, ο χορός και άλλες παραστατικές τέχνες. Καθιερώνεται -πολύ σωστά και εδώ- κρατικό βραβείο συγγραφής παιδικού θεατρικού έργου. Ως γνωστόν, τα παιδικά θέατρα στην Αθήνα είχαν τα τελευταία χρόνια μία σημαντική και σοβαρή παρουσία. Η απόφαση αυτή δίνει έμφαση και δικαιώνει την ανάπτυξη αυτή. 

Επίσης, καθιερώνεται και επισήμως το ενιαίο κρατικό βραβείο "Μελίνα Μερκούρη" που απονέμεται σε έναν νέο 'Ελληνα δημιουργό. Επεκτείνονται τα βραβεία σε όλους τους τομείς, κλασικού και σύγχρονου χορού, παραγωγής, χορογραφίας, πρωτότυπης μουσικής σύνθεσης, ανδρικής και γυναικείας ερμηνείας.

Στο άρθρο 3 εισάγεται ο νέος θεσμός της 'Οπερας Δωματίου Θεσσαλονίκης ως αυτοτελές τμήμα του Κρατικού Θεάτρου Βορείου Ελλάδος.

Στο ίδιο άρθρο προβλέπονται αναθέσεις κατ'έτος σε πέντε αναγνωρισμένους θεατρικούς συγγραφείς νεολληνικών θεατρικών έργων.

Στο άρθρο 4 αντιμετωπίζονται ζητήματα κινηματογραφικής πολιτικής με κεντρική παρέμβαση στην κινηματογραφική νομοθεσία αφού για πρώτη φορά το Φεστιβάλ Κινηματογράφου αποκτά νομική προσωπικότητα. Γίνεται μία ουσιαστική προσπάθεια ανάδειξης του σύγχρονου ελληνικού κινηματογράφου και όχι μόνο στον ελληνικό χώρο. Καθιερώνονται κρατικά βραβεία κινηματογράφου τα οποία θα απονέμονται με τη λήξη του Φεστιβάλ στην Θεσσαλονίκη.

Προβλέπεται μία σύμβαση του Φεστιβάλ με την Ταινιοθήκη της Ελλάδος που έδρα της είναι η Αθήνα προκειμένου να επιτευχθεί συνεργασία και αλληλοϋποστήριξη αυτών των δύο οργανισμών, όπως επίσης και του Μουσείου Κινηματογράφου το οποίο θεσμοθετείται και αποτελεί τμήμα του νομικού προσώπου του Φεστιβάλ Κινηματογράφου. Πρέπει να τονιστεί ότι έχει ληφθεί μέριμνα με μέτρα που αφορούν διανομές και Αίθουσες προβολής ταινιών για να ενισχυθεί η παρουσίαση της ελληνικής ταινίας στο κοινό.

Στο άρθρο 5 βασική καινοτομία είναι η παρέμβαση στο χώρο της Μουσικής και καταρχήν στο χώρο της μουσικής εκπαίδευσης με την παροχή νομοθετικής εξουσιοδότησης για τη ρύθμιση των σχετικών θεμάτων. Εξάλλου ιδρύονται ειδικά ταμεία οργανώσεων συναυλιών των δύο κρατικών ορχηστρών Αθήνας και Θεσσαλονίκης. Αυτό σημαίνει ευλυγισία, διαχωρισμό πόρων, περιουσίας των κρατικών ορχηστρών καθώς και συνεργασία με άλλους οργανισμούς τόσο στην Ελλάδα όσο και στο εξωτερικό. Το ειδικό ταμείο οργάνωσης συναυλιών της Κρατικής Ορχήστρας Αθηνών αναλαμβάνει και τη διαχείριση της αίθουσας του Παλλάς το οποίο αναβαθμίζεται και αποτελεί σημείο πολιτιστικών εκδηλώσεων στην καρδιά της Αθήνας.

Το άρθρο 6 έχει κύριο θέμα του την προβολή και ανάδειξη της πολιτιστικής κληρονομιάς και τη μουσειακή πολιτική. Κεντρικά σημεία του άρθρου αυτού και καινοτομίες αποτελούν πρώτον η συγκρότηση δεκαπενταμελούς γνωμοδοτικού συμβουλίου μουσειακής πολιτικής και δεύτερον η σύσταση νομικού προσώπου ιδιωτικού δικαίου με τη μορφή ανώνυμης εταιρείας και υπό την επωνυμία Ανώνυμη Εταιρεία Προβολής Ελληνικής Πολιτιστικής Κληρονομιάς. Σκοπός αυτής της εταιρείας είναι η ανάδειξη και η προβολή της πολιτιστικής κληρονομιάς με τη παραγωγή και έκδοση πολιτιστικού υλικού, την οργάνωση συνεδρίων στην Ελλάδα και στο εξωτερικό ανατύπων και εκμαγείων με τη πιστοποίηση του ΤΑΠ, δηλαδή, του Ταμείου Αρχαιολογικών Πόρων.

Πιστεύω, ότι η Ανώνυμη Εταιρεία που είναι θυγατρική του ΤΑΠ και δεν είναι κατασκευαστική εταιρεία έχει την απαραίτητη ευελιξία που χρειάζεται τόσο στη νομική της μορφή όσο και στην ουσία της αποστολής της ούτως ώστε να συμβάλλει αποτελεσματικά στη διάδοση του πολιτιστικού προϊόντος, με τις απαιτήσεις που έχει η σύγχρονη εποχή.

Με το άρθρο 8 διευθετείται και εναρμονίζεται η ελληνική


 

  

Σελίδα 2938 

νομοθεσία προς την Ευρωπαϊκή στα θέματα πνευματικής ιδιοκτησίας και συγγενικών δικαιωμάτων. Ανταποκρινόμαστε έτσι σε ανειλημμένη νομική υποχρέωσή μας να συμμορφωθούμε στη σχετική οδηγία.

'Οπως έχει γίνει αντιληπτό, το παρόν νομοσχέδιο προσπαθεί να βάλει κάποια τάξη στα θέματα πολιτιστικής πολιτικής, στις υπηρεσίες και στους φορείς για τον εκσυγχρονισμό και για την περαιτέρω πολιτιστική προβολή και ανάπτυξη. Ο πολιτισμός αποτελεί προνομιακό σημείο σύγκλισης όλων των Κομμάτων. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Το παρόν νομοσχέδιο θίγει χρόνια ζητήματα, που έχουν τεθεί από τους φορείς και τις υπηρεσίες, ώστε να βρεθούν λύσεις κατάλληλες για το ξεπέρασμα διαφόρων αγκυλώσεων, που παραμένουν, παρά τις καλές προθέσεις διαφόρων φορέων και πολλών μεμονωμένων φωτεινών μυαλών, που στο παρελθόν έχουν κάνει σχετικές προτάσεις. 

Πιστεύω ότι θα πρέπει να προσπαθήσουμε να συγκλίνουμε σε ένα τόσο σοβαρό εθνικό θέμα, όπως είναι ο πολιτισμός μας, ώστε το νομοσχέδιο αυτό, αύριο νόμος του κράτους, να συμβάλει στην προβολή και την ανάπτυξη του πολιτισμού μας.

Και τελειώνω με δύο επισημάνσεις. Το πολιτιστικό κλίμα διαμορφώνεται απ' όλους, όλη την κοινωνία και όχι από έναν νέο νόμο ακόμα. Και δεύτερον, στην πορεία μας στην Ενωμένη Ευρώπη, που είναι η στιγμή που ζούμε, έχουμε ένα κατ' εξοχήν πλεονέκτημα: Είναι ο πολιτισμός, αρκεί αυτό να το πιστεύουμε εμείς οι ίδιοι και να γίνεται φανερό, με τη σύνεση που αρμόζει.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στα σχέδια νόμων του Υπουργείου Οικονομικών:

1. Κύρωση του Γενικού Προϋπολογισμού του Κράτους, οικονομικού έτους 1998.

2. Κύρωση του Απολογισμού του Κράτους, οικονομικού έτους 1996.

3. Κύρωση του Ισολογισμού του Κράτους, οικονομικού έτους 1996.

Επίσης, έχω την τιμή να ανακοινώσω στο Σώμα ότι η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών:

"Κύρωση της Προξενικής Σύμβασης μεταξύ της Ελληνικής Δημοκρατίας και της Δημοκρατίας της Αρμενίας.".

Η κ. Παπαδημητρίου, εισηγήτρια της Αξιωματικής Αντιπολίτευσης, έχει το λόγο.

Κυρία Παπαδημητρίου, πιστεύω να είστε το ίδιο αποτελεσματική με τον κ. Χυτήρη.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Αν κριτήριο αποτελεσματικότητας είναι μόνο ο χρόνος, μπορεί.

Μετά την αξιόλογη και ποιητική εκφορά του λόγου του κ. Χυτήρη, νομίζω πως θα χαλάσω το κλίμα. 

Θα πω βασικά και αρχικά ότι θεωρώ απαράδεκτο τον τρόπο εισαγωγής αυτού του νομοσχεδίου στην Ολομέλεια, κύριε Υπουργέ.

Είχαμε όλοι πληροφορηθεί ότι το νομοσχέδιο αυτό θα συνεζητείτο τον Ιανουάριο. Τελικά μάθαμε γι' αυτό, η εισηγήτρια χθες το μεσημέρι στις 2, ο Κοινοβουλευτικός Εκπρόσωπος στις 5, πολλοί εκ των συναδέλφων της Νέας Δημοκρατίας και απ' ό,τι βλέπω του ΠΑ.ΣΟ.Κ. και των άλλων κομμάτων ίσως ακόμα δεν το γνωρίζουν.

Ειδοποιήθηκα ότι την απόφαση αυτή στη Διάσκεψη των Προέδρων την πήραν σε ανταπόκριση πίεσης του Υπουργού Πολιτισμού για λόγους, ως φαίνεται να επικαλέσθηκε, αξιοποίησης πόρων, που επιβάλλουν την μη εκπνοή του έτους.

Αυτό νομίζω, οφείλετε να μας το εξηγήσετε, κύριε Υπουργέ, για να μη συνεχίσουμε, πιστεύοντες ότι είναι άλλη μία προσπάθεια παράκαμψης, πεσίματος στα μαλακά, της εναντίον του θεσμικού σας πονήματος κατακραυγής.

Δυσκολεύετε σήμερα τους συναδέλφους σας Βουλευτές, θεωρώ ότι υποβαθμίζουμε την κοινοβουλευτική δυνατότητα περαιτέρω επεξεργασίας του νομοσχεδίου και ακυρώνουμε την ενσωμάτωση απόψεων, των οποίων την υιοθέτηση έχετε υποσχεθεί σε υπαλλήλους του Υπουργείου Πολιτισμού και σε ενδιαφερόμενους φορείς. 

Κυρίες και κύριοι συνάδελφοι, πρέπει να ξεκινήσω ομολογώντας, ότι παρακολουθώ με μεγάλο ενδιαφέρον και πολύ κοντά το έργο και τις δραστηριότητες του Υπουργού Πολιτισμού μας, όχι μόνο επειδή τούτο μου το επιβάλλει η ιδιότητά μου της προέδρου του τομέα για το κόμμα μου, αλλά γιατί συμφωνώ πολύ συχνά, σχεδόν πάντοτε, με όσα λέγει. 

Συμφώνησα και με τον κ. Μικρούτσικο και με τον κ. Σηφουνάκη και με τον κ. Μπένο ότι ο πολιτισμός είναι για όλους μας, αντικειμενικά, αλλά και επιθυμητά επιβεβλημένη, μονοκαλλιέργεια στον κήπο των ευρωπαϊκών Εσπερίδων.

Συμφωνώ με τον κ. Βενιζέλο, όλες τις φορές που αναφέρεται στον πολιτισμό ως ένα πεδίο συναίνεσης, ομοφωνίας και κοινής δράσης.

Τι να έγινε άραγε, κύριε Υπουργέ, που αυτό το νομοσχέδιο, που είναι εξ'άλλου το πρώτο και το μόνο που φέρνετε στη Βουλή, έχει επιτύχει την ομόφωνη αντίδραση όλων των φορέων, όλων των λειτουργών, όλων των κομμάτων; Θα επικαλεσθεί ο κύριος Υπουργός κάποιες εξαιρέσεις. Ναι, υπάρχουν εξαιρέσεις, όχι για τη συνήθη επιβεβαίωση του κανόνα, αλλά για να επιβεβαιωθούν τα επιχειρήματα της εναντίον άποψης.

Διακινδυνεύω να πω ότι ευχαριστημένοι από το σχέδιο νόμου είναι μόνο όσοι βολεύουν, όπως τους οφειλόταν από καιρό, κάποια χρόνια προβλήματά τους στο Υπουργείο Πολιτισμού, οι άνθρωποι της λογοτεχνίας και του βιβλίου που πραγματικά χειροκροτούν την αντιστοίχιση επιτέλους με την ενιαία τιμή της ευρωπαϊκής προσέγγισης, οι λίγοι συγγενείς θανόντων που βλέπουν συμφέρουσα τη ρύθμιση των πνευματικών δικαιωμάτων.

Σ'αυτά συμφωνήσαμε και εμείς και τις μικροδιαφορές στη θεώρηση τις συζητήσαμε στην επιτροπή και θα τις ξαναδούμε στα άρθρα. Εξ'άλλου, ο κύριος Υπουργός υπήρξε αρκετά συνεργάσιμος και προσηνής στις μικροδιορθώσεις, αλλά βράχος ακλόνητος στα μεγάλα και στα δύσκολα, των οποίων, φοβούμαι, η λανθασμένη αντιμετώπιση καθιστά το νομοσχέδιο -και θα το ξαναπώ- απαράδεκτο σε σύλληψη, προχειρότατο σε συγκρότηση και εγκληματικό πολιτισμικά στις επιλογές. "Θεσμοί, μέτρα, δράσεις πολιτιστικής ανάπτυξης" είναι ο τίτλος του νομοσχεδίου. Ο καλόπιστος αναγνώστης και αναλυτής που θα καλούνταν να δώσει έναν τίτλο αν δεν υπήρχε, θα μπορούσε κάλιστα να πεί "ίδρυση Σωτηρίου Α.Ε. για τη διακονία των πολιτιστικών αγαθών"!

'Εντεκα νομικά πρόσωπα, δώδεκα επιτροπές, τρία αυτοτελή υποτμήματα, κέντρα, ινστιτούτα κλπ.

Αλλά ας δούμε αντικειμενικά τα πράγματα από την αρχή:

Οι δημόσιες δράσεις, οι περισσότερες, και οι πολιτικές που αφορούν στην προστασία του πολιτισμικού περιβάλλοντος, όπως και του φυσικού και του δομημένου, εκλαμβάνονται από τον ελληνικό λαό κυρίως, ως παράγουσες συγκεκριμένο και συγκεντρωμένο κόστος και δευτερευόντως, ως παρέλκουσες κάποια αδιευκρίνιστα και διάχυτα οφέλη. Είναι όντως πολύ δύσκολη η άσκηση πολιτικής για τον πολιτισμό και αντιμετωπίζει ισχυρότατες αντιστάσεις.

Ο πολιτισμός αποτελεί αζήτητη κατηγορία ευθύνης ως τομέας που έχει μεγαλύτερη πιθανότητα αποτυχίας, παρά επιτυχίας. Οι πολιτικές πρωτοβουλίες και δράσεις για τον πολιτισμό που γίνονται βίωμα και προσθετική αξία στην κοινωνία μας, δεν οριοθετούνται χρονικά σε ορίζοντες που συμπίπτουν με εκλογικούς, πολιτικούς κύκλους και συνήθως αναλαμβάνονται από όλους μας μόνο σε επίπεδο πρόθεσης εξαγγελίας και απλής διαχείρισης.

Το κόστος, το υπέρογκο κόστος του πολιτισμού έχει σαφή και μετρήσιμα οικονομικά μεγέθη, ενώ το όφελός του είναι αισθητικό, ποιοτικό, διανοητικό και κανένας μέχρι σήμερα δεν εμπέδωσε τη θεώρηση ότι ο πολιτισμός στην Ελλάδα κυρίως πρέπει να ειδωθεί και να διαχειριστεί ως οικονομικός πόρος


 

  

Σελίδα 2939 

per se.

Σωστή στη βάση της, αλλά λανθασμένη στην εφαρμογή της, η φιλελευθεροποίηση στην προσέγγιση των θεμάτων. Αλλά δεν είναι αυτός ο ενδεδειγμένος τρόπος αντιμετώπισης του συγκεντρωτικού κρατικού συστήματος προστασίας που στηρίχθηκε απλά σε νοοτροπία άμυνας απέναντι σε ένα βάνδαλο πολίτη, όπως τον βαφτίσαμε. 'Ετσι, αυτός ο πολίτης έχτισε αντιστάσεις απέναντι σε ένα κράτος δυνάστη και αυθαίρετο.

Κατά την κρίση μου είναι εξαιρετικά βλαπτική η συνεχής λαϊκή κοινή θεώρηση που ταύτισε το Υπουργείο Πολιτισμού με την αρχαιολογική υπηρεσία. Παγιώθηκε έτσι η παραπομπή προς το αρχαιολογικό και η αποσύνδεση του σύγχρονου 'Ελληνα πολίτη από το ολοκληρωμένο περιεχόμενο, το διαχρονικό περιεχόμενο των πολιτιστικών αξιών. Ο μέσος 'Ελληνας είναι ο μόνος Ευρωπαίος, φοβούμαι, που δεν πιστεύει ότι σε αντιστοιχία με την τροφική αλυσίδα της έννοιας του περιβάλλοντος, το πνεύμα απαιτεί την εξίσου ισόρροπα δομημένη διαχρονική αλυσίδα της έννοιας του πολιτισμού. Οι παράγοντες που διαμόρφωσαν και διαχειρίστηκαν την πολιτιστική κληρονομιά στον τόπο μας, η εκτελεστική εξουσία, το Υπουργείο Πολιτισμού, το προσωπικό του, η παρεμβαίνουσα απαράδεκτη αποκεντρωμένη διοίκηση, οι πολιτικοί παράγοντες, οι οικονομικοί παράγοντες, φορείς μη κερδοσκοπικού χαρακτήρα, συνδικαλιστικά όργανα, ο πολίτης, οι πόροι, τα χρήματα, τα μουσεία και τέλος, η κοινοτική διάσταση της Ευρώπης, όλα αυτά βρίσκονται σε κρίση και κυρίως, σε απραξία. 

Το κράτος, παρά την αξιοθαύμαστη επιστημονική δεοντολογία της πλειοψηφίας των ανθρώπων του Υπουργείου Πολιτισμού, λειτούργησε με αυταρχισμό, με εμμονές στην αντιγραφή και όχι στην ερμηνεία, με εμμονές στο παλιό και όχι στο νέο, με εμμονές στο ποσοτικό και όχι στο ποιοτικό.

Ο κ. Βενιζέλος βρήκε όντως προβληματικό υπόβαθρο. Βρήκε πολιτικές επικλήσεις οραμάτων, εξαγγελίες έργων, που ούτε ξεκίνησαν. Βρήκε, όμως και εξαρτήσεις και δεσμεύσεις προκατόχων του και σίγουρα απαιτήσεις εκπλήρωσής τους. Κανένας υπουργός του ΠΑΣΟΚ, φοβούμαι, δεν συνέδεσε τα λόγια του με έργο και με το εργαλείο του ποθητού έργου, που είναι οι υπηρεσίες του Υπουργείου Πολιτισμού.

Ο οργανισμός του Υπουργείου Πολιτισμού έχει τέσσερις γενικές Διευθύνσεις, εκ των οποίων οι δύο, οι σημαντικότερες, (Αρχαιοτήτων και Αναστηλώσεων), δεν είχαν ποτέ, από την ίδρυσή τους, γενικό διευθυντή. Ανά την επικράτεια δε γιορτάζουμε αλληλοσυγκάλυψη, ανισομερή κατανομή προσωπικού και γεωγραφική διασπορά, ασύνδετη με τις έδρες των περιφερειών.

Το προσωπικό του Υπουργείου λειτουργεί συντεχνιακά και αποκομμένα από τις εθνικές κατευθύνσεις ανάπτυξης. Αλλά δεν νομίζω ότι φταίει το ίδιο, φταίνε οι πολιτικοί προϊστάμενοι. Η αποκεντρωμένη διοίκηση λειτουργεί με ελάχιστες φωτεινές εξαιρέσεις, χωρίς γνώση, χωρίς κουλτούρα, χωρίς ευθύνη, ως υπερασπιστής συμφερόντων κατοίκων ψηφοφόρων και σε αντιδικία πάντα με τις εφορίες μνημείων.

Οι πολιτικοί παράγοντες συμμετέχουν στη διακονία μιας πολιτιστικής πολιτικής, που αποτελείται από διοργάνωση συνεδρίων και διανομή πόρων από το ΛΟΤΤΟ. Ο πολίτης, που είναι και ο τελικός αποδέκτης αυτής της πολιτιστικής βαβυλωνίας, αναμένει μεταξύ λιστών αναμονής, τεχνασμάτων ιδιωτικής ανασκαφής για τους έχοντες και κατέχοντες και βλέπει την αυθαίρετη ιεράρχηση και την αδυναμία της πολιτικής παρέμβασης, επιτείνοντας το αίσθημα του πολίτου για ένα κράτος-εκβιαστή.

Η πολιτιστική πρακτική είναι ένα σύνολο αυτοσχεδιασμών. Ποτέ ένα σύνολο για υλοποίηση προγράμματος της πολιτικής ηγεσίας μιας εκλεγμένης κυβέρνησης. Το ΠΑΣΟΚ εκμεταλλεύεται παγίως τα αβανταδόρικα του πολιτισμού, κάνοντας σημαία κάποια θέματα, αφήνοντας τα προβλήματα να μεγαλώνουν και τις διαχειριστικές αποφάσεις να παίρνονται από την ημετέρα διοίκηση ή τους ημετέρους προϊσταμένους των φορέων εκτός του ΥΠΟ. Για την ουσιαστική υποκατάσταση του ΤΑΠΑ από τη νέα ανώνυμη εταιρεία του ελέγξιμου κράτους από τους ανέλεγκτους επιλεχθησόμενους του κ. Βενιζέλου δηλαδή. Ο Υπουργός στηρίχθηκε στην ανεπάρκεια των ανθρώπων του ΤΑΠΑ, όπως προβάλλεται, μας είπε, μέσα από τα εμπορικά στοιχεία των δραστηριοτήτων τους. Οι υπάλληλοι, όμως, η κ. Αρχοντίδου, η εκπρόσωπος των αρχαιολόγων του απέδειξε στη Διαρκή Επιτροπή ότι ίσως μεθοδεύθηκαν διαχρονικά αυτές οι πολιτικές πρακτικές, ακριβώς για να έχουμε αυτά τα αποτελέσματα.

Αντί, λοιπόν, ο κύριος Υπουργός να συμβάλει στην αναβάθμιση της διοίκησης, την υποκαθιστά και προβαίνει στην άνευ όρων και κανόνων εκχώρηση αρμοδιοτήτων και δικαιωμάτων από ένα ανίκανο κράτος σε διαπλεκόμενους, φοβούμαι, πολίτες.

Η πολιτισμική δραστηριότητα του Υπουργείου του εξαντλήθηκε, επί των ημερών του, στη δημοσιοποίηση προθέσεων, σε δημιουργία λόμπι, σε εξαιρετική παρουσία στην Ουνέσκο, στα Βαλκάνια, στον Εύξεινο Πόντο, στη Θεσσαλονίκη και στην Αθήνα, αλλά με ελάχιστο ουσιαστικό έργο επί του πεδίου.

Πιστεύω -και το ξαναλέω, κύριε Υπουργέ- ότι ουδέποτε Υπουργός Πολιτισμού ησχολήθη λιγότερο με τους φυσικούς του συνεργάτες. Ουδέποτε πολιτικός προϊστάμενος περιφρόνησε περισσότερο τη διοίκηση. Γνωρίζει πολύ καλά ο κύριος Υπουργός ότι έπρεπε να προηγηθεί το νομοσχέδιο για τη σύσταση ενός νέου σύγχρονου οργανισμού για το ΥΠΟ και ο αρχαιολογικός νόμος. Αλλά πώς να προηγηθούν, όταν κατήργησε όλες τις επιτροπές του Σηφουνάκη και του Μπένου -όχι της Μπενάκη και της Μπακογιάννη- τις δικές σας επιτροπές με ένα τάγμα συμβούλων; Είναι αλήθεια, κύριε Βενιζέλο, ότι ξεπερνούν τους τριάντα οι σύμβουλοί σας; Και επεξεργάζονται οι σύμβουλοι εξωθεσμικά τελείως, όπως μας καταγγέλλουν οι υπάλληλοι του Υπουργείου Πολιτισμού, τα ως άνω νομοσχέδια. Εν πάση περιπτώσει, έστω και έτσι, ας τα φέρετε προς συζήτηση.

Η δεδομένη αδυναμία του διοικητικού μηχανισμού του ΥΠΟ αναδείχθηκε ως αδιέξοδο με πράξεις και παραλείψεις της πολιτικής ηγεσίας, ώστε να δικαιολογείται σήμερα η συγκέντρωση των εξουσιών στο πρόσωπο του Υπουργού και η αυθαίρετη μοιρασιά τους από εκεί και πέρα σε διορισθησόμενες από τον ίδιο διοικήσεις νομικών προσώπων δημοσίου δικαίου κυρίως. Οι διευθύνσεις οικονομικών είναι ακέφαλες, οι γενικές διευθύνσεις παραμένουν ακέφαλες και κανείς δεν ασχολείται...

Αρχικά το σχέδιο εκχωρούσε και τη χάραξη πολιτικής στην περιβόητη ανώνυμη εταιρεία. Αλλά λόγω της γνωμοδότησης του συνταγματαλόγου συναδέλφου σας κ. Μανιτάκη, αναγκασθήκατε, κύριε Υπουργέ, να κάνετε πίσω, για να κρατήσετε τη χάραξη για τους συμβούλους σας.

Σας κατηγορούν όλοι, κύριε Υπουργέ, ότι προωθείτε την άλωση του πολιτισμού από ιδιωτικά συμφέροντα, όπου εκχωρούνται -και αυτό το βλέπουμε- παρεκκλίσεις και του νόμου περί προσλήψεων και των νόμων περί δημοσίων έργων, με την κατάργηση των άρθρων 1, 2, 3 και 4 του ν.1854 και την προσθήκη του άρθρου, με το οποίο αξιοποιείται το 1% του προϋπολογισμού των κτιριακών έργων και των περιβαλλόντων χώρων τους. Επαφίεται, κύριοι συνάδελφοι, στους Υπουργούς Πολιτισμού, ΠΕΧΩΔΕ και Οικονομικών η κοινή απόφαση για το πώς θα κατανεμηθεί το 1% που είναι πολλά δισεκατομμύρια. Καταργείται ο έλεγχος και η έγκριση από τη Βουλή ακόμη και για τις διαδικασίες των τιμητικών συντάξεων. 'Ολοι δε σ' αυτές τις επιτροπές και τις εταιρείες διορίζονται από τον Υπουργό ή τον πρόεδρο τον οποίο διορίζει ο Υπουργός. Εγεννήθη ημίν Λουδοβίκος ο 19ος ο Θεσσαλονικεύς!

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Γιατί 19ος;

ΕΛΙΣΑΒΕΤ ΠΑΠΑΔΗΜΗΤΡΙΟΥ: Διότι μέχρι 18ος υπήρξε!

Κοντολογής, κύριε Υπουργέ, το νομοσχέδιό σας, παρά τις λίγες θετικές ρυθμίσεις (βιβλίο, ενιαία τιμή, πνευματικά συγγενικά δικαιώματα) ίσως προσφέρει στον Υπουργό ένα στρατό κρατικοδίαιτων στηρικτών και αντισταθμιστικά πολιτικά οφέλη από τους μέντορες, που θα σπεύσουν να αναλάβουν την προώθηση των πολιτισμικών αξιών στον τόπο μας. Αλλά δεν λύει κανένα πρόβλημα. Υποβαθμίζει το Υπουργείο Πολιτισμού


 

  

Σελίδα 2940 

και τις διευθύνσεις βυζαντινών αρχαιοτήτων στη Θεσσαλονίκη. Καταδικάζει τον κινηματογράφο στην αγγύλωση μεταξύ της ίδιας παρέας που αλληλοκρίνεται και αλληλοβραβεύεται για χρόνια. Υπονομεύει την έννομη διαχείριση με παρεκκλίσεις του νόμου Πεπονή και των νόμων περί δημοσίων έργων, αφήνει άλυτα τα ζητήματα εκπαίδευσης για το θέατρο και τη μουσική εν σωτηρίω έτι 2000 και επιπλέον φωτογραφίζει τους ευνοουμένους του και καταγράφει πρότυπα αυθαιρεσίας μη συνάδοντα με τις απαιτήσεις του τομέα που εκλήθη να υπηρετήσει.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Οφείλω να μείνω στη συζήτηση επί της αρχής, στα θέματα του κινηματογράφου, που φαίνεται ότι είναι τα πιο προσφιλή στον κ. Βενιζέλο και είναι και τα μόνα που και οικονομικά στηρίζει στον περίφημο προϋπολογισμό του. Πάει στον πολιτισμό 1,8% του ΠΔΕ, κύριοι συνάδελφοι, όχι 3% όπως νομίζαμε.

Η κινηματογραφική ταινία είναι ένα προϊόν καλλιτεχνικής έκφρασης και δημιουργίας, το οποίο παράγεται, προωθείται στην αγορά και καταναλώνεται με βιομηχανικά πρότυπα. Στις ΗΠΑ η κινηματογραφική βιομηχανία είναι η δεύτερη εξαγωγική δραστηριότητα της χώρας και κατέχει το 80% της παγκόσμιας κατανάλωσης. Τα κράτη της Ευρώπης, αντιδρούν δημιουργώντας κατάλληλες και απαραίτητες υποδομές, με αποτέλεσμα να βελτιώνεται συνεχώς σταδιακά η κατανάλωσή της. Στη Γαλλία τα εγχώρια προϊόντα αποτελούν το 35% της εγχώριας αγοράς, στην Αγγλία το 15%, στη Γερμανία το 15%, στην Ιταλία το 20%, στην Ισπανία το 15%. Στη δύσμοιρη Ελλάδα η εγχώρια κινηματογραφική κατανάλωση βρίσκεται σήμερα στη δυσμενέστερη θέση της ιστορικής της πορείας, εγκλωβισμένη στο 1-1,5%, στην καλύτερη περίπτωση του ετήσιου συνόλου των εισιτηρίων. Σε μία περίοδο, που σε όλο τον προηγμένο πολιτισμικά και οικονομικά κόσμο τα οπτικοακουστικά προϊόντα και κυρίως τα κινηματογραφικά γίνονται σημαντικοί πόλοι πολιτισμικής, οικονομικής και πολιτικής ανάπτυξης, το ελληνικό κράτος δια του κ. Βενιζέλου αντιδρά με τη σιωπή και όταν αποφασίζει να μιλήσει, να ενεργήσει, το κάνει με λάθος κίνητρα, με λάθος ενέργειες και προς τη λάθος κατεύθυνση.

Σήμερα, περισσότερο από ποτέ, είναι αναγκαία η ριζική αναδιάρθρωση του ελληνικού κινηματογράφου, ώστε να επανακτήσει τη σχέση του με τον πολίτη, την εμπιστοσύνη του 'Ελληνα θεατή και να καταστεί ανταγωνιστικός, βεβαίως ως βιομηχανία, με τα υπόλοιπα ευρωπαϊκά κράτη.

Η εγχώρια κινηματογραφική πολιτική, κύριε Βενιζέλο, πρέπει να εστιαστεί στον εκσυχρονισμό των δομών και των θεσμών παραγωγής, διανομής, προβολής του κινηματογραφικού προϊόντος, στη στήριξη της δημιουργίας και της έμπνευσης των νέων ιδεών, στη βελτίωση της εικόνας του ελληνικού κινηματογράφου στην εγχώρια αγορά και στην ανάπτυξη της κατανάλωσής του, στην προώθηση εν τέλει των ελληνικών προϊόντων με τους κανόνες της αγοράς στις διεθνείς αγορές.

Η επιτυχής εφαρμογή των παραπάνω σημαίνει εκπαίδευση και επαγγελματική κατάρτιση των ανθρώπων που παράγουν κινηματογραφική ταινία. Σημαίνει χρηματοδότηση της παραγωγής με τη δημιουργία ανταγωνιστικών κινήτρων. Σημαίνει βελτίωση της υλικοτεχνικής υποδομής σε όλα τα στάδια της παραγωγής, προώθηση, διανομή, διαφήμιση. Σημαίνει πνευματική καλλιέργεια του τελικού αποδέκτη, του κοινού, και αυτό μας ενδιαφέρει. Σημαίνει ενεργή και επιτυχή εκπροσώπηση στα διεθνή φεστιβάλ και αγορές. Σημαίνει αποτελεσματική διαφύλαξη και της κινηματογραφικής κληρονομιάς.

'Ολα τα παραπάνω προϋποθέτουν εκσυγχρονισμό και ανανέωση θεσμών που χρηματοδοτούν και προβάλλουν τον ελληνικό κινηματογράφο, δηλαδή του Ελληνικού Κέντρου Κινηματογράφου και του Φεστιβάλ Κινηματογράφου Θεσσαλονίκης. Η ανάγκη παρέμβασης είναι πραγματικά επιτακτική, καθώς η αδιαφορία οδηγεί μαθηματικά στην εξαφάνιση του ελληνικού κινηματογράφου και την ταυτόχρονη παντοδυναμία των ξένων προτύπων. Δεν πρέπει να αφήσουμε την ελληνική κινηματογραφική ταινία να γίνει και αυτή αρχαιολογικό εύρημα.

Στο σχέδιο νόμου, ο κ. Βενιζέλος αγνοεί παντελώς τη διττή φύση του κινηματογραφικού προϊόντος και αποδεικνύει περίτρανα την προσπάθεια διατήρησης ενός κατεστημένου εξουσίας από ομάδα ανθρώπων που μονοπωλεί το χώρο από τη δεκαετία του 70 μέχρι σήμερα.

(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)

Ενάμισι λεπτό θα ήθελα, κύριε Πρόεδρε.

Η γνωστή-άγνωστη παρέα αλληλοχρηματοδοτείται, αλληλοπροωθείται παράγοντας ταινίες που "οδήγησαν μία γενιά στα πιο βαθιά χασμουρητά". Αυτό είπε ένας διαφωνών σκηνοθέτης για το νομοσχέδιό σας.

Η αγωνία των ανθρώπων του κινηματογράφου σήμερα, για το μέλλον του ελληνικού κινηματογράφου, επικεντρώνεται στις θέσεις, στις καρέκλες, στις επιτροπές και στα συμβούλια του Ελληνικού Κέντρου Κινηματογράφου, του Φεστιβάλ Θεσσαλονίκης, του Φεστιβάλ Δράμας, του Υπουργείου σας και της ΕΡΤ. Η αμερόληπτη και δίκαιη κατανομή κινήτρων είναι ξένη γλώσσα και η αδιαφάνεια των επιλογών, έχει γίνει το καταστατικό λειτουργίας σας.

Αυτό το άρθρο είναι τελείως άσχετο με τη δική σας μαεστρία στην αξιοποίηση της ελληνικής γλώσσας. Είναι γεμάτο λάθη και αντιφάσεις που υποχρεώνουν κάθε άνθρωπο με πραγματική γνώση ή ενδιαφέρον για τη σύγχρονη κινηματογραφική βιομηχανία, να σιωπά από αμηχανία για τον τρόπο που πρέπει να αντιδράσει.

'Οπως ανέφερε ένας 'Ελληνας σκηνοθέτης, κυρίες και κύριοι συνάδελφοι, για το σχέδιο νόμου του κ. Βενιζέλου, "δεν μας μένει παρά να ταριχεύσουμε το νεκρό ελληνικό κινηματογράφο και να τον εκθέσουμε σε ένα μουσείο μακριά μας για να μη βλέπουμε το ένδοξο και εμπορικό παρελθόν μας."

Κύριε Υπουργέ, εύχομαι πραγματικά, κλείνοντας, να έχετε και ευτυχέστερες μέρες στη νομοθετική συνιστώσα της υπουργίας σας. Τούτη εδώ πιστεύω ότι είναι δυστυχής, για τον πολιτισμό τουλάχιστον. Και βεβαίως, δεν θα επιτείνουμε αυτήν τη δυστυχία του με την ψήφο μας.

Ευχαριστώ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο ειδικός αγορητής του Κ.Κ.Ε. κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριοι Βουλευτές, κυριολεκτικά μας αναστάτωσε ο Υπουργός. 'Οχι την Τετάρτη το νομοσχέδιο, όχι την Παρασκευή το νομοσχέδιο, τη Δευτέρα θα έρθει και την Τρίτη, όχι ξαναγυρίστε την Παρασκευή. Τι γίνεται; Κανένας ανασχηματισμός μυρίζει; Τι γίνεται εδώ; Μας φαίνεται πολύ παράξενο αυτό το πράγμα. Τι θα γινόταν αν πήγαινε με ένα ρυθμό, με μία σειρά και με μία ομαλότητα αυτό το νομοσχέδιο; Αλλά για μας είναι το λιγότερο. Βιαστικά και αιφνιδιαστικά μπαίνει, για ό,τι αφορά αυτό το νομοσχέδιο, και για τον ελληνικό λαό και για τους εργαζομενους στο χώρο της τέχνης, τους καλλιτέχνες, αλλά και τους άλλους εργαζόμενους.

Δεν έγινε διάλογος με τους φορείς. Θα μας πει ο Υπουργός ότι κάνει διάλογο. Κάνει διάλογο με αυτούς που διορίζει. Με αυτούς που ορίζει σαν συμβούλους του, κάνει διάλογο. Με αυτούς που είναι εκλεγμένοι στα όργανα των πολιτιστικών φορέων, δεν κάνει διάλογο. Γιατί;

Διάλογο δεν κάνει ούτε με τον ελληνικό λαό, γιατί εδώ που τα λέμε για κάθε νομοσχέδιο, αν ήθελε αυτή και όλες οι Κυβερνήσεις να έχουν ένα έρεισμα, έπρεπε να το θέτουν σε δημόσιο διάλογο στον ελληνικό λαό και να παίρνουν τη γνώμη του, τις σκέψεις του και αν θέλετε, ακόμη και τις αποφάσεις του.

Γιατί τα κάνει αυτά η Κυβέρνηση; 'Ερχεται και μας φέρνει αυτό το νομοσχέδιο. 'Ολοι ξέρουμε, όλοι ασχοληθήκαμε με το ότι μ' αυτό το νομοσχέδιο φτιάχνει έντεκα Νομικά Πρόσωπα Ιδιωτικού Δικαίου, φτιάχνει άλλα δύο τρία υποπρόσωπα μέσα στα συγκεκριμένα αυτά νομικά πρόσωπα, φτιάχνει και μια ανώνυμη εταιρεία, ασχέτως αν αυτή η ανώνυμη εταιρεία για την πολιτιστική κληρονομιά κρίνεται και από συνταγματολόγους σαν αντισυνταγματική. Αναφέρομαι στη συγκεκριμένη


 

  

Σελίδα 2941 

έκθεση του κ. Μανιτάκη. Kαι τα φέρνει αυτά.

Διορίζει συμβούλια κατά τρόπο που προκαλεί. 'Ολα τα συμβούλια τα διορίζει. Διορίζει επιτροπές κατά τρόπο που προκαλεί. Διορίζει καλλιτεχνικούς διευθυντές κατά τρόπο που προκαλεί. Διορίζει εξελεγκτικές επιτροπές, για να ελέγξουν τα συμβούλια τα οποία διορίζει. Προτείνει σε κριτικές επιτροπές τα ίδια πρόσωπα, τον καλλιτεχνικό διευθυντή εν προκειμένω στη Θεσσαλονίκη, ο οποίος θα αποφασίσει ποια έργα θα εισαχθούν.

Από μια πρώτη ματιά, αυτά φαίνονται τόσο περίεργα, που θα έπρεπε κανείς να τα απορρίπτει από χέρι. Γιατί το κάνει αυτό το Υπουργείο Πολιτισμού και η Κυβέρνηση; Καταργεί τα Νομικά Πρόσωπα Δημοσίου Δικαίου και δεν αποκλείεται, αν κανείς δεν μελετήσει όλη αυτήν την προσπάθεια της Κυβέρνησης, να καταλήξει εύκολα στο συμπέρασμα ότι καταργεί τα νομικά πρόσωπα και φτιάχνει ιδιωτικά πρόσωπα, γιατί αυτή η πολιτική τώρα είναι του συρμού. 

'Ερχεται όμως από την άλλη μεριά και τα Νομικά Πρόσωπα Ιδιωτικού Δικαίου, τα συνδέει άμεσα με το Υπουργείο Πολιτισμού. Τι συμβαίνει όμως, τι γίνεται και τα κάνει όλα αυτά το Υπουργείο; Είναι υπέρ της ιδιωτικής πρωτοβουλίας; Είναι υπέρ του κρατισμού, που λένε άλλοι κλπ.;

Κοντολογής θα το πω από τώρα και παρακάτω θα προσπαθήσουμε να το θεμελιώσουμε, ότι τα θέλει όλα η Κυβέρνηση. 'Οταν τη βολεύει η πολιτιστική πολιτική, τότε δεν πάει να είναι και Νομικά Πρόσωπα Ιδιωτικού Δικαίου, δεν πάει να είναι και Νομικά Πρόσωπα Δημοσίου Δικαίου, δεν πάει να είναι και κατευθείαν από το Υπουργείο αυτή η πολιτική, τα προωθεί.

'Οταν δε θέλει μία συγκεκριμένη πολιτιστική πολιτική, τότε κανένα δεν της κάνει ή αλλάζει τη μια μορφή με την άλλη, για να μπορέσει να περάσει εκείνη την πολιτιστική πολιτική, την οποία θέλει η Κυβέρνηση.

Ας δούμε μερικές άλλες λεπτομέρειες από το νομοσχέδιο, ή μάλλον "χοντράδες". 'Οσοι ασχοληθήκαμε -και φαντάζομαι ότι όλοι οι Βουλευτές ασχολήθηκαν ή τουλάχιστον όσοι είναι στην επιτροπή- με το σχέδιο νόμου, βλέπουν ότι το 80% όλου του νομοσχεδίου, είναι τι Νομικά Πρόσωπα Ιδιωτικού Δικαίου γίνονται στη Θεσσαλονίκη. Και λέει κανείς, όλος ο ελληνικός πολιτισμός αρχίζει από τη Θεσσαλονίκη και τελειώνει και λίγο στην Αθήνα;

Δεν μπορεί να μην το ξέρει αυτό η Κυβέρνηση. Τι είναι εκείνο που την κάνει να μην ενδιαφέρεται για την πολιτιστική παράδοση, για τον πολιτισμό που δημιουργείται στην ύπαιθρο και στην επαρχία;

Μήπως είναι ο πιλότος η Αθήνα και η Θεσσαλονίκη, εκτός των άλλων μικροκομματικών -δεν θα σταματήσω εκεί- επιδιώξεων και αυτήν την πολιτική θέλει να την περάσει μέσα από εκεί, πράγμα το οποίο δεν μπορεί να κάνει από την περιφέρεια;

Μας κάνει ακόμα εντύπωση ότι συγκεκριμένα πολιτιστικά αγαθά και είδη, όπως η μουσική και οι παραδοσιακοί χοροί, δεν αναφέρονται καθόλου. Αυτά δεν ενδιαφέρουν το Υπουργείο ή δεν ενδιαφέρουν τη γενικότερη επιδίωξη του νομοσχεδίου; 'Η -αν θέλετε- ανάποδα, την ενδιαφέρουν και θέλει να τα εξαφανίσει, γιατί είναι ιδιαίτερο πολιτιστικό στοιχείο της χώρας και έρχονται σε αντίθεση με την προσπάθεια του Ντελόρ που καθόρισε, όπως καθόρισε, τον πολιτιστικό τομέα. Αλλιώς, πώς να το εξηγήσει κανένας; Συμφωνική ορχήστρα, παραδείγματος χάρη, υπάρχει και στην περιφέρεια. Δεν αναφέρεται αυτό. Μία είναι, αλλά και γι' αυτή δεν αναφέρθηκε το Υπουργείο. Μόνο στην 'Ηπειρο -θα σας πω- είναι τόσοι οι πολιτιστικοί φορείς, αυτούς που έχει καθιερώσει ο λαός, που κατεβάζουν στο Στάδιο Ειρήνης και Φιλίας, εκτός από το κόσμο, και δύο χιλιάδες χορευτές παραδοσιακών χορών. Τίποτα γι' αυτό δεν αναφέρεται.

Γιατί δεν γίνονται όλα αυτά, αγαπητοί κύριοι Βουλευτές; Δίνει κάποια ερμηνεία το ίδιο το νομοσχέδιο, όταν στα ψιλά λέει -και μερικές φορές το λέει και στα ίσια- ότι θέλει να εναρμονίσει την πολιτιστική πολιτική της χώρας και να την ομογενοποιήσει -και ας αφήσουμε αυτά τα περί πολυπολιτισμικής Ευρώπης κλπ.- με την Ευρώπη. Και από εδώ μπορούν να δοθούν πραγματικές ερμηνείες των επιδιώξεων.

Αλλά ποιο πολιτισμό θέλει η Ευρώπη, ποιον έχει η Ελλάδα; Ποιον έχει ανάγκη και ποιον δημιουργεί ο ελληνικός λαός;

Εμείς δεν είμαστε καθόλου ενάντια στον πολιτισμό των άλλων λαών. Μας ενδιαφέρει όμως, πάνω από όλα ο δικός μας πολιτισμός και αυτός τον οποίο δημιούργησαν χιλιάδες χρόνια στην Ελλάδα με τη ζωή τους, με την τέχνη τους, με τους αγώνες τους, οι άνθρωποι και μας ενδιαφέρει αυτός ο πολιτισμός και να διατηρηθεί και να συμβάλει στην ανάπτυξη της κοινωνίας μας παραπέρα από αυτό το δρόμο.

Τον πολιτισμό, κύριοι Βουλευτές, τον δημιουργούν οι λαοί και μάλιστα τον δημιουργούν καθ' όλη τη διάρκεια και προπαντός στις εξάρσεις εκείνες, που με αγώνες κατακτούν νέα βήματα στην πορεία τους. Τέτοιες πολιτιστικές αξίες ο ελληνικός λαός έχει δημιουργήσει πάρα πολλές.

Μέχρι σήμερα ήταν γνωστό στη χώρα μας ότι τα πολιτιστικά αγαθά μπορεί να αρπάζονταν, μπορεί να δωρίζονταν. Ξέρετε τις ιστορίες με τους Βαυαρούς κλπ. Δεν είχαμε όμως συνηθίσει να αγοράζονται και να πουλιούνται. 'Ηταν κάπως δύσκολο αυτό το πράγμα. Με τούτο το νομοσχέδιο αυτό έρχεται να γίνει πράξη.

Τι θέλει να προωθήσει η Κυβέρνηση, κατά τη γνώμη μας, με αυτό το νομοσχέδιο; 'Οπως εμείς πιστεύουμε στον πολιτισμό που δημιουργούν οι λαοί, υπάρχουν κι άλλοι που πιστεύουν στον πολιτισμό που δημιουργούν οι νόμοι της αγοράς, στην ιδεολογία και τον πολιτισμό που δημιουργούν οι κυρίαρχες τάξεις. Είναι αυτοί που πιστεύουν ότι τα πολιτιστικά αγαθά, πέρα από το ότι μπορούν να χρησιμοποιηθούν ως ιδεολογικά όπλα, μπορούν να είναι και αντικείμενο κέρδους. Θέλουν να αποδεχθούν αυτό το δρόμο οι ίδιοι λαοί σαν μία παραδεδεγμένη αξία.

Ποια αξία; Αυτή του πολιτισμού της Ευρώπης σήμερα, την κυρίαρχη πολιτική, αν θέλετε, σε παγκόσμιο επίπεδο, που λέει ότι μπορεί να έχεις ανέργους και να τους τραγουδάς, ότι μπορεί να έχεις τη νεολαία στο περιθώριο και να φροντίζεις να τη βρίσκει, να ξεχνά τον πόνο της, να τον απαλύνει με το χασίς. 

Μπορεί μερικοί να θέλουν τον πολιτισμό της νέας τάξης πραγμάτων και να έρχονται εδώ και να ισχυρίζονται ...

(Θόρυβος στην Αίθουσα)

ΠΡΟΕΔΡΕΥΩΝ (Νικόλαος Κατσαρός): Συγγνώμη, κύριε Τασούλα.

Σας παρακαλώ πάρα πολύ, κύριοι συνάδελφοι. Υπάρχει και εντευκτήριο για όσους θέλουν να συζητήσουν.

ΑΠΟΣΤΟΛΟΣ ΤΑΣΟΥΛΑΣ: Μπορεί, λοιπόν, να έρχονται εδώ και να μας πείσουν και να δούμε και κανένα καλλιτεχνικό δημιούργημα, πως το ΝΑΤΟ θα κλαδεύει τις κληματαριές στη χώρα μας, γιατί τώρα δεν έχει αντίπαλο. Αυτό φαίνεται ότι θα κάνει από εδώ και πέρα, γι αυτό και φτιάξαμε τη νέα δομή.

Βέβαια σε όλη αυτήν την ιστορία, εκτός από τους λαούς, εκτός από τις Κυβερνήσεις, παρεμβαίνουν με ιδιαίτερο τρόπο οι καλλιτέχνες. Είναι αυτοί που εκφράζουν με καλλιτεχνικό τρόπο την ιστορία, τη δραστηριότητα, τη ζωή των λαών. 'Ολοι μας γνωρίζουμε αυτές τις μορφές τέχνης και τις απολαμβάνουμε, μορφές τέχνης οι οποίες συμβάλλουν και στην ικανοποίηση των ανθρώπων, των εργαζομένων, αλλά συμβάλλουν και στη διαπαιδαγώγησή τους.

Αυτούς τους καλλιτέχνες το νομοσχέδιο με τον τρόπο που τους χειρίζεται -που είπαμε εδώ και που είναι τόσο οφθαλμοφανές που βγάζει μάτι- τους θέλει γονυκλινείς, τους θέλει υποτακτικούς. Τότε τους διορίζει. Αυτό κάνει.

Θα μου πείτε τώρα, θα βρείτε τους πραγματικούς καλλιτέχνες; Δεν ξέρω. Μπορεί να μη βρει, μπορεί και να βρει. Εν πάση περιπτώσει, στόχος του νομοσχεδίου είναι να μην αναδεικνύουν οι ίδιοι οι καλλιτέχνες από τους φορείς τους στα διάφορα όργανα, στα Νομικά Πρόσωπα Ιδιωτικού Δικαίου που φτιάχνετε, τους ανθρώπους που εκείνοι εκτιμούν. Αυτήν την επιδίωξη μαρτυράει για λογαριασμό του Υπουργείου και της Κυβέρνησης.

Τώρα και με μια σειρά άλλους παράγοντες προωθεί αυτήν


 

  

Σελίδα 2942 

την αντίληψη του κέρδους, της ταγκίλας, θα έλεγαν οι καλλιτέχνες. Γιατί όταν έρχεσαι και προβάλεις ότι η τέχνη θα υπηρετηθεί με το 028 03 -04 πες, δεν θα τα χαλάσουμε- του προϋπολογισμού και μάλιστα -το χειρότερο- τα όποια κονδύλια θα εξοικονομούνται από το ΛΟΤΤΟ, από το τζόγο κλπ., αυτό είναι πολιτιστικό γεγονός. Τι σόι, όμως, πολιτιστικό γεγονός είναι, ας το κρίνει ο καθένας. Και είναι πολύ εύκολο να κριθεί αυτό το πράγμα.

Το ίδιο συμβαίνει, όταν το 1%, που καλώς μπαίνει στα δημόσια κτίρια κλπ., το ρυθμίζουν με τον τρόπο που το ρυθμίζουν. Δηλαδή κατά ανάθεση, για να φτιάξουμε το γονυκλινή καλλιτέχνη, για να έχουμε κέρδος, για να προβάλουμε και την άλλη αντίληψη, την άλλη ιδεολογία, στο όνομα του να υπάρχει αυτό το κέρδος.

Ξέρετε, αυτή η ανώνυμη εταιρία μπορεί να αγοράζει, μπορεί να πουλάει. Το ίδιο και τα άλλα Νομικά Πρόσωπα Ιδιωτικού Δικαίου. Στο όνομα της προβολής, στο όνομα της αξιοποίησης, στο όνομα του εμπορεύματος, στο όνομα του κέρδους, για καλό πάντα κέρδος, κατά την Κυβέρνηση. Ε, με αυτήν τη λογική παλαιότερα είχαν πει τα έργα του Παρθενώνα, της Ολυμπίας να βρεθούν κατά Ελβετία μεριά. Το ίδιο θα γίνει και τώρα. 'Ηδη υπάρχουν με παρόμοιες διαδικασίες άλλων εποχών κλπ.

Αυτό το κοσμοπολίτικο ιδεώδες, το ευρωπαϊκό ιδεώδες, που θέλετε να υπηρετήσετε, δεν ταιριάζει με την ελληνική πραγματικότητα. Ας δημιουργήσουν εκείνοι οι λαοί, ας συνεχίσουν να δημιουργούν. Πάντως, δεν μπορούν να υπηρετήσουν αυτό που σήμερα θέλετε να υπηρετήσετε και εσείς στην Ευρωπαϊκή 'Ενωση, την αγορά, το κέρδος και όλη αυτήν την ιστορία.

Για να υπηρετηθούν οι καλλιτέχνες, χρειάζονται δυο-τρία βασικά πραγματάκια. Το ένα είναι παιδεία. Τέτοιο πράγμα με το νομοσχέδιο δεν κάνετε. Ανώτατη παιδεία καλλιτεχνική δεν υπάρχει στη χώρα μας και δεν το κάνετε. Γιατί δεν το κάνετε; Αυτό είναι το ένα.

Χρειάζονται επαγγελματικά, ασφαλιστικά, συνταξιοδοτικά μέτρα, για να λύσουν τα προβλήματά τους. Δεν τα κάνετε.

Τρίτο και ουσιαστικότερο είναι ότι θέλουν μια ελεύθερη καλλιτεχνική δημιουργία. Να πω, όμως, μια κουβέντα γι' αυτήν την ελεύθερη καλλιτεχνική δημιουργία. Εάν δεν υποταχθεί στους κόπους, στους αγώνες, στα όνειρα και στις θυσίες του λαού μας, δεν μπορεί να είναι ελεύθερη. Αλλά αν υποταχθεί σ' αυτά, τότε είναι εκείνη, που όλοι μας ξέρουμε. Είναι η στρατευμένη καλλιτεχνική δημιουργία. Στρατευμένη καλλιτεχνική δημιουργία μπορεί να θέλετε κι εσείς μ' αυτούς που είπαμε προηγουμένως, τους γονυκλινείς. Οι καλλιτέχνες δεν πιστεύω ότι θα ακούσουν εσάς. 

Νομίζω ότι στο ΚΚΕ πιστεύουμε και παλεύουμε, οι καλλιτέχνες να δημιουργούν ελεύθερα από το λαό για το λαό. Θα έρθουν σε αντίθεση μαζί σας. 'Ηδη όλοι οι φορείς σήμερα είχαν συνέντευξη, κι εσείς, κύριε Υπουργέ, φροντίσατε να δίνετε την ίδια ώρα συνέντευξη, στις 12 η ώρα. Αυτό είναι άλλο ζήτημα που Θα το κρίνει ο καθένας. Αυτοί όλοι οι φορείς, που ήταν εκεί, μας είπαν -εκεί έχουμε τα γραπτά τους- ότι θα συγκρουστούν μαζί σας. Και να ξέρετε ότι εκτός από τους καλλιτέχνες, θα συγκρουστεί μαζί σας και όλος ο ελληνικός λαός. 'Εχετε την εντύπωση ότι θα τους νικήσετε; Κάνετε λάθος.

Δεν θα το καταφέρετε γιατί στο κάτω κάτω είναι πολύ άδικα αυτά που θέλετε να προωθήσετε. 

ΠΡΟΕΔΡΕΥΩΝ (Νικόλαος Κατσαρός): Η ειδική αγορήτρια του Συνασπισμού της Αριστεράς και της Προόδου κ. Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, κυρίες και κύριοι συνάδελφοι, ο Συνασπισμός θεωρεί ότι αυτό το νομοσχέδιο είναι πολύ σοβαρό, από τα σοβαρότερα που έχουν έρθει σ' αυτήν την Αίθουσα, αλλά δε νομίζουμε ότι συμφωνεί μαζί μας ο Υπουργός, ο οποίος το έφερε, όχι στο παραπέντε, αλλά στο ακριβώς και μας αιφνιδίασε όλους.

Θα μου επιτρέψετε να πω, κύριοι συνάδελφοι, της Νέας Δημοκρατίας, ότι έχετε και σεις μια ευθύνη, αφού συμφωνήσατε να το συζητήσουμε σήμερα.

Η Κυβέρνηση θέλει να ξεμπερδεύει με το πολυνομοσχέδιο, θέλετε να ξεμπερδέψετε και σεις;

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Συμφωνήσατε και εσείς.

ΑΝΔΡΙΑΝΗ ΛΟΥΛΕ: Δεν συμφωνήσαμε.

ΠΡΟΕΔΡΕΥΩΝ (Νικόλαος Κατσαρός): Αυτό το ξέρετε καλά, κυρία Λουλέ, ότι δεν συμφωνήσατε;

ΑΝΔΡΙΑΝΗ ΛΟΥΛΕ: Δεν συμφωνήσαμε στη Διάσκεψη των Προέδρων. Κάναμε και ένσταση και είπαμε όχι.

Εδώ έρχεται ξανά άλλο ένα νομοσχέδιο με συνοπτικές διαδικασίες, χωρίς να κρατάει έστω και τα προσχήματα. Φυσικά δεν είναι η πρώτη φορά που περιφρονείται έτσι η Ολομέλεια. Θα πείτε τώρα, κύριε Υπουργέ, τι σημασία μπορεί να έχει η δική μας άποψη όπως και αυτή των άλλων κομμάτων, πολύ περισσότερο τι σημασία μπορεί να έχουν για σας οι απόψεις των πνευματικών δημιουργών, των καλλιτεχνών, των αρχαιολόγων και όσων εμπλέκονται στον ένα ή στον άλλο βαθμό με το συγκεκριμένο νομοθέτημα. Δεν μπήκατε στο κόπο να τους ρωτήσετε. Οι έντονες αντιδράσεις που υπήρξαν είτε σε συλλογικό επίπεδο είτε σε επίπεδο αρθρογράφων, σας άφησε αδιάφορους. Και γιατί άλλωστε να συμβαίνει διαφορετικά; Τα του πολιτισμού σ' αυτό τον τόπο κ. Μάνο, διαθέτουν και Πατριάρχη και Μέγαρο.

Κυρίες και κύριοι συνάδελφοι, το πολυνομοσχέδιο με τίτλο "Θεσμοί, μέτρα και δράσεις πολιτιστικής ανάπτυξης", επιχειρεί σίγουρα μια βαθιά τομή σ' όλα τα επίπεδα της πολιτιστικής, πολιτικής και ιδιαίτερα στο τομέα της πολιτιστικής κληρονομιάς. Κάνει τις επιλογές του και αυτό είναι το σημαντικότερο. Δεν πρόκειται για ένα αφηρημένο νομοσχέδιο. Απέναντι στο διαρκώς επίκαιρο ερώτημα τέχνη από ποιον και για ποιον το νομοσχέδιο τοποθετείται ξεκάθαρα χωρίς δισταγμό ανάμεσα στον καλλιτέχνη και τον καιροσκόπο, επιλέγει σαφώς τον δεύτερο. Το ανεκτίμητο του πολιτιστικού μας πλούτου και την παραγωγή του πολιτιστικού έργου τα παραδίδει με κάποια σεμνότητα θα έλεγα, στα διαπλεκόμενα της ελεύθερης αγοράς. Ανάμεσα δε από τους δημιουργούς επιλέγει εκείνους του νερού του Καματερού, στα αποτυχημένα λιμπρέτα των οποίων διαφαίνεται η αβάστακτη ελαφρότητα των ημερών μας.

Το σύμπλεγμα αυτό των κατευθύνσεών του, αποφλοιώνει ουσιαστικά τα όσα δηλωτικά αναφέρονται στον τίτλο που επικαλείται την πολιτιστική ανάπτυξη μετατρέποντας το πολιτιστικό αγαθό σε εμπόρευμα, στη διαδικασία της αγοράς, του κέρδους και της επιχειρηματικής εκμετάλλευσης. Πολιορκεί την τέχνη σε όλες τις εκφάνσεις της, θεσμοθετώντας την ασυδοσία της ιδιωτικής κερδοσκοπίας καθιερώνοντας ταυτόχρονα έναν ιδιότυπο κρατισμό. Επικαλείται και συγκεντρώνει όλες τις εξουσίες σε ένα και μόνο φυσικό πρόσωπο, τον εκάστοτε Υπουργό. Ο καλλιτέχνης και το έργο του εντάσσεται και δια νόμου σε ανεξέλεγκτους μηχανισμούς που θα καθορίζουν έμμεσα αλλά αυστηρά το αποτέλεσμα και το αντίκρισμα της δουλειάς. Ουσιαστικά θα υποττάσσεται στις διαθέσεις των εμπόρων της τέχνης. Ο κάθε επιτήδειος που μπορεί να βανδαλίζει τις κερκίδες των γηπέδων και κατόπιν να χορηγεί προς τέρψη της ακοής των φίλων της μουσικής, θα δύναται πλέον να λυμαίνεται ασύδοτος.

Κάτω απο τέτοιες συνθήκες σύγχυσης και ανασφάλειας δεν υπάρχουν κατά τη γνώμη μου περιθώρια δημιουργικής δράσης για τον καλλιτέχνη.

Πώς θα ελέγχεται στ' αλήθεια, κύριε Υπουργέ, η επάρκεια και η ικανότητα αυτών των νέων οργανισμών που έρχονται ουσιαστικά να αντικαταστήσουν τη δημόσια διοίκηση; Πώς θα ελέγχεται ο τρόπος και το αποτέλεσμα της οικονομικής διαχείρισης του δημοσίου χρήματος από ιδιώτες; Και πώς παραδίδεται έτσι με ελαφρά τη καρδία η ευθύνη ανάπτυξης του πολιτιστικού χώρου σε ιδιωτικά συμφέροντα;

Τα ζητήματα οργάνωσης και λειτουργίας του παραπέμπονται είτε σε κοινές υπουργικές αποφάσεις είτε στην πεπατημένη των προεδρικών διαταγμάτων. Εσείς, κύριε Υπουργέ, διορίζετε, μοιράζετε αρμοδιότητες και επεμβαίνετε αν το θεωρήσετε απαραίτητο, όποτε το θεωρήσετε απαραίτητο και όπως κατά


 

  

Σελίδα 2943 

τη γνώμη σας είναι απαραίτητο. Ζητείτε επίσης εξουσιοδότηση για αλλαγές που θα επέλθουν αργότερα.

'Ετσι καίριες πλευρές της πολιτιστικής, πολιτικής αφήνονται σε μελλοντικές ρυθμίσεις απροσδιορίστου χαρακτήρα, με εν λευκώ εξουσιοδοτημένες αποφάσεις. Πρόκειται στην ουσία για κρατισμό, αδιαφανούς χαρακτήρα, όπου στις παρυφές του κράτους θα δρουν επιλεγμένα ιδιωτικά συμφέροντα. Αξιοσημείωτο είναι επίσης ότι στη συντριπτική πλειοψηφία των νεοϊδρυομένων οργανισμών έχουν έδρα τη Θεσσαλονίκη. Είναι περισσότερες από δέκα. Γιατί έχετε αποκλείσει τις άλλες πόλεις της Ελλάδας; Μπορούσατε να κρατήσετε τις πέντε για την εκλογική σας περιφέρεια και τις άλλες πέντε να τις μοιράσετε σε άλλες πόλεις.

Πολιτιστικό έργο δεν παράγεται με τους κερδοσκόπους ή στην καλύτερη περίπτωση με τους όποιους τεχνοκράτες, που ίσως θα γνωρίζουν άριστα τα διοικητικά, τα οικονομικά κλπ., αλλά με τους πνευματικούς δημιουργούς, τους καλλιτέχνες, την ίδια την κοινωνία. 'Οταν αυτούς τους αγνοήσεις είσαι καταδικασμένος να αποτύχεις, με πρώτο σύμπτωμα την αλλοτρίωση της τέχνης και του κοινωνικού πολιτιστικού γίγνεσθαι.

Σίγουρα η σχέση της οικονομικής παραγωγικής βάσης της κοινωνίας και του πολιτιστικού εποικοδομήματος είναι εις χείρας μόνιμες και αμφίδρομες.

Η επιλογή της Κυβέρνησης, κυρίες και κύριοι συνάδελφοι, να συρρικνώσει τη Δημόσια Διοίκηση είναι ξεκάθαρη και δεδομένη. Να αποσπάσει απ'αυτή κάθε σημαντικό και παραγωγικό έργο με σκοπό την εκχώρησή του σε ιδιωτικοοικονομικά συμφέροντα μετατρέποντάς τη σε απλό διεκπεραιωτικό μηχανισμό.

Απ'αυτή τη γενική πολιτική της κατεύθυνση, δεν ξεφεύγει ούτε ο τομέας του πολιτισμού, που φαίνεται να είναι ιδιαίτερα επικερδής. 

Η δυναμική είσοδος επιχειρηματιών στο χώρο με τον ένα ή άλλο τρόπο επιβεβαιώνει αυτό που λέω. Δεν λαμβάνεται στοιχειωδώς υπόψη η ευαισθησία και η προβολή που απαιτεί ένα έργο σύνθετο και εξειδικευμένο. Απλά και εδώ ακολουθείται η γενική κατεύθυνση. Η υποκρινόμενη μορφή των Νομικών Προσώπων Ιδιωτικού Δικαίου που ιδρύονται μας γεννά αμφιβολίες για τις πραγματικές σας προθέσεις, κύριε Υπουργέ.

Οι επιλογές αυτές δεν αποσκοπούν στη λύση των προβλημάτων, αλλά στην απεμπλοκή του σημαντικού αυτού τομέα από κάθε έλεγχο διοικητικού και οικονομικού χαρακτήρα, προσβλέποντας ουσιαστικά στην ικανοποίηση και τακτοποίηση πελατειακών σχέσεων με επιφανείς επιχειρηματίες και ισχυρούς οικονομικούς οργανισμούς.

Ακόμα και σε ό,τι αφορά την παιδεία των τεχνών ή αλλιώς την καλλιτεχνική εκπαίδευση, διατηρείτε αυτό το φαύλο κύκλο της παραπαιδείας που οργιάζει. Δεν τολμάτε αυτό που έκανε ακόμα και η γειτονική μας Αλβανία, στη δημιουργία μιας Ακαδημίας των Τεχνών, συμπεριλαμβάνοντας ολες τις απαραίτητες σχολές. 'Ετσι, θα σταματούσε το όργιο της οικονομικής εκμετάλλευσης των νέων ανθρώπων και των οικογενειών τους.

'Ησσονος σημασίας ζητήματα συγκριτικά με τα προαναφερόμενα φάνηκε ότι έρχεστε να αντιμετωπίσετε, υποκρύπτουν και αυτά κάποιον εμπαιγμό, όπως για παράδειγμα είναι η ενιαία τιμή στο βιβλίο, η οποία προβλέπεται, χωρίς όμως να διευκρινίζετε με ποιο τρόπο θα την εφαρμόσετε.

Περίσσεια είναι και η θεσμοθέτηση βραβείων και διαγωνισμών, λες και αυτά ήταν το ζητούμενο.

Ελπίζω όμως ότι γι'αυτά να μιλήσουμε στα άρθρα ένα-ένα ξεχωριστά.

Κυρίες και κύριοι συνάδελφοι, θα ήθελα να τοποθετηθώ ιδιαίτερα σε όσα προβλέπεται με το πολυνομοσχέδιο για την μουσειακή πολιτική για την πολιτιστική κληρονομιά. Το άρθρο 6 χαρακτηρίστηκε -και όχι άδικα- ως η κορυφαία ανάδειξη της φυσιογνωμίας του υπό συζήτηση νομοθετήματος. Και αυτό γιατί το μνημείο είναι φορέας μνήμης κάθε λαού, κάθε πολιτισμού. Κάθε εποχή, αλλά και κάθε ανθρώπινη δραστηριότητα, έχει τα δικά της μνημεία. 'Αλλα επίσημα και επίκαιρα, άλλα καθημερινά και άσημα.

Εμείς στο Συνασπισμό πιστεύουμε πως όλα τα στοιχεία που αποτελούν φορείς της μνήμης ενός λαού, θα πρέπει να προστατεύονται και να κληροδοτούνται στο ακέραιο από τη μια γεννιά στην άλλη.

Γι'αυτούς ακριβώς τους λόγους της ιστορικής και πολιτιστικής αυτογνωσίας κάθε λαού, η προστασία των μνημείων αποτελούσε και αποτελεί πάντα μια κρατική ευθύνη. Το κράτος έχει την υποχρέωση να προστατεύει τα μνημεία τόσο θεσμικά με διοικητικά μέτρα, όσο και δυναμικά με άμεσες παρεμβάσεις στο μνημείο και στο περιβάλλον του, εφ'όσον αυτό κρίνεται απαραίτητο για την προστασία, την ανάδειξη και διαιώνισή του.

Αυτό απορρέει από την ανάγκη διατήρησης και ανάδειξης της αυτογνωσίας του λαού, ως κυρίαρχο σημείο της εθνικής ταυτότητας.

Η εξασφάλιση της συνέχειας της ιστορικής μνήμης είναι μια ζωντανή λειτουργία. Ο τρόπος που προστατεύεται και προβάλλεται η πολιτιστική μας κληρονομιά, έχει άμεση σχέση με τα πνευματικά αιτήματα κάθε εποχής ή τουλάχιστον θα έπρεπε να έχει. 'Οχι ως αρχαιακό υλικό ή ως νεκρό αντικείμενο για επιστημονικές και μόνο αναζητήσεις, ούτε σαν εμπορεύσιμο είδος, αλλά ως φορέαςενσωμάτωσης ζωής και δράσης.

Σήμερα ο τρόπος προσέγγισης για την ανάδειξη και προβολή των μνημείων, φαίνεται να έχει αμεσότερη σχέση μάλλον με τα οικονομικά αιτήματα της εποχής. Αυτή είναι η φιλοσοφία της προβολής και της ανάδειξης της πολιτιστικής κληρονομιάς, όπως επιχειρείται από τη σημερινή πολιτική ηγεσία του Υπουργείου Πολιτισμού.

Τα όσα είχαν να κάνουν με την προστασία της πολιτιστικής μας κληρονομιάς, πάντα έπασχαν από την έλλειψη ενός συνολικού κεντρικού σχεδιασμού. Διακρίνονται πάντα από μονομέριες ή μονομανίες, άλλοτε στενά κρατικιστικές, άλλοτε αρχαιολογικές, άλλοτε τοπικιστικές. Ποτέ όμως δεν υπήρξε μια εθνική πολιτική ως οργανικό τμήμα λειτουργικής δράσης για όλους τους τομείς, ιστορίας, πολιτισμού, παιδείας, τουρισμού, πολιτιστικών ανταλλαγών, διεθνών συνεργασιών. 

Στην αρχή του ελληνικού κράτους τα μνημεία, κυρίως αυτά της κλασικής αρχαιότητας, επιστρατεύθηκαν στην υπηρεσία της απόδειξης της φυλετικής και πολιτισμικής συνέχειας του Ελληνισμού.

Μετά τον Β' Παγκόσμιο Πόλεμο θυσιάστηκαν στο βωμό της ανάπτυξης και του εκσυγρονισμού. Κατά καιρούς λεηλατήθηκαν για να διακοσμούν ανά τον κόσμο μουσεία. Σήμερα τα μνημεία και τα μουσεία καλούνται να φορέσουν τα επίσημα καλά τους ρούχα για να μπουν στη βιτρίνα προς πώληση. Πρέπει να αποκτήσουν μεγαλύτερη αγοραστική αξία που θα μεταφραστεί σε κέρδος.

Αυτό το έργο βεβαίως δεν μπορεί να εκτελεστεί από την κρατική μηχανή, την οποία έχετε κάνει να λειτουργεί μόνο ανασταλτικά. Χρειάζεται μια σύγχρονη ανώνυμη εταιρεία, με μάνατζερς και συμβούλους πωλήσεων.

Σήμερα, λοιπόν, το κράτος που συνειδητοποιεί ότι ο πολιτισμός αποτελεί οικονομικό μέγεθος πρώτης γραμμής, αντί να προχωρήσει στη χάραξη μιας εθνικής πολιτικής για την προστασία και ανάδειξη των μνημείων, αντί να ενισχύσει την αρχαιολογική υπηρεσία με το κατάλληλο και εξειδικευμένο δυναμικό, αντί να αναμορφώσει το ΤΑΠΑ, αποφασίζει να στραφεί στην ιδιωτική πρωτοβουλία συστήνοντας αυτήν την ανώνυμη εταιρεία. 'Ετσι ο πολιτισμός μετατρέπεται σε μετοχές και αποτιμάται πλέον τοις μετρητοίς και με σίγουρο κέρδος.

Απορώ πώς εκείνοι που επινόησαν όλα αυτά, δεν συμβούλευσαν τον Υπουργό Οικονομικών για νέους τρόπους κάλυψης του δημοσίου χρέους και των ελλειμμάτων με φαντασία πολιτιστική και αποτελεσματικότητα. 'Οπως η Γερμανία επιχείρησε την κάλυψη των ελλειμμάτων με την ανατιμολόγηση του αποθέματος σε χρυσό, έτσι θα μπορούσατε και σεις να αποτιμήσετε σε δραχμές τον πολιτιστικό μας πλούτο και να διαγράφετε μονομιάς κάθε χρέος.

Με αυτό το νέο τρόπο προσέγγισης η Κυβέρνηση προσπαθεί να καλύψει την παντελή έλλειψη πολιτικής για τα αρχαιολογικά


 

  

Σελίδα 2944 

δεδομένα και την έλλειψη συγκεκριμένης πολιτικής για τα μουσεία. Η πολιτιστική μας κληρονομιά αποτελεί συστατικό στοιχείο της εθνικής μας υπόστασης, σηματοδοτεί τη θέση μας και τη συμβολή μας στην ευρωπαϊκή και διεθνή κοινότητα. Η ευκαιριακή και αβανταδόρικη προβολή των μνημείων προς άγραν τουριστικής πελατείας από τους εμπλεκόμενους-διαπλεκόμενους φορείς, στους οποίους εκχωρείτε τα δικαιώματα, κύριε Υπουργέ, μόνο σαν προσβολή και αμφισβήτηση των δυνατοτήτων της πολιτικής μπορεί να εκληφθεί.

Η προβλεπόμενη στο άρθρο 6 ανώνυμη εταιρεία αποτελεί ουσιαστική αντικατάσταση του ίδιου του ταμείου αρχαιολογικών πόρων και απαλλοτριώσεων. Στους σκοπούς της περιλαμβάνονται τα πάντα, ακόμη και ο σχεδιασμός, η εφαρμογή πολιτικής για την ανάδειξη και προβολή της πολιτιστικής κληρονομιάς.

Πέρα από τα όσα έχω αναφέρει, να προσθέσουμε και τα όσα καταθέτει και ο γνωστός μας συνταγματολόγος κ. Μανιτάκης, ο οποίος υποστηρίζει, μέσω της γνωστής του γνωμοδότησης, ότι κάτι τέτοιο αντίκειται στο Σύνταγμα και στη σχετική νομοθεσία.

Είναι απορίας άξιο, πώς μια εταιρεία κερδοσκοπικού χαρακτήρα, νομιμοποιείται να φέρει μια τέτοια ευθύνη. Αλλά και οι ιδιαίτεροι σκοποί της σχεδιαζόμενης εταιρείας, της προσδίδουν ρόλους που από το Σύνταγμα και από τους νόμους, πάλι σύμφωνα με τον κ. Μανιτάκη, ανήκουν στο κράτος, αφού θα εκμεταλλεύεται πλήρως τα αγαθά της πολιτιστικής κληρονομιάς και θα διατηρεί και τα δικαιώματα του δημοσίου επί των στοιχείων αυτής. Αποκτά, δηλαδή, η εν λόγω εταιρεία το δικαίωμα αξιοποίησης και εκμετάλλευσης αγαθών που ανήκουν στο κοινωνικό σύνολο και δεν εκχωρούνται.

Παρά τη διαφωνία μας βέβαια και αφού τελικά θα προχωρήσετε στη δημιουργία αυτής της ανώνυμης εταιρείας, τουλάχιστον κύριε Υπουργέ, εντάξτε την στο νόμο 2414 που προβλέπει και κάποιους όρους δέσμευσης και είναι ένας νόμος που τον κάνατε εσείς. 

Η μετατροπή των πολλών μετοχών όπως προέβλεπε το προηγούμενο σχέδιο, δεν αλλάζει τη φύση και το ρόλο της που παραμένει παντοδύναμος. 'Αλλωστε οι δυνατότητες αύξησης του κεφαλαίου, η συνχώνευσή της με άλλες εταιρείες με απλή απόφαση της γενικής συνέλευσης, μπορεί να αναιρέσει και αυτή ακόμα την προτεινόμενη μορφή της.

Σαν εταιρεία, τέλος, εξαιρείται από τις διατάξεις του δημόσιου λογιστικού και από τη νομοθεσία περί δημοσίων έργων με όλη της την δραστηριότητα να καθοδηγείται από ένα διορισμένο από τον Υπουργό διοικητικό συμβούλιο.

Εάν υπάρχει πραγματικό ενδιαφέρον για την επίλυση των προβλημάτων δομής και λειτουργίας του Υπουργείου Πολιτισμού για την ενίσχυση του έργου του και τη βελτίωση της ποιότητας των προσφερομένων υπηρεσιών προς το κοινωνικό σύνολο. Είναι καιρός να σταματήσουν οι υπεκφυγές και να προχωρήσουν, χωρίς άλλη καθυστέρηση, ο νέος οργανισμός του Υπουργείου και η νομοθεσία για την πολιτιστική κληρονομιά. Να εκσυγχρονιστεί το ταμείο αρχαιολογικών πόρων και απαλλοτριώσεων, ώστε να αναπτύξει τις παραγωγικές δυνατότητες που έχει και να μπορέσει να στηρίξει το σύνολο των εσόδων του, το έργο προστασίας του μνημειακού πλούτου της χώρας.

Κύριε Πρόεδρε, αυτό το νομοσχέδιο, μέσα από την μετατροπή του δημόσιου τομέα σε Ν.Π.Ι.Δ., θέτει ένα νέο θεσμικό πλαίσιο που καταργείται η συμμετοχή και ο έλεγχος θεσμοθετημένων συλλογικών οργάνων και ιδιαίτερα των δημιουργών στη διαμόρφωση της πολιτιστικής πολιτικής.

Περιφρονεί τους θεσμούς, αδιαφορεί για την πολιτιστική ανάπτυξη του τόπου, διατηρεί την αταξία και τις αντιθέσεις που υπάρχουν σήμερα σε ολόκληρο το νομοθετικό πλέγμα, που αφορά τον πολιτισμό. Προκαταλαμβάνει τις ρυθμίσεις του υπό εκτόνωση αρχαιολογικού ναού και προδικάζει τον οργανισμό του Υπουργείου με αποσπασματικές, άνισες και πρόχειρες ρυθμίσεις.

Τέλος, ζητούμε να παραμείνει η χρηματοδότηση των νέων αυτών οργανισμών. Σύμφωνα με την έκθεση του Γενικού Λογιστηρίου διαπιστώνεται δαπάνη εννιακοσίων περίπου εκατομμυρίων δραχμών για βραβεία, αποζημιώσεις επιτροπών και μισθούς που θα επιβαρύνουν τον προϋπολογισμό του Υπουργείου Πολιτισμού. Αν αναλογιστεί κανείς ότι και στον νέο προϋπολογισμό ο πολιτισμός παραμένει φτωχός συγγενής, διερωτώμαστε σε ποια οικονομική βάση θα στηριχθούν τα σχέδιά σας.

Κυρίες και κύριοι συνάδελφοι, εμείς θα κάνουμε το χρέος μας απέναντι στους πνευματικούς δημιουργούς, στους καλλιτέχνες, απέναντι στα όσα έχουμε κληροδοτήσει, καταψηφίζοντας το προτεινόμενο νομοσχέδιο.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Η ειδική αγορήτρια του ΔΗ.Κ.ΚΙ., κ. Βασιλική Αράπη - Καραγιάννη, έχει το λόγο.

ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ: Κύριε Υπουργέ, κυρίες και κύριοι συνάδελφοι, θα ξεκινήσω την ομιλία μου, με ένα απόσπασμα που έχω και θα το καταθέσω, για να το δείτε, από τη χθεσινή ομιλία του Πρωθυπουργού στην προ ημερήσιας διάταξης συζήτηση, όπου αναφέρθηκε σε κάποια προβλήματα, που θα έχουμε, όσον αφορά τον πολιτισμό στην ενωμένη Ευρώπη, όπου είπε τα εξής: "Υπάρχουν πάρα πολλά σημεία, όπου η κατεύθυνση που ακολουθούμε για την ενωμένη Ευρώπη χρειάζεται αναπροσδιορισμό. Υπάρχουν ακόμη πάρα πολλά πεδία όπου κυριαρχούν αντιλήψεις, ιδεολογίες που δεν αναδεικνύουν τις δικές μας αξίες. Είναι τα θέματα του πολιτισμού και της πολιτιστικής ταυτότητας. Ο κίνδυνος είναι μεγάλος, η πολιτιστική ταυτότητα και οι ιδιαιτερότητες κάθε χώρας να ισοπεδωθούν από τις δυνάμεις της αγοράς". Το επαναλαμβάνω, κύριε Υπουργέ, "τις δυνάμεις της αγοράς". Αν το μόνο το οποίο κατευθύνει τις πολιτιστικές δραστηριότητες είναι η αγορά, είναι αυτό που εμπεριέχει το σημερινό νομοσχέδιο που έρχεται προς ψήφιση, είναι αυτό το σύνθημα που είχαμε καταγραμμένο όλοι οι φορείς στην Πλατεία Κλαυθμώνος, όταν διεμαρτύροντο για το νομοσχέδιο, που γράφουν πανό "η εμπορευματοποίηση του πολιτισμού μας".

Με αυτό το νομοσχέδιο ζητήματα καθοριστικά για τη χώρα μας, για την κοινωνία μας, για την ποιότητα ζωής, όπως η πολιτιστική κληρονομιά, ο κινηματογράφος, η ελεύθερη δημιουργία, η ελεύθερη έκφραση, μπαίνουν στον απόλυτο έλεγχο και τη δικαιοδοσία του εκάστοτε Υπουργού, ο οποίος λειτουργεί ως μεσολαβητής προς τη λεγόμενη αγορά, αυτήν την αγορά που υπαινίχθηκε και ο Πρωθυπουργός προς τα μεγάλα ιδιωτικά συμφέροντα.

Εκτιμούμε ότι με αυτό το νομοσχέδιο ούτε οι θεσμοί προστατεύονται, ούτε μέτρα παίρνονται για την πολιτιστική ανάπτυξη του τόπου μας. Aντίθετα, η Κυβέρνηση επιχειρεί να μας πείσει, ότι θέλει να βάλει τάξη σε μία αταξία, στην ασυδοσία και στις αντιθέσεις που υπάρχουν σήμερα σε ολόκληρο το νομοθετικό πλέγμα που αφορά τον πολιτισμό. Δεν μας πείθει, όμως, γιατί μέσα στο πολυνομοσχέδιο και από το πολυνομοσχέδιο αυτό, με τη μετατροπή που προσπαθεί να κάνει, του δημόσιου τομέα σε πρόσωπα ιδιωτικού δικαίου, θέτει ένα νέο θεσμικό πλαίσιο, όπου καταργείται η συμμετοχή και ο έλεγχος θεσμοθετημένων συλλογικών οργάνων και ιδιαίτερα των δημιουργών στη διαμόρφωση της πολιτιστικής, πολιτικής και κατ' επέκταση κάθε έννοιας προστασίας της καλλιτεχνικής δημιουργίας και του δημιουργού.

Με πρόσχημα δήθεν τη δυσλειτουργία του δημοσίου, που δεν φταίμε εμείς γι'αυτό, συγκεντρώνει όλες τις εξουσίες ο εκάστοτε Υπουργός Πολιτισμού, ο οποίος με τη σειρά του τις μοιράζει στις διορισμένες από τον ίδιο διοικήσεις, Νομικά Πρόσωπα Ιδιωτικού Δικαίου, αφήνοντας μάλιστα καίρια ζητήματα σε μελλοντικές υπουργικές αποφάσεις.

Με το νομοσχέδιο επιχειρείται κατά τρόπο βάναυσο, θα λέγαμε, η παράδοση του ελληνικού πολιτισμού σε κάποιους ημέτερους, εν ονόματι του εκσυγχρονισμού. Και το γεγονός αυτό ξεσηκώνει φυσικά όλους τους φορείς του πολιτισμού. 

Είναι η πρώτη φορά που έρχεται νομοσχέδιο του Υπουργείου Πολιτισμού προς ψήφιση και βρίσκει αφενός μεν όλα τα κομμάτια της Αντιπολίτευσης να είναι αντίθετα. Μπορώ να πω ότι στην αρχή και η Νέα Δημοκρατία και ο Συνασπισμός κάπου


 

  

Σελίδα 2945 

τα μάσησαν, αλλά στο τέλος τα άλλαξαν. Ξεσηκώνει θύελλα διαμαρτυριών και καταγγελιών, τόσο από την Αντιπολίτευση όσο και από όλους τους φορείς.

Κύριε Υπουργέ, νομίζω ότι δεχθήκατε τους φορείς και συζητήσατε μαζί τους. Δεν υπάρχει ένας φορέας που να έχει σχέση με τον πολιτισμό, που να δέχεται αυτό το νομοσχέδιο, διότι γνωρίζετε πολύ καλά -το είπατε και στην επιτροπή- ότι το νομοσχέδιο αυτό είναι αντισυνταγματικό.

Υπάρχει και η γνωμοδότηση του συνταγματολόγου καθηγητή κ. Μανιτάκη. Θα καταθέσω στα Πρακτικά της Βουλής το σχέδιο του συνταγματολόγου κ. Μανιτάκη, ώστε να είναι καταγραμμένο. Γιατί εσείς, κύριε Υπουργέ, είσαστε συνταγματολόγος και τα γνωρίζετε, αλλά υπάρχουν και κάποιοι άλλοι που ίσως θελήσουν μετά από χρόνια να διαβάσουν τα Πρακτικά, όταν θα έχουμε καταγγελίες πάρα πολλών ανθρώπων, ίσως και δικαστήρια στο Συμβούλιο της Επικρατείας ή στο Ευρωπαϊκό Δικαστήριο.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Και στη Χάγη μπορεί.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Να είναι καταγραμμένες εκεί και οι απόψεις κάποιου ανώτατου συνταγματολόγου. Θα το καταθέσω στα Πρακτικά της Βουλής.

Το σχέδιο νόμου που προτείνει η Κυβέρνηση, όχι μόνο δεν παρεμβαίνει θετικά στο κεφάλαιο της πολιτιστικής και πολιτικής κληρονομιάς μας, επιφέροντας όπως θα έπρεπε μία ρηξικέλευθη και ριζική νομοθετική ρύθμιση στον πολιτισμό, αλλά παραπέμπει σε σκοταδιστικούς καιρούς, παραδίδοντας τη χάραξη, τον προγραμματισμό, την εκτέλεση και τον έλεγχο της πολιτιστικής πολιτικής σε ένα κρατικό καπιταλιστικό πολιτιστικό τέρας, που παραχωρεί την πολιτιστική μας παράδοση και κληρονομιά σε παρέες ευνοουμένων, υπονομεύοντας την όποια πολιτιστική προσπάθεια και το σπουδαιότερο, υποθηκεύει το μέλλον του έθνους μας.

Σύμφωνα, λοιπόν, με το πολυνομοσχέδιο στη νεοϊδρυόμενη Ανώνυμη Εταιρεία Προβολής Πολιτιστικής Κληρονομιάς κύρια, αλλά και στα υπόλοιπα έντεκα Νομικά Πρόσωπα Ιδιωτικού Δικαίου στον ευρύτερο χώρο του πολιτισμού, εκχωρείται η χάραξη και η εφαρμογή της εθνικής και της πολιτιστικής πολιτικής. Τα νεοδιοριζόμενα επταμελή και εννεαμελή διοικητικά συμβούλια των ανωνύμων εταιρειών είναι όλα από τον Υπουργό. Σύμφωνα όμως με τις ισχύουσες έννοιες της δημοκρατίας, την εθνική πολιτική φαίνεται την έχει ο έχων τη λαϊκή εντολή Υπουργός, ο οποίος ενεργεί προσωπικά για να διορίζει τα διοικητικά συμβούλια.

Το σχέδιο νόμου με μικροκομματικά και ιδιοτελή κριτήρια δημιουργεί, με τέχνασμα μπορούμε να πούμε, δεκαπέντε κρατικούς οργανισμούς, που τους ονομάζει Νομικά Πρόσωπα Ιδιωτικού Δικαίου, για να μην υπόκεινται στο δημόσιο έλεγχο. Και ενώ στην αρχή το προτεινόμενο νομοσχέδιο έλεγε ότι υπόκεινται σε δημόσιο έλεγχο, επειδή μετά υπήρξε αντισυνταγματικότητα, τα άλλαξε κάπως ο Υπουργός εκεί πέρα. 

Στη συζήτηση επί των άρθρων θα πω τι ακριβώς αλλάξατε, κύριε Υπουργέ, πώς το αλλάξατε και με τι τρόπο το παρουσιάσατε. Διότι είσθε και συνταγματολόγος. Εμείς δεν είμαστε συνταγματολόγοι, δεν είμαστε καθηγητές της νομικής. Μας μπερδεύετε κάπως και ίσως μπερδεύετε και τον καλλιτεχνικό κόσμο.

'Αρα, δεν υπόκειται σε δημόσιο έλεγχο, στο δημόσιο λογιστικό η ανώνυμη εταιρεία. Αποφεύγονται έτσι οι προσλήψεις με τον ν.2190. Επίσης, συστήνονται παρασιτικές, μπορώ να πω, επιδράσεις στην ελληνική οικονομία, καθώς αυτοί θα έχουν τη δυνατότητα να αναθέτουν κάποια έργα χωρίς διαγωνισμούς. Φυσικά από κάποιες καταστάσεις εργοληπτών, θα παίρνουν τις προμήθειες. Θα γίνονται πιθανόν μελέτες, θα βαθμολογούνται κάποιες μελέτες. Θα καλείτε αυτούς που θα θέλετε και φυσικά θα δίνετε αυτά που θέλετε στις εταιρείες, σε ανθρώπους που θα αρέσουν στο διοικητικό συμβούλιο. Φυσικά το διοικητικό συμβούλιο, όπως είπα και παραπάνω, θα είναι διορισμένο από τον Υπουργό. 'Ετσι, καταργείται η συμμετοχή και ο έλεγχος των θεσμοθετημένων, όπως είπα και παραπάνω, οργάνων και ιδιαίτερα των δημιουργών. Λέτε "η παράδοση και μάλιστα άνευ όρων, του πολιτιστικού αγαθού σε καταξιωμένους ιδιωτικούς φορείς χάριν του δημοσίου συμφέροντος", όπως τεχνηέντως υπαινίσσεται το πολυνομοσχέδιο.

Με το νομοσχέδιο ο εκάστοτε Υπουργός Πολιτισμού μετατρέπεται σε απόλυτο δικτάτορα του πολιτισμού, αφού συγκεντρώνει στα χέρια του όλες τις εξουσίες και με τη σειρά του αυτός τις μοιράζει στα διοικητικά συμβούλια των εταιρειών.

'Ετσι με το νομοσχέδιο αυτό, ο Υπουργός μπορεί να διορίζει, να συγκροτεί με προσωπικά κριτήρια έχοντας το αλάθητο, που δεν ξέρουμε κατά πόσο θα το έχει και αποτελούμενος από προσωπικότητες υψηλού κύρους, παραδίδει το πολιτιστικό αγαθό στους οικονομικά ισχυρούς. Δημιουργεί μια συγκεντρωτική εξουσία αρίστων μόνο με την αριστοκρατία του πνεύματος και με κέντρο αναφοράς μόνο την Αθήνα και τη Θεσσαλονίκη, αποκλείοντας τη λαϊκή εκπροσώπηση, την Τοπική Αυτοδιοίκηση, τον ανώνυμο, μη επώνυμο, πνευματικό εργάτη και δημιουργό, στελεχώνοτας τα διοικητικά συμβούλια με τεχνοκράτες από το Υπουργείο Πολιτισμού και με επώνυμους εκ των αρίστων, όπως εκτιμάει ο Πρωθυπουργός. 'Ετσι, περιθοριοποιείτε την περιφέρεια, την οποία επαγγέλεσθε, κύριοι της Κυβέρνησης, ότι θέλετε να τη στηρίξετε. Αγνοείτε την περιφέρεια, η οποία έχει προσφέρει πάρα πολύ σπουδαίο έργο στον πολιτισμό με τα εργαστήρια, με τους παραδοσιακούς χορούς, με τα ήθη και τα έθιμά της. Αγνοείτε τη Θράκη, την 'Ηπειρο, την Πελοπόννησο, τα Επτάνησα, τα οποία είχαν αναπτύξει πολύ σπουδαίο πολιτιστικό και πνευματικό έργο. Λέτε τίποτε για τις περιοχές αυτές, κύριε Υπουργέ, ή ιδρύετε κάτι εκεί;

'Ολα τα φτιάχνετε στη Θεσσαλονίκη, εκεί που είναι η περιφέρειά σας, και φυσικά και στην Αθήνα. Δημιουργούμε, δηλαδή, ένα νέο κέντρο πολιτισμού. Μεταφέρουμε μερικές αρμοδιότητες και στη Θεσσαλονίκη. 'Ολα προβλέπονται να λειτουργούν έξω από τις διατάξεις περί δημοσίου λογιστικού, όπως επίσης και έξω από τις διατάξεις περί προμηθειών. Λέτε ότι οι προμήθειες και τα δημόσια έργα θα υπάγονται στο δημόσιο.

Για τα Νομικά Πρόσωπα Ιδιωτικού Δικαίου, κύριε Υπουργέ, προβλέπετε να μη δεσμεύονται από το ν.2190. Δεν λέτε και δεν αναφέρετε πουθενά τι θα γίνει.

Επίσης, τα μέλη του διοικητικού συμβουλίου θα έχουν, εκτός των γενικών και ειδικών διατάξεων, και πάρα πολύ μεγάλους μισθούς. Από τη μια μεριά λέμε ότι θέλουμε να περιορίσουμε κάπως τα έξοδα του δημοσίου και να μην είναι ο πολιτισμός κρατικοδίαιτος, διότι υπάρχουν πολλά έξοδα κλπ.

Από την άλλη μεριά, οι κύριοι αυτοί θα παίρνουν -που δεν ξέρουμε πόσο- πάρα πολύ μεγάλους μισθούς, γιατί θα ρυθμίζονται βάσει προεδρικών διαταγμάτων και βάσει αυτού που θα αποφασίζει το Υπουργείο Οικονομικών, εσείς και όποιο άλλο Υπουργείο όπου θα είναι αποσπασμένοι.

Πιστεύουμε, κύριε Υπουργέ, ότι τα Νομικά Πρόσωπα που δημιουργείτε με το νομοσχέδιο, θα έχουν παρασιτικές επιδράσεις στην ελληνική οικονομία, γιατί θα έχουν τη δυνατότητα να αναθέτουν τα έργα εκεί που θέλουν. Και φυσικά γνωρίζετε πολύ καλά ότι δεν θα μπορείτε να ελέγξετε ποιος θα λογοδοτήσει σε ποιον μετά. Δηλαδή αν για ένα διοικητικό συμβούλιο κάποια στιγμή καταγγελθεί ότι παίρνει κάποιες προμήθειες ή έδωσε σε κάποιους δικούς του κάποια έργα, τι θα γίνει; Πού θα λογοδοτήσουν; Θα λογοδοτήσουν στον Υπουργό; Και αν ο Υπουργός εκείνης της Κυβέρνησης δεν υπάρχει, πού θα λογοδοτήσουν; Αν ο Υπουργός είναι πολίτης, θα λογοδοτήσουν στον Υπουργό-πολίτη; Αυτό δεν το ξεκαθαρίζετε.

Γνωρίζετε πολύ καλά ότι οι υπάλληλοι του Υπουργείου Πολιτισμού για πάρα πολλά χρόνια χειμάζονται οικονομικά, στο όνομα των δημοσιονομικών ελλειμμάτων και της σύγκλισης. Από την άλλη μεριά θα έλθουν κάποιοι, οι οποίοι θα παίρνουν παχυλούς μισθούς.

Τι θα γίνει με τους αρχαιολογικούς θησαυρούς και με την περσική κληρονομιά, που αποτελεί ιστορία μας, όταν παραδοθούν; Γιατί γράφετε για την πνευματική κληρονομιά, για την


 

  

Σελίδα 2946 

πνευματική ιδιοκτησία, αλλά δεν αναφέρετε τι θα γίνει με τα κτίρια, τι με τις πλατείες, τι με όλα αυτά. Δεν αναφέρετε πουθενά τι θα γίνει με όλα αυτά, που θα λυμαίνονται ιδιώτες τον χώρο του πολιτισμού.

Κάθε φορά με το σχέδιο νόμου του Υπουργείου Πολιτισμού θα εγκλωβίζεται στο έλεος του Υπουργού Πολιτισμού, η σύγχρονη καλλιτεχνική δημιουργία και οι 'Ελληνες καλλιτέχνες θα οδηγούνται σε ακόμη πιο σκληρές δοκιμασίες; Αυτό δεν το γνωρίζουμε.

'Οσον αφορά, κύριε Υπουργέ, το άρθρο 6, θα τοποθετηθούμε αναλυτικά αργότερα. 'Ομως με το νομοσχέδιο αυτό καταργούνται καταξιωμένοι θεσμοί, όπως το Φεστιβάλ Κινηματογράφου, το Εθνικό Θέατρο, η Στέγη Καλών Τεχνών και Γραμμάτων, οι οποίοι αντικαθίστανται από άλλους ιδιωτικού δικαίου. Συστήνονται, όμως και νέοι, που δεν υπήρχαν, με κίνδυνο να υπάρχουν επικαλύψεις αρμοδιοτήτων ως Νομικά Πρόσωπα Ιδιωτικού Δικαίου με το ίδιο αντικείμενο και τα ίδια προγράμματα. Εν πάση περιπτώσει θεωρείται εκσυγχρονισμός να καταργούμε κάποιους οργανισμούς δημοσίου τομέα στον πολιτισμό και να συστήνουμε κάποιες επιχειρήσεις ιδιωτικού δικαίου; Αυτό δε γνωρίζουμε εμείς ως Δημοκρατικό Κοινωνικό Κίνημα κατά πόσο είναι εκσυγχρονισμός.

Πάνω από είκοσι φορές στα εννιά άρθρα του νομοσχεδίου, που αποκτά και ιδιαίτερα σημασία για την παραδοσή, το οικονομικό κατεστημένο οδηγεί το άρμα του πολιτισμού στην άκρατη εμπορευματοποίηση, στη μιζέρια, την αφυδάτωση και τον αφανισμό, ενώ βολεύει και τακτοποιεί επαρκώς την πελατειακή και εκλογική σχέση δια της μεθόδου των διορισμών στους νεοπαγείς ιδιωτικούς φορείς.

Σύμφωνα με το προς ψήφιση νομοσχέδιο, για τα πρόσωπα αυτά, κύριε Υπουργέ, που θα διαχειρίζονται τον πολιτισμό, γράφονται πολλά, λέγονται πολλά ότι προσπαθούν "να βάλουν στο χέρι" και τον πολιτισμό και είναι θέμα διαπλεκομένων συμφερόντων πολιτικής, οικονομικής και εξωπολιτικής εξουσίας. Δεν ξέρουμε κατά πόσο αληθεύουν αυτά,πάντως αυτά και γράφονται και καταγγέλλονται και από τα Μέσα Μαζικής Ενημέρωσης και από τον Τύπο.

Η απορριπτική θέση του κινήματός μας, που φοβάμαι ότι σύντομα θα γίνει και η θέση της ελληνικής κοινωνίας απέναντι στη φιλοσοφία τέτοιων αντιλαϊκών νομοσχεδίων, ενισχύεται από το γεγονός ότι ο σχεδιασμός του εν λόγω νομοθέτη αγνοεί το πρωτογενές λαϊκό κύτταρο που είναι η μικρή κοινωνία, το μικρό χωριό, το περιφερειακό πολιτιστικό περιβάλλον με τη μεγάλη παράδοση, την παραγωγή, την προστασία του τοπικού πολιτισμού, τα τοπικά εργαστήρια πολιτισμού τα οποία θα μπορούσαν να λειτουργήσουν μέσω πολυδύναμων διαδημοτικών κέντρων με έντονη την παρουσία της Τοπικής Αυτοδιοίκησης στα πολιτιστικά δρώμενα.

Το νομοσχέδιο κατ' αυτόν τον τρόπο καθιερώνει ένα συγκεντρωτισμό σε αντίθεση με αυτό που επαγγέλλεται. Τελικά διαπιστώνεται ότι η σχέση του πολυσυλλεκτικού πληθυσμιακού αποδέκτη, του λαού, απόντος του δημοσίου, το οποίο μόνο τυπικά αναφέρεται στο συντονιστικό ελεγκτικό εργαλείο με την πηγή του πολιτισμού, την παράδοση, αλλάζει και δημιουργεί μία νέα σχέση λαού και πολιτισμού, την σχέση που έχει το οποιοδήποτε κοινό με την αγορά, με τους ασφυκτικούς και απάνθρωπους χώρους, τα σούπερ μάρκετς της συνδιαλλαγής. Ενδεικτικά εδώ αναφέρουμε ότι πριν από λίγο καιρό ρωτούσαν οι δημοσιογράφοι τους μαθητές για το τι γνωρίζουν για την 28η Οκτωβρίου. Και εκείνοι δεν εγνώριζαν τίποτε. Πέρυσι είχε γίνει το ίδιο και σε ανάλογα ερωτήματα για τη 17η Νοεμβρίου.

Βλέπουμε, λοιπόν, την υποκουλτούρα που υπάρχει. Αντί εμείς να προσπαθήσουμε να προωθήσουμε τη γλώσσα μας και την κουλτούρα μας τα ήθη, τα έθιμά μας και τον πολιτισμό μας με το δημόσιο χαρακτήρα κάνουμε το αντίθετο. Ειδικά, κύριε Υπουργέ, δεν αναφέρετε τίποτε για το τι θα δώσουν οι ιδιώτες στη δευτεροβάθμια εκπαίδευση. Θα δώσει ο κάθε ιδιώτης στο κάθε σχολείο κάποια κίνητρα για κάποιες παραστάσεις ή για κάποιες πολιτιστικές δραστηριότητες;

Θα ήθελα και μια απάντηση στο θέμα του Κέντρου Εκπαιδευτικών Προγραμμάτων. Το θεσμικό πλαίσιο το αναφέρατε στο πρώτο νομοσχέδιο. Μετά το αποσύρατε. Πρέπει να μας πείτε πώς και για ποιο λόγο το αποσύρατε. Διότι κάποιοι άνθρωποι οι οποίοι έχουν δουλέψει στο Κέντρο Εκπαιδευτικών Προγραμμάτων έχουν προσφέρει σπουδαίο έργο. Εκκρεμούσε το θεσμικό τους πλαίσιο. Περιμένανε τώρα να το βάλετε στο πολυνομοσχέδιο αλλά δυστυχώς διαπίστωσαν ότι το αποσύρατε.

Ακόμη έχω μία πληροφορία ότι θα κατατεθεί μία τροπολογία που αφορά το νομικό καθεστώς του Σπηλαίου Πετραλώνων Χαλκιδικής. Θέλω να μου πείτε αν πράγματι υπάρχει αυτή η τροπολογία. 'Οταν θα συζητηθεί θα αναφέρω τη θέση της Ανθρωπολογικής Εταιρείας της Ελλάδος που φοβάται ότι θα ξεπουληθούν οι μελέτες, οι ανασκαφές τους. Ο ανθρωπολόγος 'Αρης Πουλιανός έχει πολλές αποφάσεις από τα δικαστήρια σε σχέση με το Σπήλαιο των Πετραλώνων.

Οι δε καλλιτέχνες, κύριε Υπουργέ, και οι πνευματικοί άνθρωποι όλων των κλάδων σε περίπτωση που θα περάσει αυτό το νομοσχέδιο, επειδή πιστεύουν ότι είναι αντισυνταγματικό -το ίδιο πιστεύει και το ΔΗΚΚΙ- θα προσφύγουν στα αρμόδια Ευρωπαϊκά Δικαστήρια. Ελπίζω ότι όταν αποφασίσουν τα Ευρωπαϊκά Δικαστήρια τα οποία είναι κατοχυρωμένα από πολλές ευρωπαϊκές συμβάσεις, σε σχέση με τον πολιτισμό και με την προστασία του, τότε θα έλθετε αντιμέτωπος με όλους τους ανθρώπους των γραμμάτων και των τεχνών.

(Στο σημείο αυτό η κυρία Βουλευτής καταθέτει για τα Πρακτικά την προαναφερθείσα γνωμοδότηση του καθηγητού κ. Μανιτάκη η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Η σύγκρουση θα έχει διεθνοποιηθεί!

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κυρίες και κύριοι συνάδελφοι, η Βουλή συζητά ένα νομοσχέδιο που καλύπτει το σύνολο της ύλης του Υπουργείου Πολιτισμού με εξαίρεση τον αρχαιολογικό νόμο που αποτελεί αντικείμενο της δεύτερης μεγάλης νομοθετικής πρωτοβουλίας η οποία ελπίζω πως θα αναληφθεί στο τέλος του Ιανουαρίου. 

Πρόκειται για ένα νομοσχέδιο που εκτείνεται σε όλο το φάσμα του σύγχρονου πολιτισμού και σε ένα μεγάλο τμήμα της πολιτικής προστασίας και ανάδειξης της πολιτιστικής κληρονομιάς, σε εκείνο το τμήμα που δεν ανήκει στον κορμό του αρχαιολογικού νόμου και πρέπει να ρυθμισθεί με την εισαγωγή νέων διατάξεων και θεσμών.

Πρόκειται, όπως γνωρίζετε πολύ καλά όλοι, για ένα νομοσχέδιο, το οποίο έχει συζητηθεί διεξοδικά στην αρμόδια Διαρκή Κοινοβουλευτική Επιτροπή, στην Επιτροπή Μορφωτικών Υποθέσεων, σε τέσσερις πολύωρες συνεδριάσεις. Πρόκειται για ένα νομοσχέδιο που έγινε αντικείμενο εκτενούς ακρόασης δέκα και πλέον εξωκοινοβουλευτικών προσώπων. Και φυσικά και πριν την κατάθεσή του στη Βουλή, και κατά τη διάρκεια των συζητήσεων στην Επιτροπή Μορφωτικών Υποθεσεων, ο διάλογος που έκανα με όλους τους ενδιαφερομένους, συνδικαλιστικούς κατά βάση εκπροσώπους, ήταν μακρότατος, φιλικός και παραγωγικός. Αλλά πρέπει να συμφωνήσουμε όλοι ότι η νομοθετική πολιτική και κυρίως η πολιτική πολιτισμού, δεν είναι ούτε η καταγραφή, ούτε ο συμψηφισμός των επί μέρους συνδικαλιστικών ή συντεχνιακών συμφερόντων ή προσεγγίσεων. Και φυσικά ο ρόλος μας εδώ ως εκπροσώπων του ελληνικού λαού και του έθνους, δεν είναι να αρκούμαστε απλώς στη μεταφορά αποσπασματικών παρατηρήσεων ή αιτημάτων επί μέρους ομάδων. Πολιτική πολιτισμού φυσικά δεν είναι ούτε η πολιτική επιχορηγήσεων, πολιτική πολιτισμού είναι κάτι πολύ πιο σύνθετο και πολύ πιο συστηματικό, που είχα την ευκαιρία να το αναπτύξω και κατά τη διάρκεια των συνεδριάσεων στην Επιτροπή Μορφωτικών Υποθέσεων. Αλλά λυπάμαι γιατί διαπιστώνω ότι η συζήτηση με βάση τις αγορεύσεις της εισηγήτριας της Αξιωματικής Αντιπολίτευσης και των ειδικών αγορητών των κομμάτων της


 

  

Σελίδα 2947 

ελάσσονος Αντιπολίτευσης, ξεκινάει στην Ολομέλεια ωσάν να μην έχουν ειπωθεί όλα όσα ειπώθηκαν κατά τη διάρκεια της επεξεργασίας στην αρμόδια Διαρκή Επιτροπή.

Και λυπάμαι, γιατί είμαι αναγκασμένος να πω ότι ζητήματα για τα οποία έχω δώσει σαφέστατες απαντήσεις ανεπίδεκτες αντιλόγου στην επιτροπή, τίθενται εδώ εκ νέου και μάλιστα κατά τρόπο ο οποίος ορισμένες φορές άγγιξε τα όρια της ανακρίβειας και επιφυλάσσομαι να εντοπίσω τις ανακρίβειες αυτές, ανακρίβειες που είμαι βέβαιος ότι οι συνάδελφοι θα ανακαλέσουν κατά τη διάρκεια της συζήτησης, τόσο επί της αρχής, όσο και επί των άρθρων.

Κυρίες και κύριοι συνάδελφοι, το νομοσχέδιο είναι πράγματι εφόσον έχει επικρατήσει αυτός ο αδόκιμος όρος, ένα πολυνομοσχέδιο. Στο χώρο της πολιτικής πολιτισμού διακρίνουμε δύο πεδία που το κράτος τα αντιμετωπίζει κατά διαφορετικό τρόπο. Στο πεδίο της προστασίας της πολιτιστικής κληρονομιάς, η ευθύνη του κράτους είναι κεντρική, σε πολλές δε περιπτώσεις είναι και αποκλειστική. Εκεί, η πολιτιστική πολιτική ασκείται κατά βάση από το Υπουργείο Πολιτισμού και τις Υπηρεσίες του ή από κρατικά νομικά πρόσωπα που τελούν υπό την εποπτεία του Υπουργείου Πολιτισμού. Αυτό άλλωστε επιβάλλει και η σχετική συνταγματική διάταξη του άρθρου 24 του Συντάγματος και η ίδια η φύση του πράγματος, γιατί εμείς είμαστε απλοί θεματοφύλακες μιάς πολιτιστικής κληρονομιάς που δεν ανήκει καν στο έθνος αυτό, ανήκει στο σύμπαν του πολιτισμού, ανήκει στην παγκόσμια πολιτιστική κληρονομιά, στο απόθεμα πολιτισμού που έχει ο κόσμος. Εκεί, η πρωτοβουλία των κινήσεων, οι επιλογές, οι χειρισμοί, οι προτεραιότητες ανήκουν στην πολιτεία. 

Στο άλλο πεδίο, το πεδίο που έχει επικρατήσει να λέγεται της "πολιτικής ανάπτυξης", του σύγχρονου πολιτισμού, εκεί η πρωτοβουλία ανήκει στην ίδια την κοινωνία, ανήκει στα φυσικά πρόσωπα που με το ταλέντο και την προσωπικότητα και την έμπνευση που έχει ο καθένας ως δημιουργός πολιτισμού ή και ως χρήστης πολιτισμού -γιατί ο χρήστης του πολιτισμού μετέχει εξίσου στο πολιτιστικό γίγνεσθαι ως αποδέκτης ενός μηνύματος που απαιτεί την εγκαθίδρυση μιας σχέσης ανάμεσα στον καλλιτέχνη και αυτόν που απολαμβάνει την καλλιτεχνική δημιουργία- εκεί η πρωτοβουλία ανήκει στις ενώσεις προσώπων, στα σωματεία, στους συλλόγους, τα διάφορα ιδιωτικά νομικά πρόσωπα, τα οποία εγκαθιδρύονται, εκεί η πρωτοβουλία ανήκει στις τοπικές κοινωνίες, στην Τοπική Αυτοδιοίκηση, στους τοπικούς πολιτιστικούς φορείς. Εκεί, ο ρόλος του κράτους είναι τελείως διαφορετικός, παρεμβαίνει προκειμένου να διασφαλίσει δύο πράγματα. Πρώτον, προκειμένου να διασφαλίσει τον πλουραλισμό, την πολυφωνία, την άρση τοπικών ή κοινωνικών ανισοτήτων. Παρεμβαίνει, δεύτερον, για να θεσπίσει κριτήρια, διαδικασίες πιστοποίησης κάποιων δραστηριοτήτων, ουσιαστικά δηλαδή, διασφάλισης και εγγύησης ενός μέσου επιπέδου αισθητικής ποιότητας, που δεν μπορεί να διασφαλισθεί με τους νόμους της αγοράς, δεν μπορεί να διασφαλισθεί μέσα από τη λειτουργία της ίδιας της κοινωνίας των πολιτών.

Αλλιώς, κύριοι συνάδελφοι, δεν θα μπορούσαμε να δικαιολογήσουμε φαινόμενα, όπως τα κρατικά βραβεία λογοτεχνίας και κινηματογράφου ή παρεμβατικούς θεσμούς, όπως είναι το Κέντρο Κινηματογράφου, το Εθνικό Κέντρο Βιβλίου, τα Κρατικά Μουσεία τα οποία διαμορφώνουν σε μεγάλο βαθμό το γούστο, την εικαστική αισθητική. Η παρουσία του κράτους γίνεται αποδεκτή σε παρόμοιες διαδικασίες, ακριβώς επειδή σε αντίθεση με ό,τι συμβαίνει σε άλλους τομείς του κοινωνικού βίου, η πολυφωνία, δηλαδή ο πολιτιστικός φιλελευθερισμός, διασφαλίζεται μέσα από την κρατική παρέμβαση, όπως επιτυγχάνεται και η άρση ανισοτήτων που εκ των πραγμάτων αναδύονται μέσα από τη λειτουργία της ιδιωτικής κοινωνίας, της κοινωνίας των πολιτών.

Για το λόγο αυτό, το κράτος αναλαμβάνει ευθύνες, οι οποίες είναι και εξαιρετικά παρακινδυνευμένες ορισμένες φορές, όταν περικλείουν επιλογές, οι οποίες είναι αισθητικές, ιδεολογικές, όπως για παράδειγμα η ανάδειξη του καλύτερου πεζογραφήματος ή του καλύτερου κινηματογραφικού έργου με μία κρατική πιστοποίηση. 'Ομως, μου δημιουργήθηκε η εντύπωση με τις αγορεύσεις των συναδέλφων που προηγήθηκαν ότι ξεκινούμε εκ του μηδενός. 'Οτι δεν υπάρχει πολιτιστικό γίγνεσθαι στον τόπο αυτό, ούτε πολιτιστική πολιτική και ως κάτι τέτοιο αναγνωρίζεται μόνον ό,τι προβλέπεται στις διατάξεις του νομοσχεδίου. 'Ο,τι δεν προβλέπεται από το νομοσχέδιο, δεν υπάρχει. Να μου επιτρέψετε να πω ότι αυτό είναι ακατανόητο, εκτός και αν πρόκειται για ένα σφάλμα οφειλόμενο σε ελλιπή πληροφόρηση.

Το νομοσχέδιο είναι φιλόδοξο, έχει μεγάλο εύρος και καλείται να ρυθμίσει πάρα πολλά πράγματα, αλλά γίνονται πολλά περισσότερα, τα οποία δεν έχουν ανάγκη νομοθετικής ρύθμισης, εξελίσσονται ομαλά. Είναι η συντεταγμένη πολιτική του Υπουργείου Πολιτισμού, την οποία είχα την ευκαιρία κατά κόρον να σας παρουσιάσω και στην Επιτροπή Μορφωτικών Υποθέσεων και άλλες φορές.

Δεν χρειαζόμαστε διάταξη για να αναπτύξουμε την πολιτική προβολής των σημαντικών αρχαιολογικών μας χώρων, για να επεκτείνουμε το ωράριό τους, όπως το κάναμε και να αυξήσουμε τον αριθμό των επισκεπτών. Δεν χρειαζόμαστε διάταξη για να αλλάξουμε τη νοοτροπία της μουσειολογικής πολιτικής, για να εντάξουμε στο κτιριολογικό μας πρόγραμμα νέα μεγάλα μουσεία, όπως για παράδειγμα το Μουσείο της Ακρόπολης ή η ανακαίνιση και επέκταση του Εθνικού Αρχαιολογικού Μουσείου ή το Μουσείο της Βεργίνας ή της Πέλλας. Δεν χρειάζόμαστε διάταξη στο νέο νομοσχέδιο, για να αναπτύξουμε τα Εκπαιδευτικά Πολιτιστικά Δίκτυα που είναι μία σημαντική καινοτομία της πολιτικής μας. Δεν χρειαζόμαστε διάταξη, παρ' ότι και αυτή υπάρχει, για να οργανώσουμε την Επικράτεια Πολιτισμού, δηλαδή την ενιαία κοίτη όλων των δικτύων που οργανώνει, στεγάζει, τροφοδοτεί το Υπουργείο Πολιτισμού, όπως είναι το Εθνικό Πολιτιστικό Δίκτυο Πόλεων, το δίκτυο των εικαστικών εργαστηρίων, το δίκτυο των κινηματογράφων, το δίκτυο των Δημοτικών Περιφερειακών Θεάτρων. Δεν χρειαζόμαστε διάταξη νόμου για να αναπτύξουμε μία πολυεπίπεδη εξωτερική πολιτιστική πολιτική στην Ουνέσκο, στην Ευρωπαϊκή 'Ενωση, στο Βαλκανικό και Παρευξείνιο δίκτυο, στη Μεσογειακή συνεργασία.

Δεν χρειαζόμαστε διάταξη νόμου για να οργανώσουμε τη νέα σημαντική ιδέα της Πολιτιστικής Ολυμπιάδας που πρέπει να προσλάβει τη μορφή ενός διεθνούς μη κυβερνητικού οργανισμού με μόνιμη έδρα στην Ελλάδα. 

Και θα μπορούσαν τα παραδείγματα αυτά να είναι άπειρα, αν δεν είχα το ασφυκτικό πλαίσιο του χρόνου.

'Αρα, λοιπόν, το νομοσχέδιο είναι μία πολύ σημαντική στιγμή μιας συστηματικής και συνολικής πολιτιστικής πολιτικής, η οποία εξελίσσεται διαρκώς, ελέγχεται, επιβεβαιώνεται, έτσι ώστε να παράγονται συγκεκριμένα αποτελέσματα τα οποία μπορούμε να συζητήσουμε για οποιοδήποτε ζήτημα θελήσετε να θέσετε κατά τη συζήτηση του νομοσχεδίου. Και ελπίζω ότι όσες φορές έχετε ασκήσει κοινοβουλευτικό έλεγχο να έχετε λάβει απαντήσεις, όπως έλαβε η Νέα Δημοκρατία πριν από λίγες ημέρες κατά τη συζήτηση για την πορεία του μεγάλου προγράμματος της ενοποίησης των αρχαιολογικών χώρων της Αθήνας.

Είναι, όμως, για μένα ακατανόητο, εν πάση περιπτώσει θεωρώ ότι είναι άδικο αν μη τι άλλο απέναντι στο κλίμα της συζήτησης που είχε γίνει στην Επιτροπή να επανέρχονται ζητήματα σχετικά με τα Νομικά Πρόσωπα Ιδιωτικού Δικαίου, τον αριθμό των νομικών προσώπων που ιδρύονται στην Αθήνα και Θεσσαλονίκη, το ρόλο του Υπουργού Πολιτισμού και διάφορα συναφή πράγματα.

Επαναλαμβάνω για πολλοστή φορά ότι ιδρύονται νέοι κρατικοί πολιτιστικοί θεσμοί, οι οποίοι για λόγους καθαρά νομικούς και οργανωτικούς, όπως συμβαίνει με τη μεγάλη πλειοψηφία των κρατικών νομικών προσώπων, ακολουθούν το νομικό τύπο του Νομικού Προσώπου Ιδιωτικού Δικαίου. Αλλά τα Νομικά Πρόσωπα Ιδιωτικού Δικαίου είναι δύο κατηγοριών. Είναι τα Ιδιωτικά Νομικά Πρόσωπα Ιδιωτικού Δικαίου και τα κρατικά Νομικά Πρόσωπα Ιδιωτικού Δικαίου, τα οποία υπάγονται


 

  

Σελίδα 2948 

στο δημόσιο τομέα, τα οποία υπάγονται σε συγκεκριμένο νομικό καθεστώς και τα οποία επιλέγονται ως μορφή οργάνωσης και λειτουργίας του κράτους για λόγους δημοσιονομικούς και για λόγους αποτελεσματικότητας στην άσκηση της κρατικής πολιτικής.

'Ολα δε αυτά τα κρατικά νομικά πρόσωπα -και το έχω πει κατ'επανάληψη και απορώ πού θεμελιώνεται η διαφοροποίηση στις διατάξεις του νομοσχεδίου- φυσικά και υπάγονται στις διατάξεις του νόμου 2190, φυσικά και υπάγονται στις διατάξεις για τα έργα, τις προμήθειες και όλα τα συναφή, τα οποία βεβαίως και έχουν προβλεφθεί στη νομοθεσία περί προσλήψεων, περί έργων και προμηθειών και επαναλαμβάνω για μία ακόμη φορά ότι όπου δεν υπάρχει απόκλιση με ειδική διάταξη νόμου ισχύει η γενική νομοθεσία. Αφήστε που στο υπό συζήτηση νομοσχέδιο, ως εκ του περισσού, υπάρχουν και ειδικές ρήτρες υπαγωγής στις διατάξεις αυτές.

Πρέπει δε να σας πω ότι η μεγαλύτερη παρεξήγηση -αλλά από ένα σημείο και μετά ηθελημένη παρεξήγηση- είναι αυτή που αφορά στην Ανώνυμη Εταιρεία Προβολής της Πολιτιστικής Κληρονομιάς, μία παρεξήγηση η οποία δεν τίθεται από την Ομοσπονδία των Υπαλλήλων του Υπουργείου Πολιτισμού, αλλά και αν ετίθετο δεν θα είχε τόσο νόημα, διότι δεν νομοθετούμε με βάση το βαθμό αποδοχής των ρυθμίσεών μας από τους συνδικαλιστικούς εκπροσώπους.

Σας εξηγώ, όμως, για πολλοστή φορά ότι δεν υπάρχει πιο σημαντικό βήμα εκσυχρονισμού του Νομικού Προσώπου Δημοσίου Δικαίου που λέγεται Ταμείο Αρχαιολογικών Πόρων από τη δυνατότητα που παρέχει το νομοσχέδιο, το Νομικό αυτό Πρόσωπο Δημοσίου Δικαίου να συστήσει αυτό, ως μόνος και αποκλειστικός μέτοχος, μία δική του ανώνυμη εταιρεία, η οποία να το βοηθήσει στην άσκηση της εμπορικής του δραστηριότητας, η οποία είναι ώς τώρα σχεδόν ανύπαρκτη. Διότι είναι αδιανόητο κυρίες και κύριοι συνάδελφοι, να είμαστε η χώρα που χειρίζεται αυτό το πολιτιστικό απόθεμα, είναι αδιανόητο να κυριαρχούμε στο χώρο του παγκόσμιου πολιτισμού, να έχουμε περισσότερους από δέκα εκατομμύρια επισκέπτες το χρόνο στους αρχαιολογικούς μας χώρους και τα έσοδα του ΤΑΠ από έντυπα να είναι εκατόν είκοσι εκατομμύρια (120.000.000) το χρόνο, από δε εκμαγεία εκατόν ογδόντα εκατομμύρια (180.000.000) το χρόνο. Διότι ένα Νομικό Πρόσωπο Δημοσίου Δικαίου, χωρίς ένα μοχλό πολιτικής, όπως είναι μία ανώνυμη εταιρεία δική του, κρατική, δεν μπορεί να παρέμβει στην αγορά και κυρίως στη διεθνή αγορά, διότι δεν έχει τους μηχανισμούς, αλλά και τη νομική μορφή που του επιτρέπει να αναπτύξει τη δραστηριότητα αυτή.

'Οσοι δε επικαλούνται το χαρακτήρα της ανώνυμης εταιρείας ως Νομικού Προσώπου Ιδιωτικού Δικαίου, θα λησμονούν βεβαίως ότι το κατ' εξοχήν διασφαλισμένο συνταγματικά Νομικό Πρόσωπο Δημοσίου Δικαίου, που είναι το πανεπιστήμιο, έχει ήδη από το 1982 ιδρύσει -το κάθε πανεπιστήμιο, το κάθε ΑΕΙ- ανώνυμη εταιρεία αξιοποίησης της περιουσίας του ακριβώς επειδή αυτό ήταν απολύτως αναγκαίο, νομικό και οργανωτικό εργαλείο.

'Οσοι δε, θεωρούν ότι μία ανώνυμη εταιρεία δεν μπορεί να ενεργοποιηθεί στο χώρο της πολιτιστικής κληρονομιάς, είναι οι ίδιοι που διαμαρτύρονται εκ προοιμίου, όπως η κ. Αράπη προηγουμένως, μην τυχόν και αφαιρέσουμε αρχαιολογικό έργο, έργο αναγόμενο στην προστασία της αρχαιολογικής κληρονομιάς από ένα ιδιωτικό σωματείο, όπως είναι η Ελληνική Ανθρωπολογική Εταιρεία, που έχει υπό τον έλεγχό της, κακώς κατά τη γνώμη μου, το Σπήλαιο των Πετραλώνων, ενώ είναι ένα απλό σωματείο του Αστικού Κώδικα.

Δεν είδα όμως, κανέναν να διαμαρτύρεται για την παρουσία των ξένων αρχαιολογικών σχολών που αναπτύσουν πολύ σημαντικό αρχαιολογικό έργο στη χώρα μας και οι περισσότερες από αυτές είναι σωματεία ή ιδρύματα ιδιωτικού δικαίου των χωρών προέλευσής τους.

Προφανώς όσοι ασχολούνται με το ζήτημα αυτό έχουν λησμονήσει ότι όλα τα μεγάλα αναστηλωτικά έργα στην Ελλάδα, τα μεγαλύτερα, η Ακρόπολη, οι Μυκήνες, ο Επικούρειος, βρίσκονται υπό τη δικαιοδοσία και τον έλεγχο του Ταμείου Διαχείρισης Ειδικών Αρχαιολογικών Πιστώσεων, που είναι Νομικό Πρόσωπο Ιδιωτικού Δικαίου και επιτροπών που αποτελούνται εν πολλοίς από ιδιώτες, από μη υπηρεσιακούς παράγωντες και αυτό έγινε το 1982, δίοτι τον έλεγχο όλων αυτών των δραστηριοτήτων τον είχε και εν πολλοίς τον έχει, η εν Αθήναις Αρχαιολογική Εταιρεία, που είναι επίσης σωματείο του Αστικού Κώδικα, δηλαδή Νομικό Πρόσωπο Ιδιωτικού Δικαίου.

Επαναλαμβάνω για μια ακόμη φορά ότι και τώρα πολύ σημαντικές αρχαιολογικές δραστηριότητες αναπτύσονται μέσω συλλόγων και σωματείων, διότι αυτό επιβάλλει η ταχύτητα και η ευελιξία, όπως είναι το ΙCΟΜ ή άλλοι παρόμιοι φορείς, οι σύλλογοι φίλων των μουσείων για παράδειγμα και το μόνο που συνεισφέρει η ανώνυμη εταιρεία είναι αποτελεσματικότητα και διαφάνεια. Διότι μία ανώνυμη εταιρεία του δημόσιου τομέα υπόκειται σε όλους τους δυνατούς ελέγχους που προβλέπει η νομοθεσία των ανωνύμων εταιρειών και η γενική νομοθεσία για την χρήση του δημοσίου χρήματος, χωρίς κανέναν απολύτως περιορισμό, ως προς την άσκηση των ελέγχων. Οι έλεγχοι είναι πολλαπλοί και βαθύτατοι.

Υπάρχει δε το εξής καταπληκτικό επιχείρημα: Τα διοικητικά συμβούλια των φορέων αυτών θα τα διορίζει ο Υπουργός Πολιτισμού. Μα τι είναι ο Υπουργός Πολιτισμού; Ελπίζω να μην πιστεύει κανείς σας ότι έχω την ψευδαίσθηση πως θα είμαι εγώ πάντα Υπουργός Πολιτισμού. 'Εχω πολύ έντονη την αίσθηση του χρόνου σε όλες μου τις δραστηριότητες.

Υπουργός Πολιτισμού είναι ο δημοκρατικά νομιμοποιημένος εκπρόσωπος της πολιτείας που υπόκειται σε κοινοβουλευτικό έλεγχο. Ο μόνος που υπόκειται σε κοινοβουλευτικό έλεγχο. Κανείς άλλος δεν ελέγχεται.

Πρέπει να σας πω ότι κατά την κείμενη νομοθεσία ο Υπουργός Πολιτισμού είναι αρμόδιος να διορίζει πλειάδα συμβουλίων μόνος του και έχω διορίσει πλειάδα προσώπων σε διοικητικά συμβούλια πολλών πολιτιστικών φορέων, χωρίς να έχει ασκηθεί ποτέ κοινοβουλευτικός έλεγχος με τη μορφή έστω απλής ερώτησης, για επιλογές προσώπων που έχουν γίνει σε πολλούς και ποικίλους πολιτιστικούς φορείς.

Μπορεί όμως, ο καθένας να θέσει το ζήτημα και να ασκήσει έλεγχο υπό συνθήκες κοινοβουλευτικής και δημοκρατικής διαφάνειας και πολιτικής ευθύνης, διότι δεν υπάρχει στη δημοκρατικά οργανωμένη πολιτεία άλλη μέθοδος ανάληψης της ευθύνης.

Ο Υπουργός δεν είναι ο σημερινός Υπουργός της συγκεκριμένης Κυβέρνησης του ΠΑ.ΣΟ.Κ. Είναι ένας θεσμός του πολιτεύματος και δεν είναι μόνο ένα μονοπρόσωπο όργανο. Υπόκειται σε ένα σύστημα συλλογικής ευθύνης και συλλογικού ελέγχου.

Αν θέλουμε να διαφυλάξουμε το κύρος της πολιτικής, του πολιτικού συστήματος, των κομμάτων και των πολιτικών στελεχών πρέπει να αναγνωρίσουμε αυτά τα θεσμικά χαρακτηριστικά του Υπουργού ως θεσμού.

Δεν θα αναφερθώ βεβαίως στα περί αντισυνταγματικότητας, τα οποία νομίζω ότι ελέχθησαν χωρίς την άδεια του συναδέλφου μου, κ. Μανιτάκη, ο οποίος δεν ξέρω αν ήθελε να κατατεθεί το κείμενο αυτό το οποίο αφορούσε σε ένα προσχέδιο, το οποίο είχε προέλθει από υπηρεσίες του Υπουργείου Πολιτισμού.

Εν πάση περιπτώσει, η σοβαρότης επιβάλλει, όταν συντάσσουμε γνωμοδοτήσεις, να τις συντάσσουμε επί τη βάσει κειμένων, τα οποία είναι αν μη τι άλλο επίσημα.

Τώρα επί της ουσίας δεν θέλω να απαντήσω. Θα σας πω μόνο τούτο. Η αντίληψη που εμμέσως υπερασπίζεστε, είναι μία αντίληψη που οδήγησε κάποτε στην άρνηση του δικαιώματος του ιδρύματος Καράγιωργα να αναπτύσσει ερευνητικές δραστηριότητες, επειδή υποστηρίχθηκε κάποτε ότι η ερευνητική δραστηριότητα κατά το άρθρο 16 του Συντάγματος ανήκει αποκλειστικά στο Κράτος. Και τότε σύσσωμοι υποστηρίξαμε ότι αυτά είναι τραγικά και οδηγούν σε καταστάσεις περιορισμού του πολιτιστικού και πολιτικού πλουραλισμού, του φιλελευθερισμού.

Επίσης, περιττεύει να τονίσω ότι το νομοσχέδιο αυτό φυσικά


 

  

Σελίδα 2949 

και αναφέρεται σε φορείς, οι οποίοι έχουν ως έδρα τους την Αθήνα και την Θεσσαλονίκη, διότι το Υπουργείο Πολιτισμού ήδη έχει κάνει πολύ σημαντική παρέμβαση σε συνεργασία με την Τοπική Αυτοδιοίκηση και υπάρχει πλειάδα δημοτικών επιχειρήσεων και προγραμματικών συμβάσεων, που δικτυώνεται σε όλη την επικράτεια.

Εν πάση περιπτώσει, λησμονούμε ότι στην Αθήνα και στη Θεσσαλονίκη διαμένει, κινείται και δραστηριοποιείται πολιτιστικά, κατά τον άλφα ή βήτα τρόπο, το μισό του ελληνικού πληθυσμού; Λυπάμαι γιατί αναγκάζομαι να επαναλάβω ότι υπάρχει ένας αριθμός πολιτιστικών φορέων, που ιδρύονται στη Θεσσαλονίκη, ως προϊόν της δραστηριότητας της Πολιτιστικής Πρωτεύουσας και ως μόνιμο απόθεμα που κατατίθεται κατά τη λήξη της Πολιτιστικής Πρωτεύουσας, διότι η Πολιτιστική Πρωτεύουσα του 1997 δεν ήταν μία αίσθηση εκδηλώσεων, που άλλες πήγαν καλά και άλλες λιγότερο καλά, αλλά ήταν ένα συγκεκριμένο πρόγραμμα κτιριολογικών έργων και θεσμικών παρεμβάσεων. Και αυτό που μένει στη Θεσσαλονίκη, την καθιστά μόνιμη πολιτιστική μητρόπολη για την ευρύτερη περιοχή και όχι μόνο για την ελληνική επικράτεια.

'Ολοι οι θεσμοί αυτοί υπάρχουν και λειτουργούν, έχουν διασφαλισμένη τη στέγη τους μέσα από το κτιριολογικό πρόγραμμα και το νομοσχέδιο έρχεται και τυποποιεί και επισημοποιεί μία κατάσταση, που έχει δημιουργηθεί και υπάρχει, διότι αν δεν νομιμοποιηθούν οι θεσμοί αυτοί, με τη διάλυση του οργανισμού της Πολιτιστικής Πρωτεύουσας, δεν θα έχουν κανένα νομικό έρεισμα. Ουσιαστικά, θα κινούνται στο χώρο της νομικής ανυπαρξίας.

Στα λεπτά που μου απομένουν, επιτρέψτε μου να κάνω μία πολύ γρήγορη περιδιάβαση στο περιεχόμενο του νομοσχεδίου, για να γίνει αντιληπτό το εύρος της παρέμβασης και η κοινή λογική που τη διέπει.

Στο χώρο του βιβλίου και της λογοτεχνίας, ρυθμίζεται σε νέες βάσεις το όλο σύστημα απονομής των λογοτεχνικών βραβείων, με πρόβλεψη επιτροπών που συγκροτούνται ύστερα από πρόταση των οικείων επιστημονικών οργανώσεων, κατά τρόπο διαφανή και ισορροπημένο. Ο Υπουργός επιλέγει τα μέλη των επιτροπών μέσα από τους καταλόγους των προτεινομένων.

Δεύτερον, εισάγεται η γενική αρμοδιότητα του Υπουργείου Πολιτισμού να συντονίζει την πολιτική βιβλίου, η οποία ασκείται και από άλλα Υπουργεία, όπως είναι το Υπουργείο Παιδείας, το Υπουργείο Εθνικής 'Αμυνας, το Υπουργείο Εργασίας κ.ο.κ.

Τρίτον, εισάγεται η μεγάλη νομοθετική καινοτομία της ενιαίας τιμής βιβλίου, που αποκαθαίρει την αγορά βιβλίου και ανταποκρίνεται σε πάγιο και επίμονο αίτημα όλων των παραγόντων της αγοράς βιβλίου. Το ίδιο συμβαίνει και με τα cd-rom, που αναπαράγουν περιεχόμενο βιβλίου.

Εισάγεται ο θεσμός του depo legal, δηλαδή όχι απλώς της κατάθεσης αντιτύπων του βιβλίου που εκδίδεται στην Εθνική Βιβλιοθήκη, αλλά και βεβαιώσεως για τον αριθμό των αντιτύπων κάθε έκδοσης, ώστε μέσα από το μηχανογραφικό σύστημα του Υπουργείου Οικονομικών, να είναι δυνατός ο έλεγχος της αποθήκης και η πλήρης διαφάνεια ως προς τον αριθμό των εκδόσεων.

Πέμπτον, ιδρύεται το λογοτεχνικό αρχείο Θεσσαλονίκης, το οποίο υπάρχει και είναι εγκατεστημένο σε συγκεκριμένο κτίριο, μια που εκεί υπάρχει ένας τεράστιος πλούτος, που αφορά όλη τη χώρα.

Αλλά εθνικοί θεσμοί δεν μπορεί να γίνονται μόνο στην πρωτεύουσα. 

Στο χώρο της εικαστικής πολιτικής, για πρώτη φορά η χώρα αποκτά δύο κρατικά μουσεία σύγχρονης τέχνης, το Εθνικό Μουσείο Σύγχρονης Τέχνης στην Αθήνα, με διασφαλισμένη την έδρα του στο ΦΙΞ στη Συγγρού και το Κρατικό Μουσείο Σύγχρονης Τέχνης της Θεσσαλονίκης με έδρα στην ΥΦΑΝΕΤ. Τα δύο μουσεία έχουν αντίστοιχα Κέντρα Σύγχρονης Τέχνης.

Επιπλέον δε στο Κρατικό Μουσείο εντάσσονται ως αυτοτελή Τμήματα το Μουσείο Φωτογραφίας και το Μουσείο Βιομηχανικής Αισθητικής, το Μουσείο Ντιζάιν, χωρίς να είναι αυτοτελή νομικά πρόσωπα. Είναι ιδιαίτερα τμήματα ενός ενιαίου νομικού προσώπου.

Εισάγεται στη νομοθεσία για την Εθνική Πινακοθήκη το αυτοτελές κεφάλαιο διαχείρισης αγορών έργων τέχνης. 

Προβλέπεται για πρώτη φορά ότι ο φόρος κληρονομίας ή δωρεάς, όταν αυτή αφορά σε έργα τέχνης εικαστικά, μπορεί να καταβάλεται και εις είδος in natura έτσι ώστε να διευκολυνθούν οι ενδιαφερόμενοι, αλλά και το κράτος που θα αποκτήσει μία πολύ μεγάλη συλλογή εικαστικών έργων τέχνης.

Και το κρισιμότερο. Εισάγεται η διάταξη ότι το 1% της συμβατικής δαπάνης για την ανέγερση δημοσίων κτιρίων και τη διαμόρφωση του περιβάλλοντος χώρου διατίθεται για την αγορά ή την κατασκευή ή τη διαμόρφωση εικαστικών έργων στο κτίριο και το χώρο αυτό. 

Μία σημαντική καινοτομία, μία μεγάλη ώθηση της εικαστικής τέχνης, γιατί η παλαιά νομοθεσία του 1989 για τη διάθεση ενός δισεκατομμυρίου (1.000.000.000) δραχμών το χρόνο για την αγορά έργων τέχνης από το δημόσιο, φυσικά και έχει μείνει απολύτως ανενεργός.

Στο χώρο του θεάτρου, του χορού και των άλλων παραστατικών τεχνών:

Οργανώνεται σε νέες βάσεις η Κρατική Σχολή Ορχηστρικής Τέχνης.

Ρυθμίζονται όλες οι εκκρεμότητες από προβλήματα της παλαιότερης νομοθεσίας σε σχέση με τις συντάξεις των καλλιτεχνών και τα βοηθήματα, που δίνουν τα Ταμεία Αρωγής άσματος και χορού.

Θεσπίζονται τα κρατικά βραβεία συγγραφής παιδικού έργου, το βραβείο "Μελίνα Μερκούρη" για τους νέους καλλιτέχνες και τα βραβεία χορού. 

Εισάγεται μία πολύ σημαντική καινοτομία. Η ανάθεση συγγραφής νεοελληνικών θεατρικών έργων. 'Ενα πρόγραμμα προώθησης του νεοελληνικού θεατρικού έργου.

Οργανώνεται νομικά αυτό που ήδη υπάρχει, η 'Οπερα Δωματίου στη Θεσσαλονίκη όχι ως αυτοτελές νομικό πρόσωπο, αλλά ως Τμήμα του Κρατικού Θεάτρου Βορείου Ελλάδος. Και φυσικά εκτός νομοσχεδίου είναι οι πολύ σημαντικοί θεσμοί των επιχορηγήσεων του μη Κρατικού Θεάτρου, των Δημοτικών Περιφερειακών Θεάτρων, του Κρατικού Θεάτρου Βορείου Ελλάδος, που είναι κρατικός θεσμός, του Εθνικού Θεάτρου. Αλλά αυτά δεν έχουν ανάγκη νέας νομοθετικής παρέμβασης. Η δε ετήσια δαπάνη για το θέατρο υπερβαίνει τα επτά δισεκατομμύρια (7.000.000.000) δραχμές.

Κινηματογράφος. Η δαπάνη για τον κινηματογράφο, κυρίες και κύριοι συνάδελφοι, υπερβαίνει τα τέσσερα δισεκατομμύρια (4.000.000.000) δραχμές το χρόνο, για μία κινηματογραφική αγορά σε ελληνική γλώσσα, που παράγει λιγότερες από δεκαπέντε ταινίες το χρόνο. Και πρέπει να αποκτήσουμε για πρώτη φορά πολιτική κινηματογράφου, γιατί ως τώρα έχουμε μόνο πολιτική για τον ελληνικό κινηματογράφο, ενώ πλέον ο κόσμος γυρίζει στις αίθουσες, επενδύονται κεφάλαια στις αίθουσες και τον κινηματογράφο και πρέπει να εκτιμήσουμε τα νέα δεδομένα, που αφορούν τον πιο διαδεδομένο και λαϊκό τρόπο διασκέδασης και των νέων ανθρώπων.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Yπουργού)

Την ανοχή σας, κύριε Πρόεδρε.

Για πρώτη φορά, λοιπόν -μέτρο πρώτο- οργανώνεται το Φεστιβάλ Κινηματογράφου Θεσσαλονίκης ως Νομικό Πρόσωπο Ιδιωτικού Δικαίου, με αυτόνομη ιδιόκτητη πολυτελή στέγη στο ανακαινισμένο "Ολύμπιον", του οποίου γίνεται κύριος το φεστιβάλ και σ' αυτό εντάσσεται και το Μουσείο Κινηματογράφου, που έχει τη δική του στέγη στις εγκαταστάσεις του Οργανισμού Λιμένος Θεσσαλονίκης. Το φεστιβάλ διασταυρώνεται με το θεσμό των κρατικών βραβείων κινηματογράφου, που απονέμονται πλέον όχι από μικρές επιτροπές ειδικών του κινηματογράφου, που μπορεί να συγκροτούν και παρέες, αλλά από επιτροπή πενήντα μελών, με την εκπροσώπηση όλων των παραγόντων και των θεατών, διότι και αυτοί πρέπει να έχουν λόγο.

Τίθεται η νομοθετική βάση για τη ρύθμιση της κινηματογραφικής εκπαίδευσης, παρέχεται η νομοθετική εξουσιοδότηση


 

  

Σελίδα 2950 

για την απόκτηση μιας νέας, πολύ πιο ευέλικτης μορφής από το Ελληνικό Κέντρο Κινηματογράφου -και έχω δεσμευθεί ότι το σχέδιο προεδρικού διατάγματος θα συζητηθεί στην Επιτροπή Μορφωτικών Υποθέσεων -και εισάγονται δυο σημαντικοί θεσμοί, η γενναία ενίσχυση των αιθουσών, όταν προβάλλουν ελληνικές ταινίες και η γενναία ενίσχυση των γραφείων διανομής, όταν διανέμουν ελληνικές ταινίες.

Στο χώρο των ορχηστρών και της μουσικής εκπαίδευσης οργανώνεται -και θα ολοκληρωθεί αυτό με τα προεδρικά διατάγματα- μια ανεξέλεγκτη κατάσταση που υπάρχει στη μουσική εκπαίδευση η οποία αφορά μεγάλο αριθμό παιδιών. Προβλέπεται η τυποποίηση της μουσικής εκπαίδευσης, η διάκριση σε βασική και ανώτερη και η θέσπιση κανόνων σοβαρότητας του παρεχόμενου εκπαιδευτικού έργου.

Επιπλέον δε, τα δυο ταμεία οργάνωσης συναυλιών, της ΚΟΑ και της ΚΟΘ, γίνονται ευέλικτοι θεσμοί, το δε Ταμείο Οργάνωσης Συναυλιών της ΚΟΑ, αναλαμβάνει και τη διαχείριση ενός μεγάλου πολιτιστικού χώρου, κεντρικού, εξαιρετικά σημαντικού, που είναι το ΠΑΛΛΑΣ στην οδό Βουκουρεστίου, που πρέπει να γίνει ένα αυτοτελές σημείο πολιτιστικής αναφοράς με συγκεκριμένο χαρακτήρα. Αυτό ήδη γίνεται τους μήνες που λειτουργεί το ΠΑΛΛΑΣ, υπό την εποπτεία του Υπουργείου Πολιτισμού.

Στο χώρο των πνευματικών και συγγενικών δικαιωμάτων εκσυχρονίζεται πλήρως η νομοθεσία μας και εναρμονίζεται με τις κοινοτικές οδηγίες και τις σχετικές διεθνείς πολυμερείς συμβάσεις που έχουμε υπογράψει, ως μέλη του Παγκοσμίου Οργανισμού Πνευματικής Ιδιοκτησίας. 

Είδατε ότι για όλα αυτά τα θέματα, είτε δεν υπήρξαν αντιρρήσεις, είτε ήταν εστιασμένες σε δευτερεύοντα σημεία, από μια λογική προάσπισης συγκεκριμένων συμφερόνων. Διότι, φυσικά οι ιδιοκτήτες των μουσικών σχολών δεν θέλουν καμιά παρέμβαση στο χώρο τους. Αλλά δεν υπήρξε φαντάζομαι καμιά αντίρρηση που να έπεσε στην αντίληψή σας για το βιβλίο ή για τα εικαστικά ή για το θέατρο.

'Ερχομαι τώρα στα ζητήματα που ήδη έθιξα, της προβολής και ανάδειξης της πολιτιστικής κληρονομιάς. Αναφέρθηκα στην ανώνυμη εταιρεία, δεν τα επαναλαμβάνω. Επί τροχάδην λέω ότι θεσπίζεται για πρώτη φορά όργανο χάραξης ενιαίας μουσειακής πολιτικής, έτσι ώστε να μπορέσουν να οργανωθούν τα άπειρα λαογραφικά και ιστορικά μουσεία, τα μη κρατικά, στα οποία δεν μπορούμε να προσφέρουμε πάντοτε χρήμα, αλλά μπορούμε να προσφέρουμε μέθοδο, τεχνογνωσία και υποστήριξη.

Ιδρύεται ακόμη το Ευρωπαϊκό Κέντρο Βυζαντινών και Μεταβυζαντινών Μνημείων, με πρόβλεψη συμμετοχής της Ευρωπαϊκής 'Ενωσης και άλλων διεθνών οργανισμών. Παρέχεται η δυνατότητα να ιδρυθούν ελληνικά αρχαιολογικά ινστιτούτα στο εξωτερικό, γιατί ώς τώρα δεν είχαμε ούτε νομικό έρεισμα για να ιδρύσουμε ελληνικά ινστιτούτα, ενώ έχουμε δεκαπέντε ξένα στην Ελλάδα. Και έχω προτείνει στους δεκαπέντε διευθυντές των ξένων αρχαιολογικών σχολών να συστήσουμε εδώ το Διεθνές Ινστιτούτο Αρχαιολογίας, με μια νομική μορφή, η οποία θα έχει ως έδρα την Ελλάδα.

Εισάγονται ειδικές διατάξεις, ώστε να επιταχυνθούν όλα τα μεγάλα αρχαιολογικά έργα που διαχειρίζεται το Ταμείο Διαχείρισης Ειδικών Αρχαιολογικών Πόρων, που είναι Νομικό Πρόσωπο Ιδιωτικού Δικαίου. Αναφέρομαι κυρίως στα δύο μείζονα έργα, που είναι η Ακρόπολη και το 'Αγιο 'Ορος. 

Θεσπίζονται κίνητρα για τους ιδιοκτήτες των διατηρητέων κτιρίων, τα οποία έχουν ανάγκη από ανακαίνιση και υπάγονται στον αναπτυξιακό νομο του Υπουργείου Εθνικής Οικονομίας.

Εισάγεται η πολύ σημαντική διάταξη για τη φορολογική μεταχείριση των χορηγιών, σύμφωνα με την οποία το προϊόν της αυτοτελούς φορολόγησης επιστρέφεται στο Υπουργείο Πολιτισμού, σε ειδικό κωδικό και διατίθεται για τις πολιτιστικές δραστηριότητες του Υπουργείου Πολιτισμού.

Φυσικά δεν αναφέρομαι σε άλλες διατάξεις, δευτερεύουσας ίσως σημασίας, που αφορούν την οργάνωση και τη λειτουργία των υπηρεσιών του Υπουργείου και των εποπτευομένων νομικών προσώπων.

Αυτό είναι το εύρος του νομοσχεδίου, αυτή είναι η αιτιολογική του βάση. Πρόκειται για μια παρέμβαση, κυρίες και κύριοι συνάδελφοι, που θα μου επιτρέψετε να πω -και μπορεί φυσικά να σφάλω- ότι δεν προσφέρεται για την άσκηση κλασικού τύπου αντιπολίτευσης, διότι γίνονται νέα πράγματα, ανοίγουν νέες διαδικασίες, εγκαθιδρύονται νέοι θεσμοί, παρέχεται μια ώθηση σε όλα τα πεδία της πολιτικής δραστηριότητας, η οποία θα ασκήσει ευεργετική επίδραση στο πολιτιστικό γίγνεσθαι.

Αυτό είναι μία πρωτοβουλία, η οποία θα έπρεπε να ληφθεί ίσως νωρίτερα αλλά αναλαμβάνεται τώρα. Είναι μια πρωτοβουλία που φυσικά πρέπει να συνοδευτεί και με την αύξηση των πόρων. 'Ενα ζήτημα για το οποίο θα συζητήσουμε και κατά τη συζήτηση για τον προϋπολογισμό.

( Χειροκροτήματα από την πτέρυγα του ΠΑΣΟΚ )

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ.Μάνος έχει το λόγο.

ΣΤΕΦΑΝΟΣ ΜΑΝΟΣ: Πρώτον, να ευχηθώ για την παρελθούσα ονομαστική σας εορτή. 

ΠΡΟΕΔΡΕΥΩΝ (Νικόλαος Κατσαρός): Ευχαριστώ. Και εγώ να παρατηρήσω ότι ανεβαίνετε από την αριστερή πλευρά στο Βήμα πάντοτε.

ΣΤΕΦΑΝΟΣ ΜΑΝΟΣ: Δεν είναι τυχαίο!

Κυρίες και κύριοι συνάδελφοι, ελπίζω η πρώτη σας διαπίστωση από την αγόρευση του κυρίου Υπουργού, να ήταν ότι δεν είναι ακριβές ότι έχει αίσθηση του χρόνου. Δήλωσε ότι έχει έντονη την αίσθηση του χρόνου και για πολλοστή φορά απέδειξε ότι δεν έχει καμία απολύτως αίσθηση με το χρόνο. Μιλούσε τριάντα έξι ολόκληρα λεπτά για να μας πει ελάχιστα βέβαια για το νομοσχέδιο. Και τα πιο πολλά απ'αυτά ήταν μάλλον θεωρητικά.

Απ'όσα μπορώ να καταλάβω από την ανάγνωση αυτού του νομοσχεδίου που όπως πολύ σωστά επεσήμανε ο εισηγητής της Πλειοψηφίας κ.Χυτήρης, είναι στην πραγματικότητα ένα πολυνομοσχέδιο, εννέα διαφορετικά νομοσχέδια, τα οποία για να εξοικονομηθεί χρόνος στη Βουλή, ενσωματώθηκαν σε ένα.

Είναι, λοιπόν, τα χαρακτηριστικά όπως τα βλέπω εγώ αυτού του νομοσχεδίου τα εξής: Πρώτον, επιβεβαιώνεται η επιμονή της Κυβέρνησης του ΠΑΣΟΚ να διευρύνει ακόμη περισσότερο την παρουσία και επιρροή του πολιτικού συστήματος στο χώρο του πολιτισμού. Υπάρχει ήδη έντονη παρουσία του κράτους και της κρατικής επιρροής και του πολιτικού συστήματος στα πολιτισμικά ζητήματα. Εδώ όμως υπάρχει προσπάθεια να αυξηθεί αυτή η παρουσία του κράτους. Με όλες τις σχετικές συνέπειες από πλευράς πελατειακών σχέσεων σε ό,τι αφορά διορισμούς, διαχείριση, επιχορηγήσεις, αναθέσεις έργων κ.ο.κ. χαρακτηριστική είναι βέβαια η γενικότερη παρεμβατική νοοτροπία που διακατέχει αυτό το νομοσχέδιο.

Πριν από λίγες μέρες, προχθές, ζήσαμε πολύ έντονα όσοι από μας το παρακολούθησαν, την προσπάθεια του σημερινού κράτους, της σημερινής Κυβέρνησης να κομματικοποιήσει τις εκλογές των επιμελητηρίων. Στην Αθήνα ειδικώς, είχαμε δείγματα πραγματικά πρωτοφανή. Ο Γενικός Γραμματέας του Υπουργείου Ανάπτυξης, ο κ.Αποστολάκης με απειλές, με παρεμβάσεις, με υποσχέσεις, προσπαθούσε να διαμορφώσει ένα κομματικό, κυβερνητικό συνασπισμό εναντίον της υφιστάμενης προεδρίας. Και εδώ παρόμοια πράγματα γίνονται. Και σ'αυτό το νομοσχέδιο γίνονται παρόμοιες προσπάθειες.

Το δεύτερο χαρακτηριστικό αυτού του νομοσχεδίου είναι ο αντιφατικός τρόπος με τον οποίο νομοθετεί ο Υπουργός Πολιτισμού ο κ.Βενιζέλος. Στο ίδιο αυτό νομοσχέδιο ζητά από μας τους Βουλευτές από τη Βουλή, να ασχοληθούμε με τις πιο ασήμαντες λεπτομέρειες. Οι πιο ασήμαντες λεπτομέρειες νομοθετούνται και σε άλλα πολύ ουσιαστικότερα, όπου υπάρχουν θέματα χρημάτων για παράδειγμα, ζητεί την εν λευκώ εξουσιοδότηση.

Μέτρησα και μπορεί να πέφτω έξω, αλλά τις μέτρησα, ότι για την υλοποίηση του νομοσχεδίου απαιτούνται εβδομήντα εννέα υπουργικές αποφάσεις του ίδιου του Υπουργού, που θα τις υπογράφει μόνος του και άλλες τριάντα τρεις υπουργικές αποφάσεις που θα τις υπογράφει με κάποιον


 

  

Σελίδα 2951 

συνάδελφό του Υπουργό.

Πέρα απ'αυτό, με διάφορες αποφάσεις -αναφέρθηκαν οι προηγούμενοι ομιλητές σ'αυτό- διορίζονται ως μέλη επιτροπών, διοικητικών συμβουλίων κ.ο.κ., διακόσια είκοσι τέσσερα πρόσωπα. Και για ν'αποδείξω πώς έφτασα σ'αυτόν τον αριθμό, έχω εδώ έναν πίνακα. 'Εφτιαξα έναν πίνακα από πέντε σελίδες όπου έχω αντιγράψει τις σχετικές διατάξεις από το νομοσχέδιο.

ΕΥΑΓΓΕΛΟΣ ΒΕΝΙΖΕΛΟΣ ( Υπουργός Πολιτισμού): Να μου τον δώσετε.

ΣΤΕΦΑΝΟΣ ΜΑΝΟΣ: Μια, μια, έτσι ώστε να μπορεί κανείς να κάνει την πρόσθεση σχετικώς εύκολα.

Θα καταθέσω τώρα αυτήν την απαρίθμηση στα Πρακτικά με την παράκληση να δοθούν αμέσως στον κύριο Υπουργό, ο οποίος μπορεί να μην έχει καταλάβει πόσους διορίζει τελικώς, αλλά θα ήθελα να μοιραστεί και στους συναδέλφους της Βουλής, για να καταλάβουν τι ακριβώς συμβαίνει με αυτό το νομοσχέδιο.

(Στο σημείο αυτό ο Βουλευτής κ. Μάνος καταθέτει για τα Πρακτικά της Βουλής το προαναφερθέν έγγραφο εκ 5 σελίδων το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

Επειδή ο Υπουργός πριν αμυνόμενος, αν θέλετε, ή προβλέπων αυτήν την επίθεση ή αυτήν την παρατήρηση, είπε ότι, τι φωνάζετε είμαι ο δημοκρατικά νομιμοποιημένος εκπρόσωπος της πολιτείας. Και αν θέλετε, υπάρχει πλήρης διαφάνεια, ελέγξτε με. Ελπίζω και νομίζω ότι αυτό επιβάλλει η στοιχειώδης πολιτική εντιμότης, να δεχθείτε μετά απ' αυτήν την τοποθέτησή σας για όλους ανεξαιρέτως αυτούς τους διορισμούς, πρώτον, να δημοσιεύονται στην Εφημερίδα της Κυβερνήσεως.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Συμφωνώ. Δημοσιεύονται ούτως ή άλλως.

ΣΤΕΦΑΝΟΣ ΜΑΝΟΣ: Συμφωνούμε, λοιπόν, ότι θα δημοσιεύονται. Μπορούμε να βάλουμε μια διάταξη. 

Δεύτερον, ελπίζω να συμφωνήσετε για δύο ακόμα πράγματα. 'Οτι στην πράξη του διορισμού θα προστίθεται ένα πολύ σύντομο βιογραφικό σημείωμα, θα έλεγα, από εκατό έως εκατόν πενήντα λέξεις και μια πολύ σύντομη αιτιολογία από εκατόν πενήντα ως διακόσιες λέξεις γιατί το επιλεγόμενο πρόσωπο είναι κατάλληλο για τη δουλειά που αναλαμβάνει. Ελπίζω να συμφωνήσετε σ' αυτό. Είναι μια διάταξη που μπορείτε να προσθέσετε. 'Αλλωστε η ταχύτητα με την οποία νομοθετείτε είναι γνωστή.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Συμφωνώ να το καθιερώσουμε γενικώς.

ΣΤΕΦΑΝΟΣ ΜΑΝΟΣ: Χαίρομαι γι' αυτό, να το περιλάβετε. Και θα ήθελα επίσης να συμφωνήσετε ότι μια που θα δημοσιεύονται όλα και θα έχουμε και αυτά τα στοιχεία, θα διστάσετε να διορίσετε διπλοθεσίτες. Είπαμε, θα είναι διακόσιοι είκοσι τέσσερις νεοδιοριζόμενοι από εσάς για θητείες τριών τεσσάρων, πέντε ετών αλλά δεν θα έχουμε διπλοθεσίτες. Και γι' αυτό ελπίζω να συμφωνείτε.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αρκεί να βρούμε προθύμους να μετάσχουν. 

ΣΤΕΦΑΝΟΣ ΜΑΝΟΣ: Διορίζετε διακόσιους είκοσι τέσσερις. Δηλαδή αυτό, φαντάζομαι ο συνάδελφός μας ο κ. Πεπονής δεν το είχε σκεφθεί ποτέ ότι μπορεί να συμβεί. Νομίζω πως δεν το φαντάστηκε. Και λέω, η μόνη μου παράκληση για να υπάρχει στοιχειώδης πολιτική εντιμότης σε όλα αυτά είναι να δημοσιεύονται στην Εφημερίδα της Κυβέρνησης με ένα πολύ σύντομο βιογραφικό και με ένα πολύ σύντομο αιτιολογικό του Υπουργού που αποφασίζει για ποιο λόγο διάλεξε τον α για να τον τοποθετήσει σε κάποια θέση απ' αυτές που προβλέπει ο νόμος και τέλος να μην υπάρχουν διπλοθεσίτες. Δηλαδή σας δίνω τη μοναδική ευκαιρία να επιλέξετε διακόσιους είκοσι τέσσερις ανθρώπους να τους τοποθετήσετε, οι οποίοι στη συνέχεια φαντάζομαι θα αφιερωθούν στο πως θα προσλαμβάνουν τις καθαρίστριες των μουσείων κ.ο.κ. που είναι τα συνήθη τερτίπια με τα οποία ασχολούνται πολλά απ' αυτά τα διοικητικά συμβούλια.

Εγώ το μόνο το οποίο ζητώ δεν είναι να μην κάνετε αυτές τις πράξεις αλλά να υπάρξει διαφάνεια για να μπορούμε να κάνουμε τον έλεγχο τον οποίο είπατε ότι με τόση απλοχεριά μπορούμε να κάνουμε. 

Το τρίτο χαρακτηριστικό του νομοσχεδίου είναι η απροθυμία της Κυβέρνησης να δημιουργήσει ένα θεσμικό πλαίσιο που θα επιτρέπει την αξιοποίηση -με αντικειμενικά κριτήρια, χωρίς κομματικές ή προσωπικές εφαρμογές των εκάστοτε κυβερνώντων -των τεράστιων δυνάμεων που κρύβουν οι μη κερδοσκοπικοί οργανισμοί, οι εθελοντές ιδιώτες που επιθυμούν να προσφέρουν και προσφέρουν στον τομέα του πολιτισμού. Δηλαδή ένα πλαίσιο έπρεπε να δημιουργηθεί προκειμένου να μπορούν να δραστηριοποιηθούν όλοι οι μη κερδοσκοπικοί οργανισμοί και οι εθελοντές ιδιώτες σ' αυτόν τον τομέα. 

Τώρα θα κάνω δυο τρεις αναλυτικότερες παρατηρήσεις. Πρώτον, για την δημιουργία πελατειακών σχέσεων. Θα μιλήσουμε εντός των ημερών για τον προϋπολογισμό. Εκεί, λοιπόν, στη σελίδα διακόσια είκοσι οκτώ της έκθεσης για τον προϋπολογισμό αναφέρονται τα εξής: "Το Υπουργείο Πολιτισμού θα καταργήσει" -επαίρονται γι' αυτό- "δυο φορείς του δημοσίου". Θα μετατρέψει τέσσερις από Νομικά Πρόσωπα Δημοσίου Δικαίου σε Νομικά Πρόσωπα Ιδιωτικού Δικαίου και θα μεταφέρει δυο στην αρμοδιότητα της Τοπικής Αυτοδιοίκησης. Δηλαδή λέει, εμείς περιορίζουμε δυο οργανισμούς και κάνουμε αυτές τις αλλαγές, σύνολο οκτώ.

Τώρα με αυτό το νομοσχέδιο, δημιουργούνται δεκατέσσερις νέοι φορείς και αναρίθμητες επιτροπές, δώδεκα, νομίζω, υποεπιτροπές κοκ. Δηλαδή μας λένε στην έκθεση του προϋπολογισμού ότι τάχα καταργεί 2, ενώ τώρα δημιουργεί δεκατέσσερις.

Μόνο με το σημερινό νομοσχέδιο ο κ. Βενιζέλος δημιουργεί -όπως σας είπα- δεκατέσσερις φορείς, εκ των οποίων επτά στη Θεσσαλονίκη. Σύμφωνοι. Αυτοί θα ελέγχονται από την κεντρική πολιτική εξουσία, δηλαδή από τον ίδιο και από τις επιτροπές και παραεπιτροπές. Αυτά για την αξιοπιστία της πολιτικής της Κυβέρνησης.

Δεύτερο χαρακτηριστικό στοιχείο της παρεμβατικής πολιτικής, χαρακτηριστική και αυτή της αντιφατικότητας και αναξιοπιστίας της Κυβέρνησης, είναι οι ρυθμίσεις για τη λεγόμενη ενιαία τιμή του βιβλίου. Συνειδητοποιώ ότι αυτό επιθυμούν οι φορείς του βιβλίου. 

Από τη μία πλευρά ο Πρωθυπουργός μας ομιλεί για την παγκοσμιοποίηση και τον εκσυγχρονισμό και από την άλλη πλευρά ο Υπουργός Πολιτισμού εισάγει διατάξεις αγορανομικού καθορισμού των τιμών, οι οποίες στην πραγματικότητα θυμίζουν την περίοδο της κομαντατούρ. 

Αναρωτιέμαι, δεν καταλαβαίνει ο κ.Βενιζέλος ότι αυτές οι ρυθμίσεις θα οδηγήσουν σε τεχνική αύξηση των πραγματικών τιμών του βιβλίου, την οποία βέβαια θα πληρώσουν οι καταναλωτές.

Τώρα θέλω να σας ρωτήσω, εσάς, που πάντα κόπτεστε για την κοινωνική σας ευαισθησία, ποιός νοιάζεται αν θα πληρώσει εκατό ή πεντακόσιες δραχμές παραπάνω; Μήπως Ο βιομήχανος και οι έχοντες και κατέχοντες ψάχνουν να βρουν λίγο φθηνότερο βιβλίο ή οι φοιτητές και οι συνταξιούχοι που διαβάζουν γιατί έχουν χρόνο; Αυτοί δηλαδή που δεν έχουν χρήματα. Αυτούς, λοιπόν, τους αναγκάζουμε να αγοράζουν τα βιβλία ακριβότερα με τις ρυθμίσεις του κ. Βενιζέλου. Και επειδή θα είναι ακριβότερα τα βιβλία, είναι ευχαριστημένοι οι βιβλιοπώλες.

Κάθε φορά που γίνονται τέτοιοι περιορισμοί υπέρ μιας τάξεως είναι εις βάρος της κατανάλωσης και είναι πάντοτε εις βάρος των ασθενεστέρων οικονομικά.

Ο κ. Βενιζέλος όμως αγνοεί και τον γύρω κόσμο, τον κόσμο που σήμερα διαμορφώνεται. Το βιβλίο είναι ήδη το υπ'αριθμόν ένα αντικείμενο συναλλαγής στο ηλεκτρονικό εμπόριο.

Υπάρχει στις ΗΠΑ μια εταιρεία που λέγεται ΑΜΑΖΟΝ και έχει γίνει ήδη μέσα σε ενάμιση χρόνο το μεγαλύτερο βιβλιοπωλείο. Είναι μια αποθήκη που πουλά μέσω του internet.'Εχει δυόμισι εκατομμύρια τίτλους και διαθέτει τα βιβλία σε τιμές 30%-40% χαμηλότερα από τα συνήθη


 

  

Σελίδα 2952 

βιβλιοπωλεία. Και αυτό έχει εξαναγκάσει άλλα βιβλιοπωλεία, βιβλιοπωλεία που ήταν κλασικά στην Αμερική, όπως η BARNES & NOBLE που είναι ολόκληρη αλυσίδα βιβλιοπωλείων, να κατεβάσουν ακόμα πιο πολύ τις τιμές γιατί θα έχαναν όλη την πελατεία τους.

Αναρωτιέμαι, εάν αύριο κάποιος ευφάνταστος 'Ελληνας άρχιζε να διαθέτει ελληνικά βιβλία μέσω ΑΜΑΖΟΝ, σε τιμές 30%-40% φθηνότερα, τι θα έκανε ο κ. Βενιζέλος; Θα απαγόρευε στους 'Ελληνες να προσαρμοστούν βάσει του νόμου.

Σας έδωσα το παράδειγμα πριν, ότι βγήκε η ΑΜΑΖΟΝ και μέσα σε ενάμιση χρόνο έγινε το πρώτο βιβλιοπωλείο σε όλο τον κόσμο και αναγκάζονται όλοι οι άλλοι βιβλιοπώλες, να προσαρμοστούν, διότι θα καταστραφούν. Αυτό το απαγορεύει ο κ. Βενιζέλος αν αύριο ανοίξει ένα τέτοιο σύστημα. Και θα ανοίξει, να είστε σίγουροι. Είναι υπόθεση ελαχίστου χρόνου. Η ρύθμιση του κ. Βενιζέλου είναι απλώς μια πρωτόγονος ρύθμιση, του παρελθόντος.

Ξαναέρχομαι τώρα σ'αυτό τον αντιφατικό τρόπο με τον οποίο νομοθετεί ο κ. Βενιζέλος. Σας έλεγα για τις λεπτομέρειες και τις γενικότητες.'Εχουμε εδώ ένα νομοσχέδιο, που ρυθμίζει με το νόμο ότι ο διευθυντής του Μουσείου Φωτογραφίας θα πρέπει να ξέρει δύο γλώσσες, από έναν κατάλογο γλωσσών, αγγλικά, ισπανικά, γαλλικά, γερμανικά, ιταλικά, ρώσικα. Αν ξέρει δηλαδή πορτογαλλικά, θα ήταν απέξω από το σύστημα. Είναι μεγάλη γλώσσα.'Ολη π.χ. η Βραζιλία θα έμενε έξω.

Ρυθμίζει με νόμο ότι ο διευθυντής της ορχηστρικής τέχνης, του χορού δηλαδή, μπορεί να είναι πτυχιούχος της Νομικής.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ο διοικητικός διευθυντής.

ΣΤΕΦΑΝΟΣ ΜΑΝΟΣ: Ο διοικητικός. Αλλά αν ήταν μηχανικός δεν θα μπορούσε. Πρέπει να είναι νομικός.

Θέλω όμως να σας επισημάνω το εξής, ότι τώρα που τα νομοσχέδια χτυπιούνται εδώ στη Βουλή και αποθηκεύονται ηλεκτρονικά, θα μπορούσατε να έχετε και ηλεκτρονικές φωτογραφίες. Δεν χρειάζεται να μπαίνετε στον κόπο να τις κάνετε έτσι. Μπορεί να αποθηκεύεται ηλεκτρονικά η φωτογραφία εκείνου που έχετε στο μυαλό σας και να την βλέπουμε εδώ για να μην ταλαιπωρούμεθα. Ρυθμίζει π.χ. με το νόμο ότι οι επωνυμίες των μουσείων μπορεί να είναι αναγκαίο να μεταφράζονται πιστά σε ξένη γλώσσα. Στο ίδιο όμως νομοσχέδιο, σε αυτό που συζητάμε τώρα, ζητά τα ταμεία οργάνωσης συναυλιών της Κρατικής Ορχήστρας Αθηνών και της ανάλογης της Θεσσαλονίκης, ή για το κεφάλαιο αυτοτελούς διαχείρισης αγορών έργων τέχνης της Εθνικής Πινακοθήκης, να διαχειρίζονται κατά παρέκκλιση του δημοσίου λογιστικού και κάθε άλλης διάταξης περί δημοσίων προμηθειών, με απλές αποφάσεις ό,τι χρήματα έχουν. Και δεν μιλάμε για ψιλοχρήματα. Θα είναι αρκετά σημαντικά ποσά. Για μεν τις λεπτομέρειες λοιπόν, τις ρυθμίζει ο νόμος. 'Ο,τι όμως είναι σημαντικό και αφορά και χρήματα γι' αυτό ζητείται εξουσιοδότηση, εν λευκώ. Και με αυτά τα δεδομένα είναι εύλογη και ευνόητη η τρίτη παρατήρηση. Η απροθυμία δηλαδή της Κυβέρνησης να δημιουργήσει ένα θεσμικό πλαίσιο, το οποίο θα επιτρέπει την αξιοποίηση με αντικειμενικά κριτήρια, χωρίς κομματικές ή προσωπικές επιλογές των εκάστοτε κυβερνώντων, των τεράστιων δυνάμεων που κρύβουν οι μη κερδοσκοπικοί οργανισμοί και οι εθελοντές ιδιώτες οι οποίοι επιθυμούν να προσφέρουν στον τομέα του πολιτισμού.

Μία κυβέρνηση η οποία συνεχίζει να αυξάνει την παρέμβαση του κράτους και του πολιτικού συστήματος, είναι φυσικό να βλέπει με καχυποψία και προκατάληψη, κύριοι συνάδελφοι, κάθε προσπάθεια η οποία δεν έχει πολιτικά ή κομματικά κίνητρα, αλλά την βούληση της εθελοντικής κοινωνικής προσφοράς. Δεν το ανέχεται, δεν το μπορεί αυτό το πράγμα η Κυβέρνηση.

Πρόσεξα ακόμα -και θέλω να το επισημάνω αυτό σε δύο τρία σημεία του νομοσχεδίου, ότι προβλέπεται αυτό που ονομάζεται προγραμματική συμφωνία. Και θα έχετε προσέξει ότι τον τελευταίο καιρό συνάπτονται αθρόες προγραμματικές συμφωνίες. Διάβασα προχθές ότι στον ΟΤΕ συνήφθησαν, ένας κατάλογος ολόκληρος προγραμματικών συμφωνιών, ύψους τετρακοσίων τόσων δισεκατομμυρίων δραχμών. Δεν πρόκειται περί αυτού εδώ. Αλλά αφορμή παίρνω από το νομοσχέδιο -διότι δεν πρόκειται για τέτοιο ζήτημα εδώ -για να θέσω το εξής θέμα. Δεν θα έπρεπε να βάλουμε ορισμένους πρόσθετους όρους από εκείνους που συνήθως βάζουμε για παράδειγμα ότι οι συνάπτοντες προγραμματικές συμφωνίες με το δημόσιο γενικώς πρέπει να έχουν καθαρό ποινικό μητρώο, να μην έχουν πτωχεύσει, να μην έχουν υποπέσει σε βαριές φορολογικές παραβάσεις; Κάτι τέτοια πράγματα δεν θα μπορούσαμε να προσθέσουμε, τη στιγμή μάλιστα που υπάρχει και αυτή η χρονική άνεση μέχρι την Δευτέρα που μας όρισε ο κύριος Πρόεδρος της Βουλής; Ο κύριος Υπουργός που είναι πολύ γρήγορος σε αυτές τις ρυθμίσεις, θα μπορούσε να περιλάβει μία διάταξη κατοχυρωτική των συμφερόντων του δημοσίου και που πάντως θα περιορίσει την καχυποψία με την οποία συνοδεύονται όλες αυτές οι προγραμματικές συμφωνίες. Διότι κακά τα ψέμματα. Μάλιστα βλέπω τον κ.Γεωργακόπουλο, ο οποίος πέρασε από το Υπουργείο Οικονομικών, ίσως συνειδητοποιεί καλύτερα από άλλους τι ακριβώς λέγω. Δεν θα έπρεπε να περιορίσουμε εκείνες τις δυνατότητες που δίδονται να υπάρχει αυτή η καχυποψία, που οπωσδήποτε υποσκάπτει την πολιτική μας ζωή;

Εγώ, λοιπόν, θα ήθελα να τελειώσω με την εξής παρατήρηση. 'Ακουσα με προσοχή και με χαρά την αποδοχή του Υπουργού, να περιλάβει διάταξη η οποία θα προβλέπει ότι όλοι οι διοριζόμενοι από αυτόν με δικές του αποφάσεις, χωρίς οποιονδήποτε άλλον περιορισμό, θα δημοσιεύονται όλες στην εφημερίδα της Κυβερνήσεως και θα συνοδεύονται -και αν είναι δυνατόν θα το χαιρέτιζα, αν γινόταν γενική διάταξη για όλο το δημόσιο και για τους επομένους Υπουργούς, όχι μόνο για εσάς, για όλους τους Υπουργούς -να συνοδεύονται επαναλαμβάνω από ένα πολύ σύντομο βιογραφικό σημείωμα, λέω από εκατό έως εκατόν πενήντα λέξεις, να το προσδιορίσουμε και με μία επεξηγηματική σημείωση για το γιατί επιλέγεται όποιος επιλέγεται. 'Ενα κειμενάκι δηλαδή από εκατό έως διακόσιες λέξεις.

Θα ήθελα ακόμη να παρακαλέσω να σκεφτεί, μήπως μπορεί να περιλάβει μία γενική διάταξη για τις προγραμματικές αυτές συμφωνίες και έτσι στα μεγάλα δημόσια έργα, να σταματήσει επιτέλους να υφέρπει η μόμιμος καχυποψία.

Εμείς, όπως είπε ήδη η κ. Παπαδημητρίου στην εξαιρετικά εμπεριστατωμένη αγόρευσή της, θα καταψηφίσουμε το νομοσχέδιο και φοβούμαι ότι θα καταψηφίσουμε και όλα ανεξαιρέτως τα άρθρα. Ευχαριστώ πολύ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Επειδή, κύριε Πρόεδρε, ο Κοινοβουλευτικός Εκπρόσωπος της Νέας Δημοκρατίας μπήκε στον κόπο να συντάξει αυτό το υποβοηθητικό κείμενο, πρέπει και εγώ να ανταποκριθώ αμέσως στις παρατηρήσεις του με τη μορφή μικρού αντίδωρου. 

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, βεβαίως έχετε δικαίωμα ...

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δύο λεπτά θα δαπανήσω. Δεν θα κουράσω το Σώμα.

ΠΡΟΕΔΡΕΥΩΝ (Νικόλαος Κατσαρός): Θα ήθελα μόνο να υπενθυμίσω και σε σας, αλλά και σε όλους τους συναδέλφους ότι είναι δεκαέξι εγγεγραμμένοι συνάδελφοι να μιλήσουν.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν θα δαπανήσω πάνω από δύο λεπτά. 

ΑΝΔΡΙΑΝΗ ΛΟΥΛΕ: Θα τα πείτε όλα μετά, κύριε Υπουργέ.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Παίρνω το λόγο τώρα για να μη χάσουμε τη ροή της συζήτησης. Είναι παρατηρήσεις της Αξιωματικής Αντιπολίτευσης και πρέπει να απαντήσω.

Κατ'αρχάς πρέπει να διευκρινίσω ότι φυσικά και αποδέχομαι με χαρά την ωραία ιδέα, όχι να δημοσιεύονται στην Εφημερίδα της Κυβερνήσεως τα ονόματα -διότι βεβαίως δημοσιεύονται


 

  

Σελίδα 2953 

όλες οι πράξεις στην Εφημερίδα της Κυβερνήσεως, είναι διοικητικές πράξεις υποκείμενες σε δημοσίευση- αλλά τα βιογραφικά και η αιτιολογία να κοινοποιούνται στην Επιτροπή Μορφωτικών Υποθέσεων της Βουλής, προκειμένου ο κάθε Βουλευτής να μπορεί να έχει πρόσβαση και να ελέγχει τις πράξεις του Υπουργού.

ΣΤΕΦΑΝΟΣ ΜΑΝΟΣ: Εύγε.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ως προς τις προγραμματικές συμβάσεις, όμως, υπάρχει κάποια μεταφυσική των λέξεων, γιατί οι προγραμματικές συμβάσεις στο χώρο του πολιτισμού, δηλαδή η προγραμματική σύμβαση...

ΣΤΕΦΑΝΟΣ ΜΑΝΟΣ: Το επεσήμανα αυτό.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): ...μεταξύ του Μουσείου Φωτογραφίας και της Ταινιοθήκης της Ελλάδος δεν έχει καμία σχέση με τις προγραμματικές συμβάσεις ανάθεσης προμηθειών στην ελληνική βιομηχανία. 'Ετσι πρόκειται για σύμπτωση λέξεων. 'Αρα, θα ήταν εάν μη τι άλλο, υπερβολικό να υποτάξει κανείς σε αυστηρούς περιορισμούς τους γλίσχρους προϋπολογισμούς αυτών των μικρών νομικών προσώπων που συνάπτουν μεταξύ τους προγραμματικές συμβάσεις πιο μικρής σημασίας από αυτές που προβλέπει ο Κώδικας Δήμων και Κοινοτήτων.

Υπάρχει, όμως, μία παρεξήγηση, κύριε Μάνο. Δεν πρόκειται να βρεθούμε μπροστά σε ένα κύμα προσώπων που διεκδικούν το διορισμό τους ως μελών διοικητικών συμβουλίων ή επιτροπών. Ψάχνουμε να βρούμε σοβαρούς και έγκυρους ανθρώπους και τους παρακαλούμε να αναλάβουν το κόπο αυτόν.

Ξεκινάτε το σημείωμά σας λέγοντας ότι για τις επιτροπές των λογοτεχνικών βραβείων θέλουμε είκοσι επτά άτομα" και δεν βρίσκουμε. Και θα αγωνιστούμε για να βρούμε, διότι δεν έχει κανείς λόγο να δαπανά το χρόνο του για να μετέχει σε αυτές τις επιτροπές. Πρέπει να παρακαλούμε τους σοβαρούς ανθρώπους να μετάσχουν χωρίς κανένα οικονομικό όφελος, δίνοντας ένα μέρος από το κοινωνικό τους κύρος και από την επιστημονική τους γνώση. 'Αρα, να ξέρουμε περί τίνος ομιλούμε. Δεν κάνουμε σε κανέναν χάρη. Μας κάνει χάρη, γιατί εθελοντικά παρέχει αυτού τους είδους τις υπηρεσίες.

Ως προς την ενιαία τιμή βιβλίου, λυπούμαι, αλλά προφανώς έχουμε διαφορετική ενημέρωση. Πρέπει να σας πω ότι δέκα στις δεκαπέντε χώρες της Ευρωπαϊκής 'Ενωσης έχουν από χρόνια καθιερώσει την ενιαία τιμή βιβλίου. Κορυφαίες στον κατάλογο είναι η Γερμανία και η Ολλανδία, δηλαδή οι μεγάλες ιέρειες του οικονομικού φιλελευθερισμού, οι οποίες και πιέζουν για τη γενίκευση του μέτρου αυτού, που είναι μέτρο διαφάνειας και εξυγίανσης της αγοράς και καταπολέμησης της μεγάλης παραοικονομίας. Μιλάμε δε πάντοτε για γλωσσικές αγορές. Και δεν πιστεύω να θεωρεί κανείς ότι η αγορά του ελληνόγλωσσου βιβλίου είναι μία μεγάλη αγορά. Πρέπει δε να διασφαλιστεί από διάφορους κινδύνους, τους οποίους εντοπίζει και ρυθμίζει το νομοσχέδιο στην κρίσιμη διάταξη.

Το θέμα αυτό μας έχει απασχολήσει κατά καιρούς στο Συμβούλιο Υπουργών Πολιτισμού της Ευρωπαϊκής 'Ενωσης και είναι γενική κατεύθυνση αυτή, προς την οποία κινούμαστε. Δεν είναι κανένα συντεχνιακό μέτρο. Είναι ένα ώριμο αίτημα που βεβαίως, τους μεγάλους εκδότες τους αφήνει αδιάφορους, γιατί κανείς δεν προσδοκά ούτε κέρδος ούτε όφελος από τη ρύθμιση αυτή.

Και για να συνοψίσω και να τελειώσω, δεν έχω καταλάβει αν η Νέα Δημοκρατία, η Αξιωματική Αντιπολίτευση είναι υπέρ ή κατά της ίδρυσης αυτών των νέων πολιτιστικών φορέων. 'Εχει ανάγκη ο τόπος από το Εθνικό και το Κρατικό Μουσείο Σύγχρονης Τέχνης; Χρειαζόμαστε τέτοιες ρυθμίσεις; Πρέπει να αποκτήσουμε ένα δεύτερο λυρικό θέατρο; Πρέπει να κλείσουν οι θεσμοί της πολιτιστικής πρωτεύουσας; 'Η πρέπει να στηριχθούν και να αναπτυχθούν;

Θέλω κάποια στιγμή μία σαφή απάντηση. Εδώ πρόκειται για μία πολιτική επιλογή παρέμβασης σε ορισμένους χώρους. Είστε υπέρ ή κατά;

ΣΤΕΦΑΝΟΣ ΜΑΝΟΣ: Κύριε Πρόεδρε, το λόγο.

ΠΡΟΕΔΡΕΥΩΝ (Νικόλαος Κατσαρός): Κύριε Μάνο, θα σας παρακαλέσω πάρα πολύ να μην υπερβείτε τα δύο λεπτά.

ΣΤΕΦΑΝΟΣ ΜΑΝΟΣ: Θα είναι τα δύο λεπτά του Υπουργού.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ!

ΣΤΕΦΑΝΟΣ ΜΑΝΟΣ: 'Οχι, μετρώ. Τα δύο λεπτά ήταν τέσσερα λεπτά.

ΠΡΟΕΔΡΕΥΩΝ (Νικόλαος Κατσαρός): Να εφαρμόσω τον Κανονισμό θέλετε, να μη σας δώσω το λόγο; Εξαίρεση κάνω.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Στον πολιτισμό μετράμε με χιλιετίες, κύριε Μάνο.

ΣΤΕΦΑΝΟΣ ΜΑΝΟΣ: Σας παρακαλώ,να εφαρμόζετε εξίσου τον Κανονισμό στον Υπουργό και σε μένα. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός, δυστυχώς θα έλεγα, κατά το Σύνταγμα μπορεί ύστερα από κάθε ομιλητή να ομιλεί για πέντε λεπτά.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν θα το κάνω, όμως. Το έκανα κατ' εξαίρεση.

ΣΤΕΦΑΝΟΣ ΜΑΝΟΣ: Κύριε Πρόεδρε, πρώτον για το ζήτημα των προγραμματικών συμφωνιών ίσως δεν το προσέξατε, αλλά είπα ότι παίρνω αφορμή απλώς από το νομοσχέδιο σας. Επειδή ο κύριος Υπουργός έχει θεσμοθετήσει, υπό άλλη ιδιότητα στο παρελθόν, μέτρα για τη διαφάνεια, τα οποία ο κ. Ρέππας δεν εφαρμόζει, όπως δήλωσε προχθές στην Επιτροπή Θεσμών, λέω μήπως θα ήταν ευκαιρία -και με αφορμή το γεγονός ότι υπάρχουν προγραμματικές συμφωνίες εδώ- να γενικευθεί μια νέα ρύθμιση.

'Οσον αφορά τα βιβλία, το γεγονός ότι η Γερμανία ή η Ολλανδία έχουν από χρόνια ένα καθεστώς ανελεύθερο για το βιβλίο -και το οποίο είναι σε βάρος της διακίνησης του βιβλίου- δεν σημαίνει ότι πρέπει να τους μιμηθεί ο Υπουργός. Τουλάχιστον να μιμείται τα σωστά πράγματα των άλλων. Εγώ σας προέβλεψα τι θα συμβεί και ελπίζω η Αίθουσα να με θυμηθεί όταν θα συμβεί αυτό που μόλις σας είπα ότι θα γίνει. Εξαιτίας του ηλεκτρονικού εμπορίου θα καταστρατηγηθεί τελείως η διάταξη και ύστερα από λίγο καιρό θα ζητήσει ο κύριος Υπουργός να την ακυρώσει.

Σε ό,τι αφορά την παρατήρηση του Υπουργού ότι δυσκολεύεται να βρει ανθρώπους, μα δεν θεσπίσαμε εμείς τα εννεαμελή συμβούλια. Εσείς τα θεσπίζετε. Εάν λοιπόν γνωρίζετε ότι δεν υπάρχουν εννέα μέλη για κάθε συμβούλιο, δεν έχετε παρά να τα κάνετε πενταμελή, έτσι ώστε να βρείτε κατάλληλους ανθρώπους και να μην καταλήξετε στη φύρα στο τέλος. Εσείς το θεσμοθετείτε, όχι εμείς.

Εγώ το μόνο το οποίο επεσήμανα -προβλέποντας τι θα συμβεί- είναι να μην υπάρχουν διπλοθεσίτες. Διότι όταν στο τέλος θα φθάσει να μην έχει και να μην μπορεί να βρει -και να δικαιολογήσει τώρα μάλιστα που έχει την καλοσύνη να δεχθεί την πρότασή μου- θα αναγκασθεί να διορίζει τους ιδίους σε πολύ περισσότερα συμβούλια. Δεν είναι επίσης ακριβές ότι είναι όλοι άμισθοι. 'Αλλοι είναι άμισθοι πράγματι, οι περισσότεροι, αλλά υπάρχουν και πολλοί οι οποίοι είναι για μακρά θητεία και για τους οποίους προβλέπεται, φαντάζομαι, αρκετά ικανοποιητική αμοιβή.

Αυτά, κύριε Πρόεδρε, για να μη σας στενοχωρώ.

ΠΡΟΕΔΡΕΥΩΝ (Νικόλαος Κατσαρός): Σας ευχαριστώ πάρα πολύ για τη συνέπειά σας.

Ο Κοινοβουλευτικός Εκπρόσωπος του ΠΑ.ΣΟ.Κ. κ. Γεωργακόπουλος, έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, βεβαίως δεν πρόκειται να επαναλάβω τα όσα είπε ο κύριος Υπουργός σε απάντηση του κ. Μάνου. Θα είμαι πάρα πολύ σύντομος και ελπίζω αυτό να το εκτιμήσουν οι συνάδελφοι που περιμένουν να μιλήσουν.

Σε ένα θέμα θέλω να αναφερθώ, ότι σήμερα η Ελλάδα εάν έχει να προβάλει δύο πράγματα, αυτά είναι ο τουρισμός και ο πολιτισμός. Το συγκεκριμένο νομοσχέδιο έρχεται να βοηθήσει αυτήν την πολιτιστική ανάπτυξη. Εγώ πραγματικά, κύριε Μάνο, δεν άκουσα να πείτε τίποτε για το αν αυτοί οι οργανισμοί -που μας κατηγορείτε ότι δημιουργούμε με το νομοσχέδιο- είναι απαραίτητοι για την πολιτιστική ανάπτυξη της χώρας, αν πρέπει να δημιουργηθούν ή όχι, εάν θα προσφέρουν στον πολιτισμό ή όχι. Περί αυτού δεν είπατε


 

  

Σελίδα 2954 

τίποτε. Είπατε για τα εννιαμελή συμβούλια, είπατε για τα διακόσια εβδομήντα μέλη, είπατε για όλα τα άλλα εκτός από το αν πρέπει ή δεν πρέπει να δημιουργηθούν.

Εγώ πιστεύω ότι πρέπει και καλώς δημιουργούνται, κύριε Υπουργέ. Θα βοηθήσουν πράγματι στην πολιτιστική ανάπτυξη. Θέλω να σας επισημάνω όμως δύο πράγματα.

Πρώτον, το θέμα που είπατε ότι θα υπάρχει και η δυνατότητα φορολογικού ελέγχου μέσω της αποθήκης από τον αριθμό των αντιτύπων που θα κατατίθενται στη βιβλιοθήκη. Για να διατηρούν αποθήκη όμως, για να μπορεί να γίνει έλεγχος, οι επιχειρήσεις των βιβλίων θα πρέπει να έχουν τζίρο πάνω από επτακόσια εκατομμύρια (700.000.000) δραχμές.

Οπότε, όπως καταλαβαίνετε, λίγες είναι εκείνες οι επιχειρήσεις που έχουν τέτοιον τζίρο, για να διατηρούν αποθήκη και να γίνει έλεγχος. Πρέπει να γίνει συνδυασμός και με τη φορολογική νομοθεσία.

Για τη δε άλλη παρατήρηση του κ.Μάνου ότι θα πρέπει να μπει κάποιος φραγμός σε αυτούς που κάνουν τις προγραμματικές συμφωνίες και να υπάρχουν κάποιες ποινές γι'αυτούς που δεν έχουν ποινικό μητρώο ή καθαρό φορολογικό μητρώο, θέλω να σας πω τούτο: Υπάρχει νομοθεσία στο φορολογικό νόμο, που λέει ότι αν κάποιος έχει καταδικαστεί για φορολογική παράβαση ή αν έχει συλληφθεί για πλαστά εικονικά τιμολόγια, που είναι βαριές φορολογικές παραβάσεις, δεν έχει το δικαίωμα να συνάψει καμία συμφωνία με το δημόσιο, ούτε να πάρει δημόσιο έργο ούτε προμήθεια.

Δυστυχώς, όμως, δεν εφαρμόζεται. Σας το λέω αυτό, έχει περάσει στη νομοθεσία. Εγώ την είχα περάσει τότε. Αλλά δυστυχώς δεν εφαρμόζεται πουθενά.

ΣΤΕΦΑΝΟΣ ΜΑΝΟΣ: Ποιος δεν την εφαρμόζει;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν ξέρω ποιος την εφαρμόζει. Προφανώς όσοι είναι αρμόδιοι να την εφαρμόζουν. Εγώ δεν είμαι αρμόδιος να την εφαρμόσω.

ΣΤΕΦΑΝΟΣ ΜΑΝΟΣ: Είναι η Κυβέρνηση του ΠΑΣΟΚ.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν είναι μόνο η Κυβέρνηση του ΠΑΣΟΚ, είναι και η δική σας κυβέρνηση.

ΣΤΕΦΑΝΟΣ ΜΑΝΟΣ: Μα μετά από σας, είναι μόνο το ΠΑΣΟΚ στην εξουσία.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Υπήρχε διάταξη την οποία εγώ βελτίωσα. Εμείς στο Υπουργείο τη βελτιώσαμε. Προϋπήρχε διάταξη, την οποία βελτιώσαμε. Αλλά σας λέω ότι δυστυχώς δεν εφαρμόζεται. Και αύριο που θα συζητούμε στην αρμοδία επιτροπή για τα δημόσια έργα, θα επαναφέρουμε το θέμα αυτό, γιατί κάποια στιγμή θα πρέπει να σταματήσει να γίνεται αυτό το οποίο γίνεται.

ΣΤΕΦΑΝΟΣ ΜΑΝΟΣ: Ούτε ο νόμος Βενιζέλου εφαρμόζεται για τη διαφάνεια ούτε ο δικός σας. Τέλος πάντων, δεν εφαρμόζεται κανένας νόμος;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Μάνο, δεν σας διέκοψα.

Τελειώνοντας, κύριοι συνάδελφοι, θέλω να πω ότι το συγκεκριμένο νομοσχέδιο είναι ένα πολυνομοσχέδιο, αλλά ένα σημαντικό πολυνομοσχέδιο, γιατί δεν έχει την ευκαιρία το Υπουργείο Πολιτισμού να απασχολεί τη Βουλή επανειλημμένα με νομοσχέδια. 

Είναι μία ευκαιρία ο κύριος Υπουργός να μαζέψει όποιες νομοθετικές εκκρεμότητες είχε, να δημιουργήσει αυτό το πολυνομοσχέδιο, με το οποίο θα δώσει λύσεις στα πολιτιστικά πράγματα της χώρας. Και νομίζω ότι αυτό κάνει.

Και εδώ τελειώνω, κύριε Πρόεδρε, για να επαληθεύσω αυτό που είπα, ότι θα είμαι συνεπής.

ΠΡΟΕΔΡΕΥΩΝ (Νικόλαος Κατσαρός): Σας ευχαριστώ για τη συντομία σας και εύχομαι να βρεθούν μιμητές σας.

Ο κ. Καλαφάτης έχει το λόγο.

ΑΛΕΞΑΝΔΡΟΣ ΚΑΛΑΦΑΤΗΣ: Κυρίες και κύριοι συνάδελφοι, κύριε Πρόεδρε, αναμφισβήτητα το νομοσχέδιο που συζητούμε σήμερα, είναι εξόχως σημαντικό, αφ'ενός γιατί θέτει σταθερές βάσεις για μία οριζόντια, καθολική παρέμβαση σε όλα τα κεφάλαια της πολιτιστικής πολιτικής μας, αφ'ετέρου -και κυρίως- γιατί μας δίνεται η ευκαιρία να ανταλλάξουμε τις απόψεις μας για το κρίσιμο θέμα του πολιτισμού στη χώρα μας.

Είναι εξάλλου ελάχιστες οι φορές που έχουμε αυτήν τη δυνατότητα στη Βουλή. Κάθε καλοπροαίρετος συζητητής σ'αυτήν την Αίθουσα θα έπρεπε να συμφωνήσει για την αρτιότητα του παρόντος νομοσχεδίου, εκφράζοντας πιθανώς τις επί μέρους επιφυλάξεις ή τις βελτιωτικές προτάσεις του, για να δοθεί έτσι η δυνατότητα για μία ουσιαστική συνθετική ανταλλαγή απόψεων, που θα έχει ως τελικό αποτέλεσμα μία μίνιμουμ πολιτιστική συμφωνία.

Η προϊούσα όμως, τυφλή, αντιπολιτευτική μήνις, το γενικό ανάθεμα, διαλύει εξ υπαρχής κάθε τέτοια ελπίδα. Αυτό αποτελεί τραγικό πολιτιστικό σύμπτωμα, χαρακτηριστικό της πολιτικής και πολιτιστικής κρίσης που διερχόμαστε. Γιατί στο βάθος κάθε κοινωνικής δραστηριότητας ενυπάρχει αναπόφευκτα και εξ ορισμού η πολιτιστική παιδεία. 

Εν πάση περιπτώσει, στη συνέχεια δεν θα προσπαθήσω ως κυβερνητικός Βουλευτής να υποστηρίξω το νομοσχέδιο, όπως ορίζει η κατεστημένη πολιτική νοοτροπία. Ούτως ή άλλως αυτό έγινε κατά εξαίρετο τρόπο από τον εισηγητή, και από τον Υπουργό, και θα ακολουθήσουν και άλλοι συνάδελφοι.

Θα προσπαθήσω να εκθέσω στο λίγο χρόνο που έχω κάποιες σκέψεις που πιστεύω ότι θα εμπλουτίσουν τον προβληματισμό μας, καθώς ως Κεφαλλονίτης και Επτανήσιος συνεγείρομαι όταν συζητώ για τον πολιτισμό, κάτι που ως γνωστό συμβαίνει με όλους τους συμπατριώτες μου. Εξάλλου και ο εισηγητής Επτανήσιος είναι.

Πρώτον, στην εισηγητική έκθεση αναφέρεται στην πρώτη παράγραφο: "... ο πολιτισμός είναι το συγκριτικό πλεονέκτημα της χώρας μας. Το πιο χαρακτηριστικό στοιχείο της εθνικής ιδιοσυστασίας και το καλύτερο μέσο για την προβολή μίας σύγχρονης, γνήσιας και ολοκληρωμένης εικόνας της ελληνικής πραγματικότητας..."

Δεν νομίζω πως η προβολή της σύγχρονης ελληνικής πραγματικότητας αποτελεί κολακεία για τη χώρα μας. Οπωσδήποτε ο πολιτισμός αποτελεί το συγκριτικό πλεονέκτημα. Θα πρέπει λοιπόν να αποτελέσει στοιχείο για την ενίσχυση του διεθνούς κύρους της Ελλάδας. Επίσης η πολιτιστική αυτογνωσία πρέπει να γίνει ο υγιής καταλύτης για την αφύπνιση, το συναγερμό, το νέο ξεκίνημα της χώρας μας για να δημιουργήσουμε μια σύγχρονη πραγματικότητα άξια προβολής και αντάξια της πολιτιστικής διαδρομής των Ελλήνων.

Δεύτερον, στην πολιτική όλων των ελληνικών κυβερνήσεων υπάρχει μια προφανής αντίφαση, που καταντά σχεδόν υποκριτική. Ενώ όλες φέρονται να υποκλίνονται με ευλάβεια στον πολιτισμό, εν τούτοις διαθέτουν ψιχία για την ανάδειξη και καλλιέργειά του. Τίθεμαι αλληλέγγυος στον Υπουργό Πολιτισμού στον αγώνα του για μεγαλύτερες πιστώσεις. Θεωρώ πως οι ισχνές πιστώσεις προς το Υπουργείο αποτελούν το πιο αδιάσειστο στοιχείο για τη γενικευμένη κρίση του πολιτικού μας συστήματος.

Η ανθρωπότητα στο σύνολό της ολοένα και ενοποιείται μέσα στην περιδύνηση των κατακλυσμιαίων αλλαγών που συντελούνται σε όλα τα επίπεδα. Είναι πασίδηλο πως σήμερα όσο ποτέ άλλοτε η ανθρώπινη κοινωνία διέπεται από το "Παγκόσμιο Πνεύμα" του Χένγκελ. Γι'αυτό σε αυτές τις πολύ λεπτές στιγμές η χώρα μας πρέπει να είναι ισχυρή και ακμαία. Τα δύσκολα οικονομικά δεδομένα δεν πρέπει να βρίσκουν ως πρώτο και εύκολο θύμα τους τον πολιτισμό. 'Οσο πιο αδυσώπητη είναι η κρίση, τόσο πιο σθεναρά πρέπει να στρεφόμαστε προς τον πολιτισμό.

Τρίτον, επί χρόνια παρατηρώ με οδύνη την επιταχυνόμενη αποσύνδεση της πνευματικής από την πολιτική ζωή του τόπου. Η πολιτική έχει ξεκόψει - ανεπιστρεπτί άραγε;- από τα σύγχρονα φιλοσοφικά και επιστημονικά ερωτήματα που συγκλονίζουν το σκεπτόμενο άνθρωπο;

Αν η παραδοχή πως η πολιτική είναι οδηγός της κοινωνίας είναι σωστή, τότε η πιο πάνω αποσύνδεση θα αποβεί ολέθρια. Πάντα θεωρούσα πως ο πολιτικός πρέπει να είναι και πνευματικός ταγός της κοινωνίας. Με τρομάζει να βλέπω τους πολιτικούς να εκφυλίζονται σε χοντροκομμένους τεχνικούς


 

  

Σελίδα 2955 

της εξουσίας. Ακόμη περισσότερο ενοχλούμαι για την αδράνεια αυτών που έχουμε συνηθίσει να τους λέμε "πνευματικούς ανθρώπους". Μοιάζουν ευνουχισμένοι, μοιάζουν να έχουν χάσει το μεγάλο παιχνίδι, περιθωριοποιούνται αυτογελοιοποιούμενοι. Μοιάζουν κενοί από ιστορική συνείδηση. Αυτή είναι μια αλήθεια που πρέπει να την πούμε.

Βεβαίως υπάρχουν οι εξαιρέσεις, αλλά αυτές απλώς επιβεβαιώνουν τον ισχύοντα κανόνα. Η ανάγκη επανασύνδεσης της πνευματικής με την πολιτική ζωή, είναι αδήριτη. Αυτό πρέπει να είναι έργο όλων μας, εξαιρουμένων βέβαια των τεχνικών που θα χάσουν τη δουλειά τους. Το Υπουργείο Πολιτισμού μπορεί και πρέπει να αποτελέσει την πιο στέρεα γέφυρα αυτής της επανασύνδεσης.

Τέταρτον, αναφέρεται στο νομοσχέδιο πως ο σύγχρονος ελληνικός πολιτισμός πρέπει να σέβεται, χωρίς να καθυποτάσσεται, στην πολιτιστική μας κληρονομιά. Αυτό το αυτονόητο καταντά στις μέρες μας σοφό, γιατί προφανώς βρισκόμαστε μπροστά σε μια πολιτιστική στρέβλωση που σαρώνει κυρίως την ελληνική επαρχία. Η ανάδειξη και παραδοχή του παραδοσιακού ως πολιτιστικής αυθεντίας, ως μέτρου κάθε πολιτισμικής αξίας, τείνει να γίνει άγραφος αλλά ιερός πολιτιστικός νόμος. Μια τέτοια θεώρηση απλώς υποδηλώνει κατηγορηματικά την πολιτιστική κενότητα.

Είμαι απ'αυτούς, που όχι μόνο σέβονται, αλλά έχουν εργαστεί επίπονα επί χρόνια για την ανάδειξη της πολιτιστικής κληρονομιάς, όταν αυτή διασύρθηκε και αφανίστηκε από το προσκήνιο στις πρώτες μεταπολεμικές δεκαετίες. Αλλά η μονομανής προσήλωση στην παράδοση είναι οπισθοδρόμηση.

Το παρελθόν δεν έχει αυθύπαρκτη αξία. Υπάρχει για το σήμερα και το αύριο για την πληρέστερη κατανόηση της κοινωνικής, εθνικής, ανθρώπινης και εν τέλει συμπαντικής αυτογνωσίας. 'Οθεν το Υπουργείο Πολιτισμού πρέπει να αναλάβει δραστικές πρωτοβουλίες για την εξάλειψη αυτής της πολιτιστικής στρέβλωσης με στόχο την αρμονική συνύπαρξη της παράδοσης μέσα στο σύγχρονο πολιτιστικό γίγνεσθαι. 

Τέλος το πέμπτο σημείο που θέλω να τονίσω: Αναγκαστικά ερχόμαστε σε ένα νέο σημαντικό σταθμό, που είναι η αποκέντρωση δράσης του Υπουργείου Πολιτισμού στην επαρχία. Διάβασα στο νομοσχέδιο με προσοχή τις σωστές παρεμβάσεις που προβλέπονται, οι οποίες όμως δυστυχώς περιορίζονται κυρίως σε Θεσσαλονίκη και Αθήνα. Υπάρχει έκδηλο κενό σε ό,τι αφορά την πολιτιστική αποκέντρωση.

Η Ελλάδα στο σύνολό της είναι ένας ανεκτίμητος αρχαιολογικός ιστορικός πολιτιστικός χώρος και αυτό είναι γνωστό σε όλους. Πάσης φύσεως μνημεία, ευρήματα, κειμήλια, βρίσκονται έκθετα χωρίς φροντίδα στην καταστροφική διάθεση του χρόνου, των καιρικών συνθηκών, των ανίδεων, των ημιμαθών, των ευκαιριακών ή προμελετημένων λεηλασιών.

Κύριε Υπουργέ, σήμερα που η Κυβέρνησή μας έχει νομοθετήσει με τόλμη τους νέους αποκεντρωμένους θεσμούς για την τοπική αυτοδιοίκηση, την νομαρχιακή αυτοδιοίκηση, την περιφέρεια, είναι καιρός για το δικό σας πολιτιστικό άλμα, που θα είναι άλμα για όλη την ελληνική επικράτεια προς την αποκέντρωση. Αναμένω πως σύντομα θα συζητήσουμε στη Βουλή ένα καινοτόμο σχέδιο, που θα εδραιώνει και κατοχυρώνει την πολιτιστική αποκέντρωση. 

(Χειροκροτήματα από την πτέρυγα του ΠΑ.ΣΟ.Κ.)

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, δεν θα μπω πάρα πολύ στις λεπτομέρειες του νομοσχεδίου, γιατί νομίζω ότι ο ειδικός αγορητής μας εξάντλησε το θέμα. Θέλω μόνο να ξεκινήσω λέγοντας ότι τέτοια νομοσχέδια, που αφορούν τον πολιτισμό στη χώρα μας, δυστυχώς στα μεταδικτατορικά χρόνια έχουν έρθει πάρα πολύ λίγα στη χώρα μας. Αν θυμάμαι καλά, ένα ήταν το 1981 που έγινε ο νόμος για τον εκδημοκρατισμό του Εικαστικού Επιμελητηρίου, το άλλο το 1984 για τον κινηματογράφο, το 1994 για τα πνευματικά δικαιώματα και το 1995 για τις κρατικές σκηνές. Δεν είναι τυχαίο λοιπόν ότι αυτή η Βουλή πολύ λίγο μιλάει για τα ζητήματα αυτά.

Μας δόθηκε η ευκαιρία λοιπόν, με επερωτήσεις που καταθέσαμε και συζητήσαμε εδώ στη Βουλή, να αναπτύξουμε τις θέσεις του κόμματος μας και να καταγγείλουμε ότι ο πολιτισμός αυτός, που με τον αθλητισμό είναι οι πιο αποτελεσματικές ασπίδες θωράκισης της νεολαίας μας ενάντια στα ναρκωτικά, τη διαφθορά, ενάντι στο καινούριο μοντέλο νέου -να πούμε έτσι- που θέλει αυτό το σύστημα το καπιταλιστικό για να μπορέσει πιο εύκολα να τους χειραγωγήσει, ο πολιτισμός στο σύστημα αυτό μετατρέπεται ουσιαστικά σε μία κερδοφόρα επιχείρηση, σε ένα κερδοφόρο εμπόρευμα. Και βασικό χαρακτηριστικό της πολιτιστικής πολιτικής που ακολουθείται από τις εκάστοτε κυβερνήσεις είναι η ουσιαστική αποξένωση του λαού από την πολιτιστική δημιουργία, έτσι ώστε αυτή η όποια πολιτιστική δημιουργία -αν μπορεί να λέγεται πολιτιστική- να εξυπηρετεί τους συγκεκριμένους στόχους, να ανταποκρίνεται στις απαιτήσεις της πολιτικής, όπως αυτή στις μέρες μας υπαγορεύεται από το διευθυντήριο των Βρυξελλών και πιο συγκεκριμένα από το Μάαστριχτ, η οποία πολιτική θέλει να περάσει σε όλους τους τομείς και στον τομέα του πολιτισμού την οικονομία της ελεύθερης αγοράς.

Στόχος αυτής της κυβερνητικής πολιτικής, κατά τη γνώμη μας, είναι, όπως είπαμε, η χειραγώγηση των συνειδήσεων, η αποχαύνωση, ο εκχυδαϊσμός, η αποκτήνωση, η φθορά των υψηλότερων αξιών. 'Ετσι, πιο εύκολα, επαναλαμβάνουμε, θα περνούν την πολιτική τους οι διάφορες αντιλαϊκές κυβερνήσεις. Και γι' αυτό φυσικά χρειάζονται όσο γίνεται πιο πολλούς επώνυμους ανθρώπους του πολιτισμού, αλλά αποφεύγουν όπως ο διάβολος το λιβάνι τους πολιτιστικούς φορείς. Θυμάμαι πολύ συγκεκριμένα,σε συζήτηση μιας επερώτησης που είχαμε με τον προκάτοχο του κ. Βενιζέλου, τον κ. Μικρούτσικο, ο οποίος μας είπε: "επιτέλους, σταματήστε με τους φορείς, δεν υπάρχουν μόνο αυτοί οι φορείς, υπάρχουν και οι μεγάλοι παράγοντες του πολιτισμού, οι μεγάλες προσωπικότητες του πολιτισμού, που δεν συμμετέχουν καν σ' αυτούς τους φορείς".

'Ετσι, λοιπόν, και η Κυβέρνηση σήμερα με τη δημιουργία όλων αυτών των Νομικών Προσώπων Ιδιωτικού Δικαίου, που με την ευγλωττία που διακρίνει τον κύριο Υπουργό και την καταπληκτική πραγματικά ικανότητά του να παρουσιάζει το μαύρο άσπρο, μας τα εμφάνισε ότι δεν είναι τίποτε άλλο, παρά η συνέχιση των Νομικών Προσώπων Ιδιωτικού Δικαίου και πάμε απλώς για να διευκολύνουμε και να αντιμετωπίσουμε -του ξέφυγε- και δημοσιονομικά εμπόδια.

Πράγματι, κύριε Πρόεδρε, και η κυβέρνηση της Νέας Δημοκρατίας και του ΠΑΣΟΚ όταν προωθούν Νομικά Πρόσωπα Ιδιωτικού Δικαίου σε αντικατάσταση των Νομικών Προσώπων Δημοσίου Δικαίου, το κάνουν μεταξύ άλλων και για ένα βασικό λόγο: Για να αποφύγουν τον έλεγχο του Ελεγκτικού Συνεδρίου. Γιατί είναι γνωστό ότι το Ελεγκτικό Συνέδριο δεν ελέγχει τα Νομικά Πρόσωπα Ιδιωτικού Δικαίου. Δεν είναι λοιπόν καθόλου αθώα αυτή η μετατροπή των Νομικών Προσώπων Δημοσίου Δικαίου σε Νομικά Πρόσωπα Ιδιωτικού Δικαίου.

'Οταν θέλουμε να μιλάμε για πολιτιστική πολιτική -και άκουσα το συνάδελφο εδώ, στην κοιτίδα του πολιτισμού- πρέπει να είμαστε σοβαροί και πολύ πιο μετρημένοι και πολύ πιο σεμνοί. Γιατί δεν είναι δυνατόν με τον εξευτελισμό του 0,3% του κρατικού προϋπολογισμού για τον πολιτισμό, να έρχεται εδώ ο κύριος Υπουργός με τέτοιο στόμφο και οι συνάδελφοι εκπρόσωποι της κυβερνητικής παράταξης να μιλάνε για τον πολιτισμό. Είναι 0,3%. Είναι αίσχος! Πάρτε και συγκρίνετε το ποσοστό του πολιτισμού, που δίνει ο προϋπολογισμός για τον πολιτισμό στη χώρα μας, με οποιαδήποτε άλλη χώρα της Ευρώπης. Δεν ξέρω στην Τουρκία τι γίνεται, αλλά φοβάμαι ότι σίγουρα θα είναι πάνω από αυτό το ποσοστό. Και βεβαίως, πάμε να συμπληρώσουμε με τα ψίχουλα του τζόγου, του ΛΟΤΤΟ, του ΠΡΟΤΤΟ και δεν ξέρω τι άλλο θα ανακαλύψει η Κυβέρνηση προς αυτήν την κατεύθυνση.

Το νομοσχέδιο αυτό περιορίζει ουσιαστικά την ουσιαστική συμμετοχή των μαζικών φορέων του πολιτισμού. Γιατί μη μου πείτε ότι συμμετέχουν στις γενικές συνελεύσεις ή στις


 

  

Σελίδα 2956 

διοικήσεις των διαφόρων Νομικών Προσώπων Ιδιωτικού Δικαίου. Συμμετέχουν ίσως, αλλά δεν έχουν πια τον αποφασιστικό ρόλο και λόγο που είχαν πριν απ' αυτό. Είναι καθαρά γνωμοδοτικός.

Τα συγκεντρώνει λοιπόν όλα ο κύριος Υπουργός στα χέρια του. Εμφανίστηκε εδώ -και το είπε πολύ ωραία- να λέει "ποιος είναι ο Υπουργός; Ο Υπουργός είναι ο δημοκρατικά διορισμένος κλπ". Ο Υπουργός Πολιτισμού της εκάστοτε κυβέρνησης είναι αυτός που προωθεί με όλα τα μέσα, που μπορεί να χρησιμοποιήσει, την κυβερνητική πολιτική στον τομέα αυτόν, κύριε Υπουργέ. Τι θα κάνουμε δηλαδή; Να κατεβούμε και να πατήσουμε στη γη. Αυτός είσαστε. Προσπαθείτε με όλα τα μέσα, αξιοποιώντας και τη δεινότητά σας τη ρητορική και τη νομική, για να περάσετε αυτήν την πολιτική.

Σήμερα είχαμε πάει σε μια συνέντευξη Τύπου. Και είναι κρίμα, γιατί επιλέξατε την ίδια ακριβώς ώρα, που η ΠΟΘΑ, το Επιμελητήριο Εικαστικών Τεχνών Ελλάδας και δεκάδες άλλα σωματεία είχαν ορίσει εδώ και οκτώ μέρες τη συνέντευξή τους. Πιστεύω ότι θα μπορούσατε να έρθετε κι εσείς σ' αυτήν τη συνέντευξη, για να ακούσετε την πίκρα και τον πόνο αυτών των ανθρώπων. Δεν ήταν καθόλου συντεχνιακές οι παρατηρήσεις και οι κριτικές τους.

Φαντάζομαι, έχετε πάρει τα υπομνήματά τους. 

Μας είπατε εδώ ότι κάνατε διάλογο και προσωπικά με αυτούς. Δεν καταλαβαίνω γιατί έχετε ανάγκη να λέτε αυτές τις ανακρίβειες. Οι σκηνοθέτες σας ζητούν συνάντηση εδώ και τέσσερις μήνες και την αρνείσθε. Η ΠΟΘΑ, σε μια ύστατη προσπάθεια μήπως μπορέσει και σώσει ό,τι είναι δυνατόν, εδώ και δεκαπέντε μέρες σας ζητάει συνάντηση και την αρνείσθε. Κουβεντιάστε με τους φορείς του Υπουργείου σας.

Θα ήθελα να πω ότι δεν φθάνει μόνο να κουβεντιάζεις. Πρέπει η κουβέντα που κάνεις να μην είναι κουβέντα που πάει σε ώτα μη ακουόντων. Ούτε είναι δυνατόν να έρχεσθε εδώ πέρα και να διασύρετε, λέγοντας ότι αυτά που αρνηθήκαμε ήταν οι συντεχνιακές απαιτήσεις.

Μας είπατε επίσης ότι διασφαλίζεται η πολυφωνία. Και αυτό είναι μια ανακρίβεια, γιατί δεν ξέρω πώς θα διασφαλιστεί η πολυφωνία όταν τους πάντες τους διορίζει ο Υπουργός Πολιτισμού. Τι πολυφωνία θα εξασφαλίσεις;

Βεβαίως, επαναλαμβάνω, σε καμία περίπτωση δεν δεχόμαστε εμείς την άποψη ότι ο Υπουργός Πολιτισμού είναι υπεράνω πάσης πολιτικής, ή κομματικής ή οικονομικής ή δεν ξέρω ποιας άλλης σκοπιμότητας, ότι είναι ο αδέκαστος, ο οποίος θα διορίσει πραγματικά αυτούς οι οποίοι θα συμβάλουν στην πολιτιστική ανάπτυξη της χώρας μας.

Αναφερθήκατε μεταξύ άλλων και σε αυτήν την ανώνυμη εταιρεία για την προβολή της πολιτιστικής κληρονομιάς της χώρας μας. 'Εχω εδώ το υπόμνημα του Συλλόγου των Αρχαιολόγων του Υπουργείου σας. Διαβάζω: "Αντί το Υπουργείο να επιχειρήσει τον εκσυγχρονισμό του Οργανισμού, του ΤΑΠ, ώστε να μπορεί με ευελιξία να αντιμετωπίσει τις σημερινές προκλήσεις, προχωρεί στην παράδοση αρμοδιοτήτων του σε ανώνυμη εταιρεία προβολής της πολιτιστικής κληρονομιάς, καθώς και στην ουσιαστική διάλυση του τμήματος δημοσιευμάτων, παραχωρώντας τη δυνατότητα μετάταξης του επιστημονικού προσωπικού του στο Υπουργείο Πολιτισμού".

Βεβαίως ξέρουμε ότι ο μοναδικός μέτοχος αυτής της ανώνυμης εταιρείας είναι ο ΤΑΠ, αλλά το διοικητικό συμβούλιο το διορίζετε πάλι εσείς και λογικό είναι.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Και του ΤΑΠΑ επίσης.

ΣΤΡΑΤΗΣ ΚΟΡΑΚΑΣ: Βεβαίως, γι' αυτό είπα ότι είναι και λογικό. 'Αρα λοιπόν, δεν καταλαβαίνω γιατί επικαλείσθε ότι το ΤΑΠΑ έχει τώρα μια ανώνυμη εταιρεία. Εσείς έχετε και στις δυο και το μαχαίρι και το πεπόνι και κόβετε όπως σας συμφέρει. 

Βεβαίως, θα ήθελα, κύριε Πρόεδρε, να πω ότι και στα υπόλοιπα που ανέφερε ο κύριος Υπουργός θα μπορούσαμε να κάνουμε παρόμοιες παρατηρήσεις. Μας είπε ότι για το θέατρο, για τα εικαστικά, για τη μουσική δεν υπήρξε αντίρρηση. Αυτό δεν είναι αλήθεια. Εγώ ξέρω ότι οι μαζικοί φορείς, που εκπροσωπούν αυτούς τους χώρους, έχουν διατυπώσει συνολική αντίθεση για τη φιλοσοφία αυτού του νομοσχεδίου. 

Μπορώ να σας πω επίσης για τους εικαστικούς και για το Επιμελητήριο Εικαστικών Τεχνών Ελλάδος ότι έχει κάνει πάρα πολύ συγκεκριμένες παρατηρήσεις και έχει διατυπώσει την αντίθεσή των ρυθμίσεων που κάνετε εδώ πέρα, καταργώντας ό,τι θετικό υπήρχε στον 1854/1989, ο οποίος φυσικά, στο ζήτημα των εικαστικών έργων, που θα διακοσμίσουν δημόσια έργα κλπ., δεν εφαρμόστηκε.

Φυσικά τώρα με τη ρύθμιση που κάνετε και παίρνοντας υπόψη ότι το 1% που βάζετε είναι, κατά τη γνώμη μας, θετικό -και ήταν και αίτημα, αν θέλετε, των φορέων- αλλά με τον τρόπο που θα το διαχειριστείτε, δημιουργεί τεράστια προβλήματα διαφάνειας κλπ.

Δεν θέλω να επεκταθώ σ' αυτό, καταλαβαίνετε τι εννοώ. Αν πάρετε το 1%, μόνο, για το Μετρό της Αθήνας, αντιπροσωπεύει έξι δισεκατομμύρια (6.000.000.000) δραχμές.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Λέει κτίρια, κύριε Κόρακα, δεν λέει έργα.

ΣΤΡΑΤΗΣ ΚΟΡΑΚΑΣ: Το Μετρό δεν έχει σταθμούς; Οι σταθμοί δεν είναι κτίρια; 'Εστω και τα κτίρια αυτά βάλτε τα κάτω και θα το δείτε. Εγώ αμφισβητώ τον τρόπο. Να μπουν έργα τέχνης και στους σταθμούς του Μετρό και οπουδήποτε αλλού υπάρχει δυνατότητα να μπουν, αλλά να μπουν με τρόπο διαφανή, με διαγωνισμούς και όχι με τον απόλυτο και αδιαφανή έλεγχο αποκλειστικά του Υπουργείου ή των ανθρώπων που διορίζει το Υπουργείο.

Για τον κινηματογράφο, επίσης, θα ήθελα να πω ότι υπάρχουν πάρα πολλά και σοβαρά προβλήματα. Το αναγνωρίσατε και σεις, δίνονται τεράστια ποσά για την προβολή ξένων ταινιών. Καταργείται το Φεστιβάλ Ελληνικού Κινηματογράφου και έχουμε διαγωνιστικό φεστιβάλ μόνο για τις ξένες ταινίες. Κάπου θα εμφανίζονται και οι ελληνικές ταινίες, αλλά όχι διαγωνιστικά. Δηλαδή, έχουμε έναν πλήρη αφελληνισμό του Φεστιβάλ Κινηματογράφου. Θα μοιράζετε για τα μάτια του κόσμου μερικά βραβεία και αυτά πάλι με το γνωστό, δικό σας τρόπο.

Θα ήθελα τέλος, κύριε Πρόεδρε, να πω ότι το νομοσχέδιο αυτό, για το οποίο τόσο πολύ καυχιέται, επαίρεται ο κύριος Υπουργός, πραγματικά μόνο ζημιά θα κάνει στα πολιτιστικά πράγματα της χώρας μας. Νομίζω ότι θα πρέπει να ακούσει ο Υπουργός την έκκληση που κάνουν όλοι οι μαζικοί πολιτιστικοί φορείς, να το αποσύρει, να κουβεντιάσει μαζί τους. 'Εχουν προτάσεις και οι σκηνοθέτες και οι εικαστικοί και οι μουσικοί. 'Εχουν πολύ συγκεκριμένες και πολύ ενδιαφέρουσες και θετικές προτάσεις για ρυθμίσεις σίγουρα καλύτερες από αυτές.

Θα πρέπει να το ξαναφέρει εδώ στη Βουλή, ώστε να μπορέσουμε πραγματικά να συμφωνήσουμε όλοι πάνω σ' αυτήν την πολιτιστική πολιτική που πρέπει να εφαρμοστεί στη χώρα μας. Διαφορετικά επαναλαμβάνουμε την κριτική μας και τη διαπίστωσή μας.

Η Κυβέρνηση απλώς θα αποδείξει ότι και στο χώρο του πολιτισμού, περνάει την ίδια πολιτική όπως και σε όλους τους άλλους τομείς, συρρίκνωση των κοινωνικών δαπανών, ιδιωτικοποίηση των πάντων, επιβολή των ιδιωτικών ξένων και ντόπιων συμφερόντων. Το παράδειγμα Λαμπράκη αποτελεί ένα από τα πολλά παραδείγματα, για να μην αναφερθώ σε άλλα και τίποτε παραπάνω.

'Ετσι λοιπόν εμείς δεν είναι δυνατόν να ψηφίσουμε αυτό το νομοσχέδιο. Θα το καταψηφίσουμε. 'Εχει τη δυνατότητα μέχρι την Παρασκευή ο κύριος Υπουργός να το σκεφτεί. Ας μετατεθεί για μετά τις γιορτές η συζήτηση αυτού του νομοσχεδίου, η ολοκλήρωση του νομοσχεδίου με παρατηρήσεις σωστές, που μπορεί να πάρει από τους διάφορους φορείς.

ΠΡΟΕΔΡΕΥΩΝ (Νικόλαος Κατσαρός): Ο κ. Σαρρής έχει το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, το λόγο.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Μάνο.

ΣΤΕΦΑΝΟΣ ΜΑΝΟΣ: 'Ενα λεπτό, κύριε Πρόεδρε, αφήστε


 

  

Σελίδα 2957 

με να τελειώσω. Σύμφωνα με το άρθρο 54 παράγραφος 5, οι συνεδριάσεις τελειώνουν τα μεσάνυχτα. 'Εχουμε δηλαδή άλλα είκοσι λεπτά, που σημαίνει δύο ομιλητές επί συνόλου δεκαπέντε εγγεγραμμένων. 

Επειδή θέλω να προλάβω ορισμένες καταστάσεις, σύμφωνα με το άρθρο αυτό και την παράγραφο 5, σε τελείως έκτακτες περιπτώσεις μπορεί να παραταθεί περαιτέρω η συνεδρίαση. Αυτήν τη στιγμή γνωρίζω ότι η Διάσκεψη των Προέδρων με αποκλειστικά κομματική πλειοψηφία, δηλαδή του ΠΑΣΟΚ, αποφάσισε να τελειώσουμε σε μία μέρα. Αλλά δεν μπορεί η Διάσκεψη να είναι ανώτερη από τον Κανονισμό.

Αυτό το οποίο ζητώ εγώ λοιπόν είναι να υπάρξει αυστηρή τήρηση του Κανονισμού. Αν θέλετε να παρατείνετε τη συνεδρίαση, παρακαλώ -και νομίζω ότι οφείλετε- να εξηγήσετε αναλυτικά σε τι συνίστανται οι τελείως έκτακτες περιστάσεις, που δικαιλογούν την παραβίαση του Κανονισμού. Αλλιώς θα παρακαλέσω να μιλήσουν άλλοι δύο ομιλητές και να επανέλθουμε την Παρασκευή, όπως έχει ήδη συμφωνηθεί.

ΠΡΟΕΔΡΕΥΩΝ (Νικόλαος Κατσαρός): Κύριε Μάνο, απορρίπτεται ως πρόωρα υποβληθείς ο ισχυρισμός σας. Στις δώδεκα τα μεσάνυχτα μπορείτε να τον θέσετε, οπότε θα ακούσετε την απάντηση!!

ΣΤΕΦΑΝΟΣ ΜΑΝΟΣ: Κύριε Πρόεδρε, μου επιτρέπετε; Δεν θέλω να τα βάλω με το Προεδρείο, αλλά εδώ είμεθα όλοι Βουλευτές και προσπαθούμε να οργανώσουμε τη ζωή μας. Γνωρίζετε ότι αύριο το πρωί έχουμε πρωινή συνεδρίαση και αυτό επίσης συνηγορεί για την αυστηρότατη τήρηση του Κανονισμού. Και θα παρακαλέσω, προκειμένου να διευκολύνετε όλους εμάς που θέλουμε να προγραμματίσουμε το χρόνο μας, όπως άλλωστε και ο κύριος Υπουργός και οι συνεργάτες του και όλα τα υπόλοιπα μέλη της Βουλής, να μας πείτε τι προτίθεσθε να κάνετε και σε τι συνίσταται η εξαιρετική περίπτωση. 

'Ισως ο Υπουργός θέλει να μας εξηγήσει για ποιο λόγο είναι εξαιρετική περίπτωση;

ΠΡΟΕΔΡΕΥΩΝ (Νικόλαος Κατσαρός): Κύριε Μάνο, θα σας απαντήσει ο συνάδελφος, ο οποίος θα είναι στην έδρα στις δώδεκα η ώρα.

ΣΤΕΦΑΝΟΣ ΜΑΝΟΣ: Δηλαδή, παραιτείσθε της δικής σας ευθύνης ως μέλος του Προεδρείου; 

ΠΡΟΕΔΡΕΥΩΝ (Νικόλαος Κατσαρός): Ακούστε, δεν μπορώ προ της δωδεκάτης να πω απολύτως τίποτα.

Ορίστε, κύριε Σαρρή, έχετε το λόγο.

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, κυρίες και κύριοι συνάδελφοι, το υπό συζήτηση σχέδιο νόμου, έχει σαφώς το χαρακτήρα ενός πολυνομοσχεδίου και αυτό γιατί εμπεριέχει μικρά νομοσχέδια που αφορούν σε επί μέρους τομείς της πολιτιστικής δραστηριότητας. 

Το βιβλίο, τα εικαστικά, ο κινηματογράφος, το θέατρο, ο χορός, οι ορχήστρες, η μουσική παιδεία, τα πνευματικά δικαιώματα των πνευματικών δημιουργών, η επίλυση χρονιζόντων προβλημάτων των νομικών προσώπων του Υπουργείου Πολιτισμού και τέλος, ζητήματα προβολής της πολιτιστικής μας κληρονομιάς, είναι οι τομείς εκείνοι που εμπεριέχονται στο επίμαχο νομοσχέδιο. Επειδή αυτονόητα κάθε παρέμβαση έχει και το οικονομικό της κόστος, το εύρος της όποιας παρέμβασης που γίνεται μ'αυτό το νομοσχέδιο, φυσικό είναι να περιορίζεται στα πλαίσια ενός προϋπολογισμού φτωχού του Υπουργείου Πολιτισμού, που είναι δεδομένος.

Ο ελληνικός πολιτισμός σαφώς είναι ό,τι πολυτιμότερο συγκριτικό πλεονέκτημα διαθέτει η πατρίδα μας. Η βαριά όμως αυτή κληρονομιά των προγόνων μας μπορεί να είναι μεν το καλύτερο μέσο για την προβολή της σύγχρονης Ελλάδας, αποτελεί όμως ταυτόχρονα ένα δυσβάσταχτο φορτίο σύγκρισης των νεοελλήνων με τους αρχαίους 'Ελληνες, που έχουν εξιδανικευθεί -και δικαιολογημένα- και δεν είναι λίγες οι φορές που αυτή η σύγκριση αποβαίνει σε βάρος των νεοελλήνων. Δεν είναι σπάνιο ξένοι, αλλά και 'Ελληνες, να αποκαλούν τους νεοέλληνες ότι είναι ανάξιοι συνεχιστές άξιων προγόνων.

Εμείς όμως, τι κάνουμε για να αλλάξουμε αυτήν την αντίληψη που όντως μας αδικεί;

Η προσχηματική, παραδείγματος χάριν, επίκληση του επιχειρήματος από μέρους των Βρετανών ότι η Αθήνα δεν διαθέτει σύγχρονο μουσείο, ικανό να προστατεύσει τα κλεμμένα μάρμαρα του Παρθενώνα, τα ελγίνεια μάρμαρα, για να μας απορρίπτουν κατά καιρούς το δίκαιο αίτημα της επιστροφής των μαρμάρων του Παρθενώνα στην πατρίδα μας- αίτημα που είχε τεθεί παλιότερα από την αείμνηστη Μελίνα Μερκούρη, αλλά και πρόσφατα από τον Υπουργό Πολιτισμού κ.Βενιζέλο- αποδεικνύει ότι έχουμε κάποια κενά, σημαντικά κενά υποδομών για την προστασία της πολιτιστικής μας κληρονομιάς και των αρχαιολογικών μας θησαυρών, πράγμα που αποτελεί και την αχίλλειο πτέρνα της χώρας μας.

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ.)

Σ'αυτή, λοιπόν, την αχίλλειο πτέρνα στοχεύουν οι αντίπαλοί μας. Βέβαια, είναι γνωστό ότι το Υπουργείο Πολιτισμού έχει δρομολογήσει και την κατασκευή του Μουσείου της Ακρόπολης. Και μια που αναφερόμαστε σε αρχαίο πολιτισμό, να πάμε και στην Κρήτη στο Μινωικό πολιτισμό. 'Εχει δρομολογηθεί η επέκταση του Μουσείου του Ηρακλείου, η αναστήλωση της Κνωσού που καταρρέει και κινδυνεύει και έχει δρομολογηθεί ακόμα η δημιουργία ενός νέου μουσείου -αν και είναι στο στάδιο της μελέτης- στη Φαιστό.

Πρέπει όμως να παραδεχθούμε ότι, παρά τα σημαντικά βήματα που έχει κάνει το Υπουργείο Πολιτισμού, έχουμε καθυστερήσει σημαντικά. Χρειάζονται γρηγορότεροι ρυθμοί. 'Επρεπε αυτά να έχουν γίνει πριν πολλά χρόνια. Χιλιάδες αρχαιολογικοί θησαυροί συσσωρεύονται σε υπόγειους ή και ανοικτούς αποθηκευτικούς χώρους. 'Αλλοι ακόμα θησαυροί καταληστεύονται συστηματικά από τους αρχαιοκάπηλους. Και αυτό, γιατί δεν υπάρχουν κατάλληλοι, αλλά και επαρκείς μουσειακοί ή αποθηκευτικοί χώροι, για να προστατευθούν οι θησαυροί της πολιτιστικής μας κληρονομιάς και να εκτεθούν στη συνέχεια στο κοινό, το ελληνικό ή το ξένο.

Ο ελληνικός πολιτισμός είναι ισχυρός πολιτισμός και διαχρονικός. 'Εχει συνέχεια, η οποία δεν διακόπτεται ή δεν πρέπει να διακόπτεται και οι διάφοροι περίοδοι του πολιτισμού συνυπάρχουν και δρώντας προσθετικά, αυξάνουν τη συνολική ισχύ της επιρροής του. Είναι πραγματικά ο ελληνικός πολιτισμός αξιοθαύμαστος, ο πρώτος πολιτισμός σε ολόκληρο τον κόσμο.

Το υπό συζήτηση πολυνομοσχέδιο επιχειρεί μια δέσμη νομοθετικών παρεμβάσεων σε όλους τους τομείς, ή περίπου σε όλους τους τομείς, της πολιτιστικής πολιτικής προς την κατεύθυνση της ανάπτυξής της. Στο βασικής σημασίας παραδείγματος χάρη πεδίο της ανάδειξης και προβολής της πολιτιστικής μας κληρονομιάς, το σχέδιο νόμου αυτό προβλέπει την ίδρυση ανώνυμης εταιρείας για την προβολή της πολιτιστικής μας κληρονομιάς, την ίδρυση Ευρωπαϊκού Κέντρου 'Ερευνας Βυζαντινού Πολιτισμού, Κέντρου Επαγγελματικής Εξειδίκευσης στη συντήρηση και αποκατάσταση των μνημείων, καθώς και τη δυνατότητα ίδρυσης ελληνικών ινστιτούτων και αρχαιολογικών σχολών στο εσωτερικό, κατά τα πρότυπα των ξένων αρχαιολογικών σχολών που λειτουργούν στην Ελλάδα χρόνια τώρα και έχουν προβεί στις πιο σημαντικές ανασκαφές -μην ξεχνάμε τον 'Εβανς και το Σλήμαν- καθώς και γνωμοδοτικού συμβουλίου μουσειακής πολιτικής.

Ακόμα, θεσμοθετείται το Κέντρο Εκπαιδευτικών Προγραμμάτων του Υπουργείου Πολιτισμού.

Στο επίσης ενδιαφέρον πεδίο του σύγχρονου πολιτισμού, το σχέδιο νόμου αυτό καλύπτει νομοθετικά πολλές μορφές της καλλιτεχνικής δραστηριότητας. Στο χώρο του βιβλίου -ακούσθηκε προηγουμένως και από τον κύριο Υπουργό- καθιερώνεται ενιαία τιμή, ιδρύεται η αστική μη κερδοσκοπική εταιρεία "Κρατικό Λογοτεχνικό Αρχείο Θεσσαλονίκης", αναδιοργανώνεται το καθεστώς των ετήσιων λογοτεχνικών βραβείων, με τη θέσπιση νέου μεγάλου βραβείου λογοτεχνίας για το σύνολο του έργου διακεκριμένων συγγραφέων. 

Η ίδρυση δύο μουσείων σύγχρονης τέχνης, του Εθνικού Μουσείου στην Αθήνα και του Κρατικού στη Θεσσαλονίκη, το


 

  

Σελίδα 2958 

Ταμείο Απόκτησης 'Εργων Τέχνης στην Εθνική Πινακοθήκη, καθώς και Μουσείο Φωτογραφίας, σηματοδοτούν τη νομοθετική παρέμβαση στο πεδίο της εικαστικής πολιτικής.

Στο χώρο του θεάτρου και του χορού θεσπίζονται κρατικά βραβεία, συγγραφείς παιδικού θεατρικού έργου και επισημοποιείται το κρατικό βραβείο "Μελίνα Μερκούρη". Συστηματοποιούνται τα κρατικά βραβεία χορού, ιδρύεται δε η 'Οπερα Δωματίου Θεσσαλονίκης.

Στο χώρο του κινηματογράφου οργανώνεται το αυτοτελές νομικό πρόσωπο "Φεστιβάλ Κινηματογράφου Θεσσαλονίκης", ρυθμίζεται ο θεσμός των κρατικών βραβείων, παρέχεται η νομοθετική εξουσιοδότηση για τη βελτίωση του καταστατικού του Ελληνικού Κέντρου Κινηματογράφου, ιδρύεται μουσείο κινηματογράφου.

Με το παρόν σχέδιο νόμου, κυρίες και κύριοι συνάδελφοι, ρυθμίζονται ακόμα επί μέρους θέματα, που εκκρεμούν, για τις κρατικές ορχήστρες, τις υπηρεσίες του Υπουργείου Πολιτισμού, την πνευματική ιδιοκτησία με εναρμόνιση της κείμενης νομοθεσίας με τις οδηγίες της Ευρωπαϊκής 'Ενωσης. Αποκτούν δε μονιμότητα και προοπτική οι πολιτιστικοί θεσμοί της Πολιτιστικής Πρωτεύουσας της Ευρώπης "Θεσσαλονίκη '97".

Κατά την κατ' άρθρο συζήτηση θα έχουμε την ευκαιρία να δούμε λεπτομερειακά όλες τις προτεινόμενες ρυθμίσεις.

Κυρίες και κύριοι συνάδελφοι, ο πολιτισμός έχει σαφώς εθνική διάσταση.

Αφορά όλον τον ελληνικό λαό και την πολυκύμαντη ιστορική του διαδρομή ανά τους αιώνες. Απαιτείται, λοιπόν, προσέγγιση των απόψεων όλων των πτερύγων, ώστε αυτό το νομοσχέδιο να συμβάλει στην ανάπτυξη και στην προβολή του πολιτισμού μας ουσιαστικά και να δώσει τις καλύτερες δυνατές λύσεις. Ευχαριστώ, κύριε Πρόεδρε. 

ΣΤΕΦΑΝΟΣ ΜΑΝΟΣ: Κύριε Πρόεδρε, μου επιτρέπετε;

ΠΡΟΕΔΡΕΥΩΝ (Λουκάς Αποστολίδης): Ορίστε.

ΣΤΕΦΑΝΟΣ ΜΑΝΟΣ: Για την οργάνωση της συζήτησης έθεσα στον κ. Κατσαρό, πριν από σας ένα θέμα. Σύμφωνα με το άρθρο 54, παράγραφος 5, πλην εξαιρετικών περιπτώσεων, οι συνεδριάσεις τελειώνουν το μεσονύκτιο, δηλαδή σε δέκα λεπτά.

Επεσήμανα το εξής: Πρώτον, ότι αύριο έχουμε πρωινή συνεδρίαση, την δεκάτη πρωινή. Μερικοί συνάδελφοι έχουν επιτροπές στις εννέα το πρωί. Είναι ακόμη δεκατέσσερις συνάδελφοι εγγεγραμμένοι, που σημαίνει, ότι αν τηρηθεί ακριβώς το δεκάλεπτο, είναι περίπου δυόμισι ακόμη ώρες, έως ότου φθάσουμε στην ώρα της ψηφοφορίας. 

Επεσήμανα επίσης, ότι δεν υπάρχει απόφαση της Ολομελείας που να λέει ότι θα τελειώσουμε επί της αρχής σήμερα. Υπάρχει μόνο η εκδήλωση της επιθυμίας του Προέδρου. Ο Πρόεδρος, όμως, και απ' ότι αντελήφθην, η πλειοψηφία στη Διάσκεψη των Προέδρων, δηλαδή η κομματική πλειοψηφία του ΠΑΣΟΚ είναι εκείνη η οποία δημιούργησε αυτό το περίεργο καθεστώς, να συζητούμε νομοσχέδια με εμβόλιμες συνεδριάσεις, να διακόπτουμε το ένα, να αρχίζουμε ένα άλλο. 

Θα σας παρακαλέσω λοιπόν, εφόσον δεν υπάρχει οποιοσδήποτε λόγος τον οποίο μπορείτε να τον αιτιολογήσετε, κάποια τελείως ιδιαίτερη περίπτωση που να δικαιολογεί οποιαδήποτε παράταση για την παραβίαση του Κανονισμού, να εφαρμοστεί κατά γράμμα ο Κανονισμός. Θα είναι μια ασυνήθιστη πράξη αυτή για το Προεδρείο.

ΠΡΟΕΔΡΕΥΩΝ (Λουκάς Αποστολίδης): Κύριε Μάνο, γνωρίζετε πολύ καλά -συνήθως κάθομαι προς το τέλος των συνεδριάσεων- ότι η συντριπτική πλειοψηφία των τελευταίων συνεδριάσεων είναι μέχρι τη 01.00' - 02.00' που συνεχίζεται η συζήτηση, χωρίς να υπάρχουν εξαιρετικοί λόγοι που είπατε προηγουμένως. 

Στην προκειμένη, όμως, περίπτωση δεν είναι η διάθεση του Προέδρου του κ. Κακλαμάνη. Και στη Διάσκεψη των Προέδρων σας διαβεβαιώνω, δεν ήταν η κομματική πλειοψηφία η οποία συναίνεσε για να μη συνεχιστεί η συζήτηση επί του προηγούμενου νομοσχεδίου και να διακοπεί. 'Ολες οι πτέρυγες συναίνεσαν για να υπάρχει αυτή η διακοπή, λόγω του ότι υπάρχει η εξαιρετική ανάγκη για το συγκεκριμένο νομοσχέδιο να ολοκληρωθεί η συζήτησή του. Αυτό είναι γνωστό. 'Ηταν μακρά η συζήτηση στη Διάσκεψη των Προέδρων. Χθες όταν ο κ. Κακλαμάνης από της έδρας εδώ έβαλε το ζήτημα της διακοπής, ομόφωνα το Σώμα χωρίς ουδεμία, έστω την παραμικρή ένσταση... 

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε...

ΠΡΟΕΔΡΕΥΩΝ (Λουκάς Αποστολίδης): Σας παρακαλώ! Κάνατε χθες ένσταση; Εγώ θα πάρω τα Πρακτικά, γιατί ήμουν στην 'Εδρα. Ουδείς έκανε ένσταση χθες.

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κάνουμε τώρα, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε συνάδελφε! 

Εγώ θα συνεχίσω τη διαδικασία και θα σας πω το εξής, κύριε Μάνο. Από τα δεκατρία -δεκατέσσερα άτομα που είναι εδώ μέσα, σας διαβεβαιώνω ότι δεν είναι παραπάνω από τέσσερις- πέντε που θα πάρουν το λόγο, διότι οι περισσότεροι απουσιάζουν. Θα δείτε στη συνέχεια της συζήτησης.

Ο κ. Πολύδωρας έχει το λόγο.

ΣΤΕΦΑΝΟΣ ΜΑΝΟΣ: 'Οχι, με συγχωρείτε. Θέσατε ένα θέμα και θα σας παρακαλέσω να δεχθείτε σε συντομία μια απάντηση.

Πρώτον, οι δικές μου πληροφορίες, για το τι διημείφθη στη Διάσκεψη, διαφέρουν από τις δικές σας. Μπορεί να έχω άδικο, αλλά αυτές είναι οι πληροφορίες μου. Οι πληροφορίες μου είναι ότι η απόφαση πάρθηκε παρά την αντίρρηση των κομμάτων της Αντιπολίτευσης. Αλλά είστε η Πλειοψηφία. Η Διάσκεψη, όμως, των Προέδρων δεν προηγείται του Κανονισμού. Αυτό είναι το πρώτο θέμα.

Το δεύτερο θέμα είναι, ότι είναι καιρός να μάθουμε, εδώ μέσα τουλάχιστον, ότι πρέπει να τηρούμε ορισμένους κανόνες. Πριν από λίγο ο Κοινοβουλευτικός Εκπρόσωπος του ΠΑΣΟΚ με συντριβή ομολόγησε ότι ένας νόμος που πέρασε για τη διαφάνεια στις προγραμματικές συμφωνίες δεν τηρείται. Και λέγαμε επ' ευκαιρία και κατ' ιδίαν ότι είναι καιρός να μάθουμε να εφαρμόζουμε τους νόμους. Το ίδιο ισχύει και για τον Κανονισμό.

Το επιχείρημά σας ότι τάχα δεν ετηρήθη ο Κανονισμός στο παρελθόν ...

ΠΡΟΕΔΡΕΥΩΝ (Λουκάς Αποστολίδης): Μα δεν είναι "τάχα", κύριε Μάνο. 

ΣΤΕΦΑΝΟΣ ΜΑΝΟΣ: Ναι, ναι.

ΠΡΟΕΔΡΕΥΩΝ (Λουκάς Αποστολίδης): Μα, ήσασταν εδώ χθες και ουδείς αντέδρασε σ' αυτήν τη διαδικασία. Το Προεδρείο πάντως κρίνει ότι δεν γίνεται παράβαση.

ΣΤΕΦΑΝΟΣ ΜΑΝΟΣ: Κάντε μου τη χάρη.

ΠΡΟΕΔΡΕΥΩΝ (Λουκάς Αποστολίδης): Να σας κάνω τη χάρη, αλλά μη μου λέτε "τάχα". Σε γεγονότα δεν μπορείτε να λέτε "τάχα", υποθετικά, όταν είναι όλη η Ολομέλεια παρούσα. 

ΣΤΕΦΑΝΟΣ ΜΑΝΟΣ: Θα το βάλω λοιπόν αλλού το "τάχα" και δεν θα το βάλω εκεί που νομίζετε εσείς. Το μόνο που επισημαίνω είναι το εξής, κύριε Πρόεδρε. Ο Κανονισμός είναι σαφής, άρθρο 54 παράγραφος 5 "σε τελείως εξαιρετικές περιπτώσεις μόνον μπορεί να παραταθεί πέραν του μεσονυκτίου". Είναι τώρα μεσονύκτιο. Ποιες είναι οι εξαιρετικές περιπτώσεις; Κάποιος πρέπει να μας τις πει, αλλιώς παρακαλώ εσάς, τον Πρόεδρο να τηρήσετε τον Κανονισμό κατά γράμμα, όχι όπως έχουμε μάθει να τον τηρούμε.

ΠΡΟΕΔΡΕΥΩΝ (Λουκάς Αποστολίδης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: 'Ακουσα να λέτε ότι όλες οι παρατάξεις συμφώνησαν. Θα σας παρακαλέσω να μη μας προκαλείτε. Ξέρετε πάρα πολύ καλά ότι η δική μας θέση είναι ότι πρέπει οι συζητήσεις των νομοσχεδίων να γίνονται με την κανονική διαδικασία, δηλαδή χωρίς ντε και καλά να βάζουμε χρονικούς περιορισμούς, ασφυκτικούς μάλιστα, που υποβαθμίζουν το Κοινοβούλιο απλώς στο ρόλο του πρωτοκολλητή, όπως για ένα τέτοιο νομοσχέδιο τεράστιας σημασίας, που το κάθε άρθρο του θα μπορούσε να είναι ένα ξεχωριστό νομοσχέδιο, να συζητιέται στα ασφυκτικά όρια σε τρεις μέρες. Υπάρχουν τόσοι συνάδελφοι να μιλήσουν. Και αν ήταν


 

  

Σελίδα 2959 

διαφορετική η διαδικασία, θα εμφανίζονταν και άλλοι. 'Η θέλουμε, λοιπόν, να μιλούν οι συνάδελφοι Βουλευτές και να συμμετέχουν στο κοινοβουλευτικό έργο ή θέλουμε να τους αποκλείσουμε, οπότε υπάρχουν και άλλες μέθοδοι.

Θα ήθελα επίσης να πω ότι το εάν θα πάμε με τις 00.00' η ώρα, ή όχι, φυσικά καθορίζεται από τον Κανονισμό. Νομίζω ότι έχει δίκιο ο κ. Μάνος, έτσι όπως το έθεσε. Ωστόσο εγώ καταλαβαίνω ότι δυσκολεύεστε, διότι υπάρχουν συνάδελφοι που θέλουν να μιλήσουν. Δυσκολεύεστε απ' αυτήν την τακτική. Την Παρασκευή ξεκινάμε τη συζήτηση επί των άρθρων. Θα έρθετε τώρα να μας καλέσετε να ψηφίσουμε επί της αρχής και θα μας πείτε για τις δευτερολογίες των εισηγητών ή δεν ξέρω τι άλλο, όταν θα μιλήσουν στην πρώτη ενότητα -αν τα πάτε με ενότητες, ακόμα χειρότερα- να τοποθετηθούν. Αυτό όμως δεν είναι διαδικασία.

Θα ήθελα όμως να λέτε, όταν ερχόμαστε εδώ, τι συζητήσαμε στη Διάσκεψη των Προέδρων. Είπατε ότι χθες -το είπε και ο κύριος Πρόεδρος προηγουμένως, αλλά δεν θέλησα να παρέμβω- δεν αντέδρασε κανείς. Μα, όσες φορές αντιδράσαμε, πήραμε την απάντηση καταπέλτη: "ξέρετε πολύ καλά πως η απόφαση αυτή λήφθηκε στη Διάσκεψη των Προέδρων. Και η Διάσκεψη των Προέδρων με βάση τον Κανονισμό αποφασίζει πόσες μέρες θα κρατήσει ένα νομοσχέδιο". Δεν καταλαβαίνω γιατί πρέπει κάθε φορά να προσπαθούμε να δικαιολογούμε τα αδικαιολόγητα. Λυπάμαι.

ΠΡΟΕΔΡΕΥΩΝ (Λουκάς Αποστολίδης): Η κ. Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, ήθελα κι εγώ να σας παρακαλέσω, μια και έχουμε μείνει ελάχιστοι και φαντάζομαι ότι και οι συνάδελφοι που θέλουν να μιλήσουν θα ήθελαν μεγαλύτερο ακροατήριο και να μη μιλάνε στη 01.00' η ώρα τη νύχτα.

Είπατε ότι όλα τα κόμματα συμφώνησαν. Θα κάνω κι εγώ ένσταση, γιατί έχω το Πρακτικό της συζήτησης που έγινε στη Διάσκεψη των Προέδρων και η δική μας θέση ήταν να μην υπάρχουν περιορισμοί. 

Θα παρακαλούσα κι εγώ, εάν είναι δυνατόν να διακόψουμε ή, εν πάση περιπτώσει, ας το θέσουμε σε ψηφοφορία.

ΠΡΟΕΔΡΕΥΩΝ (Λουκάς Αποστολίδης): Δεν είναι θέμα ψηφοφορίας.

Κύριε Μάνο, ζητήσατε πριν τους εξαιρετικούς λόγους. Σας εξήγησα ότι πάρθηκε απόφαση στη Διάσκεψη των Προέδρων.

Κύριοι συνάδελφοι, όταν διακόπτεται ένα νομοσχέδιο που βρίσκεται σε εξέλιξη η διαδικασία συζήτησής του στην Ολομέλεια, για εξαιρετικούς λόγους ασφαλώς διακόπτεται η συζήτησή του, για να έλθει το συγκεκριμένο νομοσχέδιο. 

Οι λόγοι έχουν εξηγηθεί, κύριε Μάνο. Θα δώσω το λόγο στον κύριο Υπουργό, να σας εξηγήσει και εκείνος και θα συνεχίσουμε τη διαδικασία.

Ορίστε, κύριε Υπουργέ.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κατά τον Κανονισμό, το νομοσχέδιο αυτό συγκεντρώνει και μάλιστα δύο φορές, τα προσόντα της συζήτησής του με τη διαδικασία της οργανωμένης συζήτησης. Είναι ένα νομοσχέδιο που συζητήθηκε επί τέσσερις πλήρεις συνεδριάσεις στην αρμόδια Επιτροπή Μορφωτικών Υποθέσεων και ένα νομοσχέδιο για το οποίο έγινε ακρόαση δέκα...

ΗΛΙΑΣ ΒΕΖΔΡΕΒΑΝΗΣ: Στην ουσία δεν μετείχαν τα 5/6 των Βουλευτών, γιατί στην Επιτροπή Μορφωτικών Υποθέσεων δεν μετέχουν τα 5/6 των Βουλευτών.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Σας λέγω, τι λέγει ο Κανονισμός.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Βεζδρεβάνη.

ΗΛΙΑΣ ΒΕΖΔΡΕΒΑΝΗΣ: Εμείς δεν λάβαμε μέρος στη σύσκεψη, άρα δεν γνωρίζουμε.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αφήστε με να ολοκληρώσω. Γιατί εκνευρίζεσθε; 

Κατά τον Κανονισμό της Βουλής, με τη διαδικασία της οργανωμένης συζήτησης εισάγονται στην Ολομέλεια και συζητούνται νομοσχέδια που έχουν υπερβεί τον αριθμό των τριών πλήρων συνεδριάσεων ή για τα οποία έχει γίνει ακρόαση εξωκοινοβουλευτικών προσώπων.

Στην προκειμένη περίπτωση είχαμε τέσσερις πλήρεις συνεδριάσεις. Και όπως ξέρετε, απαιτείται ειδική άδεια του Προέδρου για συνεδρίαση πέραν της τρίτης. Επίσης, έγινε ακρόαση δέκα εξωκοινοβουλευτικών προσώπων. 

Η Διάσκεψη, λοιπόν, των Προέδρων απεφάσισε να διεξαχθεί η συζήτηση σε τρεις συνεδριάσεις, όχι με τους χρονικούς περιορισμούς των ομιλητών που ισχύουν στην οργανωμένη συζήτηση, αλλά με τα χρονικά όρια αγορεύσεων της κανονικής συζήτησης. Αλλά παραμένει το όριο των τριών συνεδριάσεων. Και κατά παγία πρακτική της Βουλής, όταν ορίζεται σε τρεις ο αριθμός των συνεδριάσεων, η μια διατίθεται επί της αρχής και οι δύο επί των άρθρων.

ΣΤΕΦΑΝΟΣ ΜΑΝΟΣ: Γιατί τα λέτε αυτά, αφού πολλές φορές διατίθενται δύο συνεδριάσεις επί της αρχής του νομοσχεδίου και μία για τα άρθρα.

ΠΡΟΕΔΡΕΥΩΝ (Λουκάς Αποστολίδης): Ο κ. Πολύδωρας έχει το λόγο.

ΣΤΕΦΑΝΟΣ ΜΑΝΟΣ: Το λόγο θα ήθελα, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Δεν έχετε το λόγο. Εξαντλήθηκε η συζήτηση. Αυτό κρίνει το Προεδρείο.

ΣΤΕΦΑΝΟΣ ΜΑΝΟΣ: Πρώτον, μην εκνευρίζεσθε. 

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Μάνο. Τι κουβέντες είναι αυτές; 

ΣΤΕΦΑΝΟΣ ΜΑΝΟΣ: Παρακαλώ, μην εκνευρίζεσθε.

ΠΡΟΕΔΡΕΥΩΝ (Λουκάς Αποστολίδης): Δεν εκνευρίζομαι, κύριε Μάνο, αλλά είναι δυνατόν να λέγονται αυτά τα πράγματα εδώ; 

ΣΤΕΦΑΝΟΣ ΜΑΝΟΣ: Γιατί το Προεδρείο παραβιάζει τον Κανονισμό;

ΠΡΟΕΔΡΕΥΩΝ (Λουκάς Αποστολίδης): Το Προεδρείο δεν παραβιάζει τον Κανονισμό. Σας επιχειρηματολογεί κατά λογική σειρά τα επιχειρήματά του. Δεν θέλετε να τα ακούσετε και δεν θέλετε να πεισθείτε.

ΣΤΕΦΑΝΟΣ ΜΑΝΟΣ: Σας ζήτησα να μου πείτε σε τι συνίσταται η εξαιρετική περίπτωση και για να σας προλάβω, σας επισημαίνω ότι αύριο διακόπτεται αυτό το "εξαιρετικής περίπτωσης" νομοσχέδιο για να αρχίσει το άλλο. Μα, είναι σοβαρά πράγματα αυτά ως επιχειρήματα;

ΠΡΟΕΔΡΕΥΩΝ (Λουκάς Αποστολίδης): Κύριε Πολύδωρα, έχετε το λόγο.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Είναι απαράδεκτα αυτά τα πράγματα, είναι θλίψη.

ΠΡΟΕΔΡΕΥΩΝ (Λουκάς Αποστολίδης): Νομίζετε, κύριε συνάδελφε, ότι βοηθάτε τη διαδικασία; Και εσείς προσωπικά, τουλάχιστον, έχετε μείνει μαζί μου βράδια και μέχρι τη μία και μέχρι τις δύο η ώρα. Σήμερα σας έπιασε η διαδικασία για το εξαιρετικό. Εγώ σας είπα την άποψή μου.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Πρέπει να είναι πάγια αυτή η θέση;

ΠΡΟΕΔΡΕΥΩΝ (Λουκάς Αποστολίδης): Θα σας παρακαλέσω, κυρία Αράπη. Εδώ δεν είναι γήπεδο για να φωνάζετε ό,τι ώρα θέλετε. 'Εχω δώσει το λόγο στον κ. Πολύδωρα.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Θα ήθελα και εγώ το λόγο.

ΠΡΟΕΔΡΕΥΩΝ (Λουκάς Αποστολίδης): 'Οταν τελειώσει ο κ. Πολύδωρας, να ζητήσετε το λόγο.

Ορίστε, κύριε Πολύδωρα.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Με ρωτήσατε σαν κόμμα, τι λέμε εμείς; Ρωτήσατε την κ. Λουλέ, τον κ. Κόρακα και άλλους.

ΠΡΟΕΔΡΕΥΩΝ (Λουκάς Αποστολίδης): Δεν ζητήσατε το λόγο. Αν τον είχατε ζητήσει, θα σας τον έδινα.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Ησασταν υποχρεωμένος να με ρωτήσετε. Σας το ζητώ τώρα.

ΠΡΟΕΔΡΕΥΩΝ (Λουκάς Αποστολίδης): 'Οχι όταν έχω δώσει το λόγο σε άλλο συνάδελφο. Να διαβάσετε τον Κανονισμό.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Οπου σας βολεύει, επικαλείσθε τον Κανονισμό.

ΠΡΟΕΔΡΕΥΩΝ (Λουκάς Αποστολίδης): Να διαβάσετε τον


 

  

Σελίδα 2960 

Κανονισμό. Και να είναι καλύτερη η συμπεριφορά σας. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Βρήκατε εμένα να φωνάξετε, που δεν ξέρω τον Κανονισμό. Τον ξέρουν οι άλλοι συνάδελφοι που μίλησαν για το θέμα αυτό.

ΠΡΟΕΔΡΕΥΩΝ (Λουκάς Αποστολίδης): Γιατί επιμένετε, κυρία Καραγιάννη; Θέλετε να δημιουργείτε φασαρία, να ακουστούμε; Αυτό είναι το πρόβλημά σας; Φωνάξτε.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ναι, θέλω να φωνάξω για να ακουστώ.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Πολύδωρα, έχετε το λόγο.

ΒΥΡΩΝ ΠΟΛΥΔΩΡΑΣ: Κυρίες και κύριοι συνάδελφοι, και ιδιαιτέρως, κύριε Πρόεδρε, επί του ανακύψαντος ζητήματος-προβλήματος επί του Κανονισμού, επιτρέψτε μου να σημειώσω ότι και εσείς δεν αναφερθήκατε στους εξαιρετικούς λόγους, παρά μόνο στον τίτλο. Και συμπερασματικά υποθέσατε ότι θα έχουν δοθεί εξηγήσεις για τους εξαιρετικούς λόγους αυτής της ανωμαλίας, της συνολικής ανωμαλίας στην εισαγωγή και συζήτηση του νομοσχεδίου και όχι μόνο στην ανωμαλία που αφορά τη δωδέκατη ώρα.

Σας γνωρίζω, εάν δεν το γνωρίζετε ότι και ο Υπουργός περιφρόνησε το Σώμα και δεν έκανε τον κόπο να μας δώσει εξηγήσεις γιατί αυτό συνέβη. Αυτό εγώ ως μέλος αυτής της συνελεύσεως το θεωρώ προσβλητικό. 'Οφειλε να μας πει ότι αυτό και αυτό συμβαίνει. Κάπου ακούστηκε, κάποιος αόριστος υπαινιγμός, ότι πρόκειται να λάβουμε χρήματα από την Ευρωπαϊκή 'Ενωση στο εικοσαήμερο των εορτών. Γι' αυτό και γίνεται αυτή η εσπευσμένη εισαγωγή και συζήτηση του παρόντος νομοσχεδίου στη Βουλή, κατ' αυτόν τον τρόπο.

Εγώ θέλω για το νομοσχέδιο που συζητούμε να μου επιτρέψετε να κάνω δύο ακαδημαϊκές παρατηρήσεις εισαγωγικά. Στον πόλεμο της Παλιγγενεσίας ο Οδυσσέας Ανδρούτσος με τους 'Ελληνες επαναστάτες πολιορκούσε την Ακρόπολη. Μια μέρα βλέπει τους Τούρκους να σπάνε τα μάρμαρα. Αιφνιαδιάστηκε, ρωτάει: "Τι κάνουν αυτοί εκεί". "Σπάνε τα μάρμαρα, ώστε από τις αρθρώσεις των ερεισμάτων να βγάλουν μολύβι" -είχαν μείνει από βόλια- "για να έχουν βόλια".

Στέλνει αμέσως με λευκή σημαία διαπραγματευτές ο Οδυσσέας Ανδρούτσος και τους λέει: "πόσα χρειάζεστε να σας στείλω". Και τους έστειλε βόλια για να χτυπήσουν οι Τούρκοι τον Οδυσσέα Ανδρούτσο και το στρατό του, αλλά να σωθούν τα μάρμαρα.

ΝΙΚΟΛΑΟΣ ΣΗΦΟΥΝΑΚΗΣ: Από ποιο κείμενο είναι αυτό;

ΑΝΔΡΙΑΝΗ ΛΟΥΛΕ: Σε αυτά είναι διαβασμένος καλά.

ΒΥΡΩΝ ΠΟΛΥΔΩΡΑΣ: Είμαι έτοιμος. Αυτό είναι πληροφορία του Καμπούρογλου η αυθεντικότερη, αλλά μεταφέρει θρύλο, ο οποίος έχει και άλλες πιστοποιήσεις.

Ο Μακρυγιάννης λέει, αν θέλετε κείμενο, "εμείς επληγωθήκαμε, σκοτωθήκαμε, γι' αυτά πολεμήσαμε", όταν είναι αξιωματικός στους Μύλους προ των Μυκηνών.

ΝΙΚΟΛΑΟΣ ΣΗΦΟΥΝΑΚΗΣ: ... (Δεν ακούστηκε)

ΒΥΡΩΝ ΠΟΛΥΔΩΡΑΣ: Ποτέ κανένας μύθος δεν προήλθε από το κενό. Είναι πάντοτε ένας μύθος, ο πυρήνας της αληθείας και ποτέ κανένα ψέμα δεν έγινε μύθος και θρύλος.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Ο κάθε μύθος έχει έναν πυρήνα αληθείας.

ΒΥΡΩΝ ΠΟΛΥΔΩΡΑΣ: Ο Σέλεϊ στο έργο του "Ελλάς" γράφει στον πρόλογό του. "'Ολοι είμαστε 'Ελληνες, η γλώσσα μας, η θρησκεία μας, ο πολιτισμός μας, οι τέχνες μας".

Αναφέρω αυτές τις δύο ακαδημαϊκές παρατηρήσεις για να σημειώσω ότι δεν είναι ένας αυτάρεσκος εθνικός εγωϊσμός, όταν ορίσουμε τους εαυτούς μας ως υπεύθυνους κληρονόμους. Θέλω να σημειώσω ότι ο γενικός και ισχύων αφορισμός, ότι είναι οικουμενική κληρονομιά, ότι είναι οικουμενικό απόθεμα, όπως είπε ο κ. Βενιζέλος, ισχύει. Αλλά έναντι αυτού του αποταμιεύματος του οικουμενικού, έχουμε θέση εμείς, οι 'Ελληνες. Αλίμονο εάν θεωρηθούμε επισκέπτες ή θεατές. Λέγοντας ότι είμαστε εμείς έχοντες θέσιν επί της κληρονομιάς και αναφερόμενος στο επιχείρημα για τα Ελγίνεια, διευκρινίζω ότι δεν θέλουμε να ανήκουν σε μας, είτε τους διοικητές είτε τους πολίτες αυτού του τόπου. Θέλουμε να έλθουν στον τόπο τους, όπου ανήκουν κατά το ταιριαστό, κατά το ηθικό, κατά το ιστορικό δεδομένο.

Εγώ, κυρίες και κύριοι συνάδελφοι, διαβάζοντας προσεκτικά το νομοσχέδιο είδα ότι έχει λάθος τάξιν προτεραιοτήτων. Συνομολογεί ο ίδιος ο Υπουργός ότι μένει έξω ο αρχαιολογικός νόμος.

Δεν είναι να καθυστερούμε. Ο αρχαιολογικός νόμος πρέπει να έλθει και να συνοδευθεί με κάτι περισσότερο από το 0,3% του Εθνικού Προϋπολογισμού. Το δε επιχείρημα ότι έχουμε λαμβάνειν από τον "τζόγο", θα πρέπει να σβηστεί αμέσως, διότι είναι μη συμβατές έννοιες ο πολιτισμός και το παιχνίδι, ο "τζόγος". Είναι μη συμβατές έννοιες. Θα πρέπει να κοπεί αυτό που ανήκει στον πολιτισμό τον ελληνικό, από το ταμείο το ελληνικό και τα άλλα τα του "τζόγου" να πάνε σε άλλες κατευθύνσεις. 'Οχι σ' αυτήν η σύζευξη.

Στη λάθος τάξη των προτεραιοτήτων σημειώνω ότι όλα αυτά, ίσως, θέλουν να λύσουν προβλήματα υπαρκτά, αλλά τα λύνουν κατά τον χειρότερο τρόπο. Τα αγγίζουν ακροθιγώς και κάπου αλλού τα σπρώχνουν, τα επισπεύδουν. Παραδείγματος χάρη κινηματογράφος. Καλά τα φεστιβάλ όλα, λείπει όμως από το νομοσχέδιο και από την πρόταση την πολιτική εν τέλει, ένα θαυμάσιο συντεταγμένο όργανο που θα μπορούσε να ήταν σύμβουλος της κυβερνήσεως και να αναλάβει δράση και ρόλο με το νομοσχέδιο, με νομοθετική πρόβλεψη. Το όργανο που λέγεται διασωματιακό όργανο κινηματογράφου, όπου οι πάντες μετέχουν εκεί. Και είναι πρόθυμοι, πέτυχαν και συνεννόηση μεταξύ τους, να αναλάβουν δράση.

Συντονισμένη, εντεταγμένη και αποτελεσματική. Το δεύτερο είναι ότι στον κινηματογράφο πρέπει να ασχοληθούμε με τη βιομηχανία του κινηματογράφου, με συμπαραγωγές, ώστε να είναι πράγματι η Ελλάδα ωφελημένη. Τίποτα. Στατικά δύο φεστιβάλ, ένας ρυθμός και ένα πνεύμα περίπου αναγνωρίζον τα υπάρχοντα τα οποία έχουν μάλλον απαξιωθεί αφ' εαυτών, τα θεσμοθετεί και λέει "κάνω πολιτική κινηματογράφου". Είναι λάθος.

Το βιβλίο ακόμη. 'Οταν επιλαμβάνεται ο Υπουργός και ικανοποιεί έστω συντεχνιακά αιτήματα, την άλλη ώρα έρχεται να μας πει ότι, ξέρετε, εγώ κάνω πολιτική πολιτισμού και δεν είμαι ένας παθητικός αποδέκτης των συντεχνιακών αιτημάτων. Και όμως στην αγορά του βιβλίου ισχύει, και το παρακάμπτετε, αυτό το οποίο είπε ο κ. Μάνος για την "αμαζόνα". Είναι πρόβλημα που θα κληθούμε να το αντιμετωπίσουμε πολύ σύντομα και θα έπρεπε να λάβουμε τώρα, εδώ, τα οχυρωματικά μας μέσα και τους οχυρωματικούς μας τρόπους. Τα βραβεία δεν πρέπει να "τα δίνετε σεις", θα έπρεπε να τα δίνουν εκείνοι οι έγκυροι πνευματικοί άνθρωποι, όπως συνέβαινε πάντοτε. Και τα δίνετε κατά τον τρόπο τον έμμεσο, με το να διορίζετε εσείς εκείνους οι οποίοι θα αναδείξουν τις επιτροπές των βραβείων για τη λογοτεχνία και για τα βιβλία.

Τρίτον, θέλω να σημειώσω για τα δύο "ταμεία". Αυτό είναι το θέμα της οργανώσεως συναυλιών. Τα "ταμεία" της οργανώσεως συναυλιών μετατρέπονται σε Νομικά Πρόσωπα Ιδιωτικού Δικαίου, όπως και η ανώνυμη εταιρεία προβολής.

Θέλω να σημειώσω εδώ ότι τα ταμεία υπήρχαν και ήταν Νομικά Πρόσωπα Δημοσίου Δικαίου. Και τα καταργεί.

Και θέλω να σημειώσω ακόμη ότι προχωρεί στην κατοχύρωση κατά πλεονασμό, στην κατοχύρωση των προνομίων των ταμείων, λέγοντας ρητά στο άρθρο 5: "Τα ταμεία απολαμβάνουν όλων των διοικητικών οικονομικών και δικαστικών ατελειών, καθώς και όλων των δικονομικών και ουσιαστικών προνομίων του δημοσίου". 

Μα, αυτό αποτελεί περίπου ταύτιση με τα Νομικά Πρόσωπα Δημοσίου Δικαίου -ταμεία, για τις συναυλίες που υπήρχαν. Τις ο λόγος να τα μετατρέψει σε Νομικά Πρόσωπα Ιδιωτικού Δικαίου; Για την εταιρεία προβολής σας λέω απλά το σκοπό. Ο σκοπός είναι για την εταιρεία της προβολής στο άρθρο 6 η παραγωγή, η έκδοση και διάθεση βιβλίων, περιοδικών και άλλων εντύπων οπτικοακουστικού υλικού, φωτογραφιών, παιχνιδιών ή άλλων συναφών αντικειμένων κλπ. Θα έχει μέσα η εταιρεία να κάνει τέτοιες παραγωγές; Και τότε τι είδους


 

  

Σελίδα 2961 

εκσυγχρονισμός είναι αυτός; Διότι με ένα συντονιστή, είτε διευθυντή του Υπουργείου είτε το ΤΑΠΑ, θα μπορούσε να κινητοποιήσει όλο το δυναμικό της παραγωγής, το ελληνικό δυναμικό της παραγωγής αξιοποίησης, προβολής των δεδομένων.

Και θέλω να σημειώσω ότι η προηγούμενη παράγραφος λέει γι' αυτό, ότι μπορεί αυτή η εταιρεία να χρησιμοποιεί τους χώρους και τα εργαστήρια του ΤΑΠΑ. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

'Οπως καταλαβαίνετε, υπό την πίεση του χρόνου δεν μπορεί να γίνει σημαντική ανάπτυξη πάνω σ' αυτό, αλλά σας λέω πού αποσκοπεί. Είναι ένα ερμαφρόδιτο σχήμα. Το κράτος είναι ηθελημένα παραιτημένο. Γιατί εγώ θέλω να υπάρχει κράτος το οποίο θα συντονίζει και θα ενεργοποιεί όλη την αγορά. Δεν θέλω να υπάρχει κράτος, το οποίο θα πατρονάρει αθεμίτως τομείς της παραγωγής του πολιτισμού στη χώρα μας. Θα τους φροντίζει όλους τους συντελεστές της πολιτισμικής παραγωγής, γιατί τώρα το αθέμιτο θα κυριαρχήσει και για το ποιος θα πάρει το βραβείο και για το ποιος θα κάνει το εκμαγείο και ποιος θα πάει στην έκθεση και ποιος θα κάνει το συνέδριο πολιτισμού, είτε στο εξωτερικό είτε εδώ. Θα κυριαρχήσει το αθέμιτο. 'Υστερα θα κυριαρχήσει το αθέμιτο και όσον αφορά την εκροή των χρημάτων και δεν θα μπορεί να λογοδοτήσει, όπως δεν λογοδότησε ο Υπουργός Πολιτισμού σε μας, για την Πολιτιστική Πρωτεύουσα της Θεσσαλονίκης.

ΠΡΟΕΔΡΕΥΩΝ (Λουκάς Αποστολίδης): Παρακαλώ, ολοκληρώστε.

ΒΥΡΩΝ ΠΟΛΥΔΩΡΑΣ: Περιμένουμε ακόμα τον απολογισμό. Νομικό πρόσωπο ήταν, οργανισμός. 

Το τελευταίο που θέλω να σας πω -και εγώ δεν μασάω τα λόγια μου- είναι ότι ο πολιτισμός ζει υπό τη σκιά, για να μην πω υπό την μπότα ενός δεδομένου ινστιτούτου εδώ στην Ελλαδα. Και το όνομα το φυσικό αυτού του ινστιτούτου, με ένα σύστημα ολόκληρο, δίκτυο θα έλεγα, προβολής, προστασίας, χτυπήματος, να πλάθει μύθους, να γκρεμίζει μύθους, είναι "Λαμπράκης".

ΑΝΔΡΙΑΝΗ ΛΟΥΛΕ: Το είπαμε αυτό κι εμείς.

ΒΥΡΩΝ ΠΟΛΥΔΩΡΑΣ: Και καταλαβαίνετε ότι αυτό εκθέτει την πολιτική τάξη της χώρας. Και εάν -εδώ είμαστε και θα συναντηθούμε και αυτό είναι πρόκληση- δείτε έξω από τα ταμεία των συναυλιών το Λαμπράκη, εάν δείτε έξω απο την ανώνυμη εταιρεία το Λαμπράκη, εγώ θα έρθω εδώ να δηλώσω δημόσια συγγνώμη. 

ΑΝΔΡΙΑΝΗ ΛΟΥΛΕ: Κι εμείς συμφωνούμε σε όλα αυτά, κύριε Πολύδωρα.

ΠΡΟΕΔΡΕΥΩΝ (Λουκάς Αποστολίδης): Παρακαλώ, ολοκληρώστε, κύριε συνάδελφε.

ΒΥΡΩΝ ΠΟΛΥΔΩΡΑΣ: Αυτό είναι το πνεύμα του νομοσχεδίου. Είναι σε μία διαδικασία περίπου εντολοδόχου, ή αποδέχεται όλο το σχήμα αυτό και έρχεται και μας φέρνει ρυθμίσεις που αφήνουν έξω ...

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Αυτό θα το ανακαλέσετε το "εντολοδόχος". Θα το ανακαλέσετε, γιατί είναι βαθύτατα προσβλητικό. Το κάνατε κατά κάποιον τρόπο και στην επιτροπή, ζήτησα να ανακαλέσετε, ανακαλέσατε και επανέρχεσθε.

Ποιος είναι εντολοδόχος ποίου, κύριε Πολύδωρα;

ΒΥΡΩΝ ΠΟΛΥΔΩΡΑΣ: Μάλλον εσείς.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Εγώ; Τίνος;

ΒΥΡΩΝ ΠΟΛΥΔΩΡΑΣ: Και η Κυβέρνησή σας.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Τίνος;

ΒΥΡΩΝ ΠΟΛΥΔΩΡΑΣ: Εκείνων οι οποίοι σας υπαγορεύουν δήθεν εκσυγχρονιστικά, εταιρείες ανώνυμες και ταμεία οργανισμών και συναυλιών.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Να τεκμηριώσετε τη βαριά συκοφαντία, αλλιώς εκπίπτετε μέσα στο σύστημα αξιών της πολιτικής ζωής. Εκπίπτετε στο χαμηλότερο δυνατό σημείο.

ΒΥΡΩΝ ΠΟΛΥΔΩΡΑΣ: Νομίζω ότι εσείς ως καθηγητής ...

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Να το τεκμηριώσετε, αλλιώς εκπίπτετε. Και το να εκπέσετε και στη συνείδησή μου μόνο, θα έπρεπε να σας προβληματίσει: Γιατί να λέω ότι εκπίπτετε; 

Να τεκμηριώνετε τα λεγόμενά σας, αλλιώς να αποφεύγετε τις μεγάλες κουβέντες. Και αν θέλετε να μιλήσουμε για όλους τους οργανισμούς και όλα τα ιδρύματα και την ιστορία τους και τη στάση προσώπων και κομμάτων, να το κάνουμε.

'Οταν δεν παρεμβαίνει το κράτος και αδρανεί, τότε αναπτύσσεται η ιδιωτική πρωτοβουλία και μάλιστα ανεξέλεγκτη. 'Οταν το κράτος οργανώνεται, παρεμβαίνει, νομοθετεί, δημιουργεί θεσμούς και χαράσσει πολιτική, τότε έχει την πρωτοβουλία των κινήσεων. 

Λοιπόν, ή θα τεκμηριώσετε αυτό που είπατε ή σας θεωρώ εκπεσόντα άγγελο του πολιτικού ήθους. Ούτε καν σαμουράϊ.

ΒΥΡΩΝ ΠΟΛΥΔΩΡΑΣ: Κύριε Βενιζέλο, επί των αυτονοήτων δεν χωρεί απόδειξη, έχω μάθει. Αυτό είναι το ένα.

Δεύτερον, όλες αυτές οι εταιρείες τελούν υπό το φόντο αυτού που σας είπα. 

Τρίτον, ισχύει η πρόκλησή μου, ότι εάν δείτε να μη μετέχει ο Λαμπράκης στα ταμεία των συναυλιών και να μη μετέχει στην εταιρεία προβολής πολιτισμού, τότε είπα εγώ -και αυτό σας βαραίνει κατ' ουσία- ότι θα έρθω εδώ να δηλώσω συγγνώμη. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα δήλωσετε συγγνώμη γονυπετής.

ΒΥΡΩΝ ΠΟΛΥΔΩΡΑΣ: Με συγχωρείτε. Και αφού θέλετε και εξάπτεστε, να απαντήσει ο Πολύδωρας ο εκπεσών από σας, να σας πω ότι δεν περιμένω να με κατοχυρώσετε κατά την ηθική τάξη εσείς.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Εγώ;

ΒΥΡΩΝ ΠΟΛΥΔΩΡΑΣ: Βεβαίως. Δεν θέλω καμία κατοχύρωση.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Η χώρα.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΒΥΡΩΝ ΠΟΛΥΔΩΡΑΣ: Με συγχωρείτε, εγώ αυτό που θέλω να πω είναι ότι όσο υπάρχει Ψυχάρης ως διοικητής του Αγίου 'Ορους, διαχειριστής των δισεκατομμυρίων από την Ευρωπαϊκή 'Ενωση, θέλετε να ισχυρίζεστε ότι εγώ ήμουν υπεροβολικός στην περιγραφή; Απλούστατα ότι δεν φοβάμαι κανέναν. Ισχυρίζομαι ότι κάτι εκφράζω εδώ και το διατυπώνω.

ΤΗΛΕΜΑΧΟΣ ΧΥΤΗΡΗΣ: Η Νέα Δημοκρατία το εκφράζει;

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε, σας παρακαλώ.

ΒΥΡΩΝ ΠΟΛΥΔΩΡΑΣ: Εγώ μιλάω ως Βύρων Πολύδωρας, Βουλευτής της Νέας Δημοκρατίας. Μπορούν οι πάντες να χρησιμοποιήσουν περιφράσεις, μπορούν να σιωπούν, μπορούν να κάνουν ο,τιδήποτε θέλουν. Εγώ σας λέω ότι έχουμε υποχρέωση να απελευθερώσουμε τον πολιτισμό από αυτήν την αβάσταχτη (και ίσως και την πολιτική) κηδεμονία. Αυτά θέλω να σας πω.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μπρατάκος έχει το λόγο.

ΝΙΚΟΛΑΟΣ ΣΗΦΟΥΝΑΚΗΣ: Ο κ. Μάνος δεκαεπτά λεπτά μίλησε, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Κύριε Σηφουνάκη, άφησα αυτήν την, πράγματι, ανοχή ...

ΝΙΚΟΛΑΟΣ ΣΗΦΟΥΝΑΚΗΣ: Ζητώ ίση μεταχείριση.

ΠΡΟΕΔΡΕΥΩΝ (Λουκάς Αποστολίδης): Εάν σας διακόψει ο κύριος Υπουργός και υπάρξει τέτοιος διάλογος, θα έχετε την ανοχή μου.

ΝΙΚΟΛΑΟΣ ΣΗΦΟΥΝΑΚΗΣ: Θα συνεννοηθώ μαζί του!

ΠΡΟΕΔΡΕΥΩΝ (Λουκάς Αποστολίδης): Θα συνεννοηθείτε.

ΣΤΕΦΑΝΟΣ ΜΑΝΟΣ: Μετά το μεσονύκτιο θα εξακολουθήσετε να παραβιάζετε κατάφορα το άρθρο 54 παράγραφος 5 του Κανονισμού, ναι ή όχι; Θα συνεχίσετε την παραβίαση;

ΠΡΟΕΔΡΕΥΩΝ (Λουκάς Αποστολίδης): Κύριε Μάνο, θα συνεχίσουμε τη διαδικασία, γιατί έτσι έχει αποφασισθεί.


 

  

Σελίδα 2962 

ΣΤΕΦΑΝΟΣ ΜΑΝΟΣ: Με συγχωρείτε, επαναλαμβάνω ότι συνεχίζετε ευθαιρέτως να παραβιάζετε τον Κανονισμό. Είστε υπόλογος.

ΠΡΟΕΔΡΕΥΩΝ (Λουκάς Αποστολίδης): Εγώ θεωρώ, κύριε συνάδελφε, ότι δεν παραβιάζω τον Κανονισμό και ότι επαρκώς ακούστηκαν τα επιχειρήματα. 

Ορίστε, κύριε Μπρατάκο, έχετε το λόγο.

ΣΤΕΦΑΝΟΣ ΜΑΝΟΣ: Συγγνώμη. Θα σας επισημάνω ότι με τη διαδικασία την οποία ακολουθείτε ήδη σε ένα θέμα μείζον που δημιουργήθηκε μεταξύ του κ. Πολύδωρα και του Υπουργού που κανονικά έπρεπε να δοθεί χρόνος άνετος να εξηγηθούν τα ζητήματα που ετέθησαν ...

ΠΡΟΕΔΡΕΥΩΝ (Λουκάς Αποστολίδης): Μα, σοβαρά μιλάτε; Δεν άφησα τη διαδικασία για να μιλήσουν και ο κ. Πολύδωρας και ο κύριος Υπουργός; Μα, σας παρακαλώ!

ΣΤΕΦΑΝΟΣ ΜΑΝΟΣ: Αφήνετε να πλανώνται στην Αίθουσα ερωτηματικά και γι' αυτό φταίτε εσείς αποκλειστικώς.

ΠΡΟΕΔΡΕΥΩΝ (Λουκάς Αποστολίδης): Με συγχωρείτε, κύριε Μπρατάκο.

Ειλικρινά δεν περίμενα από εσάς και με το σεβασμό που σας έχω και με την εμπειρία σας την κοινοβουλευτική, να απευθύνετε εμμέσως μομφή στο Προεδρείο γιατί άφησα κατά τον πλέον άνετο τρόπο -μάλιστα ο κ. Σηφουνάκης με επέπληξε έμμεσα γιατί άφησα αυτήν την ανοχή να μιλάει επί δεκαεπτά λεπτά ο κ. Πολύδωρας- για να διευκρινιστούν όλα αυτά τα οποία ακούστηκαν. Μην αφήνετε λοιπόν τέτοια πράγματα προς το Προεδρείο.

ΣΤΕΦΑΝΟΣ ΜΑΝΟΣ: Δεν διευκρινίστηκαν.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Μπρατάκο. Τώρα αρχίζει ο χρόνος σας.

ΑΓΓΕΛΟΣ ΜΠΡΑΤΑΚΟΣ: Κυρίες και κύριοι συνάδελφοι, είναι γεγονός αναμφισβήτητο ότι ο πολιτισμός, ως το σύνολο αξιών που χαρακτηρίζουν διαχρονικά ένα λαό, αποτελεί πέρα από κύριο χαρακτηριστικό γνώρισμά του και τη στέρεη βάση στην οποία μπορεί να στηριχθεί για να οικοδομήσει το μέλλον του.

Ειδικά για τη χώρα μας είναι κοινός τόπος ότι αποτελεί το σημαντικότερο μέσο με τη βοήθεια του οποίου η χώρα μας μπορεί να επιβιώσει και να αναπτυχθεί στις δύσκολες σημερινές συνθήκες που διαμορφώνει ο καθημερινά εντεινόμενος ανταγωνισμός.

Στο αδιαμφισβήτητο αυτό πλαίσιο η αξιοποίηση της πολιτισμικής μας κληρονομιάς πρέπει να αποτελεί βασικό και διαρκή στόχο της πολιτείας μας. Με την έννοια αυτή ανέμενα ότι η συζήτηση, που θα γινόταν εδώ, θα ήταν χρήσιμη και ωφέλιμη. Δυστυχώς οι συνθήκες υπό τις οποίες γίνεται η συζήτηση, φοβάμαι ότι δεν εξασφαλίζουν αυτήν την επιθυμία τουλάχιστον της παρατάξεώς μας.

Πριν όμως προχωρήσω στις παρατηρήσεις μου, κύριε Υπουργέ, θα ήθελα με την ευκαιρία αυτή να σας ζητήσω να ενημερώσετε τον ελληνικό λαό για τα θέματα που σχετίζονται με τα αρχαιολογικά ευρήματα, τα οποία αποκαλύπτονται καθημερινά με τις εργασίες που γίνονται για το Μετρό των Αθηνών.

Τα ερωτήματα που απασχολούν, κύριε Υπουργέ, την κοινή γνώμη είναι ερωτήματα κρίσιμα. Και συγκεκριμένα είναι τα εξής: Υπάρχουν αρχαιολογικά ευρήματα κατά τις εργασίες κατασκευής του Μετρό; Και σε ποιες θέσεις βρίσκονται;

ΝΙΚΟΛΑΟΣ ΣΗΦΟΥΝΑΚΗΣ: Ευρέθησαν.

ΑΓΓΕΛΟΣ ΜΠΡΑΤΑΚΟΣ: Δική σας άποψη, κύριε συνάδελφε. Περιμένω απάντηση από τον Υπουργό, που νομίζω ότι είναι πολύ πιο υπεύθυνη από τη δική σας.

ΝΙΚΟΛΑΟΣ ΣΗΦΟΥΝΑΚΗΣ: Ευρέθησαν.

ΑΓΓΕΛΟΣ ΜΠΡΑΤΑΚΟΣ: Εντάξει.

ΠΡΟΕΔΡΕΥΩΝ (Λουκάς Αποστολίδης): 'Εκανε διόρθωση γραμματική.

ΑΓΓΕΛΟΣ ΜΠΡΑΤΑΚΟΣ: Με συγχωρείτε, δέχομαι τη διόρθωσή σας. Δεύτερον, πώς προστατεύονται τα ευρήματα αυτά, κύριε Υπουργέ; 'Εχουν καταγραφεί και εκτιμηθεί από τις αρμόδιες υπηρεσίες; Υπάρχουν σχέδια προστασίας και αξιοποίησής τους;

Τρίτον, γνωρίζετε αν το ογκώδες μηχάνημα, το οποίο χρησιμοποιείται και είναι γνωστόν ως μετροπόντικας, κατά τη λειτουργία του και εξαιτίας της έχει καταστρέψει αρχαιότητες; 'Η αν υπάρχει ενδεχόμενο κατά τη λειτουργία του να καταστρέψει αρχαιότητες; 

Πολλά ακούγονται και γράφονται από ανθρώπους που είναι γνωστες της καταστάσεως αυτής και των θεμάτων. Ακούσαμε π.χ. και δεν διαψεύστηκε, ότι σημαντικό τμήμα του Βαλεριάνειου τείχους καταστράφηκε στο Σύνταγμα και στο Ζάππειο. Επίσης, ότι καταστράφηκε συγκρότημα μεγάλων οικιών στου Μακρυγιάννη καθώς και ένα αρχαίο νεκροταφείο στον Ευαγγελισμό. Καθημερινά είναι τα ανησυχητικά δημοσιεύματα για τους κινδύνους που διατρέχει ο Κεραμεικός και το Δημόσιο Σήμα. Ελπίζω, κύριε Υπουργέ, να είναι καθησυχαστική η απάντησή σας προς τον ελληνικό λαό.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Συγγνώμη που σας διακόπτω, αν μου επιτρέπετε. Αυτό δεν είναι αντικείμενο του νομοσχεδίου. Αλλά επειδή το θέτετε σε δημόσια συνεδρίαση της Βουλής και παρ' ότι είχα απαντήσει επ' αυτού την προηγούμενη Δευτέρα κατά τη διάρκεια επερώτησης του κόμματός σας για την ενοποίηση των αρχαιολογικών χώρων της Αθήνας, σας λέω εντός ολίγων δευτερολέπτων -γιατί είναι και η ώρα περασμένη- ότι το Μετρό είναι η μεγαλύτερη σωστική ανασκαφή που έχει διεξαχθεί ποτέ στη χώρα. 'Ολο σχεδόν το δυναμικό μιας σημαντικής περιφερειακής υπηρεσίας μας, που είναι η Γ' Εφορία Προϊστορικών και Κλασικών Αρχαιοτήτων με επικεφαλής την 'Εφορο κα Παρλαμά, μαζί με πλειάδα ιδιωτών αρχαιολόγων που εργάζονται με δαπάνες του αναδόχου αλλά υπό την επίβλεψη της Αρχαιολογικής Υπηρεσίας, έχουν διενεργήσει αυτήν την ανασκαφή, με πάρα πολύ μεγάλη προσοχή και επιμέλεια.

Και όπως κάθε σωστική ανασκαφή προβαίνει σε αξιολόγηση των ευρημάτων και όπου τα ευρήματα δεν είναι σημαντικά, το έργο συνεχίζεται. 'Οπου είναι σημαντικά, διακόπτεται. Τα ευρήματα είναι για παράδειγμα στις περισσότερες περιπτώσεις, ανάλογα με αυτά του προαυλίου της Βουλής, όπου επίσης διεξάγεται μία πολύ σημαντική σωστική ανασκαφή υπό την επίβλεψη της Γ' Εφορίας.

'Οπου υπήρξε πρόβλημα, το Υπουργείο Πολιτισμού ήταν και θα είναι άτεγκτο. Και σας δίνω δύο παραδείγματα: Η διέλευση από την Πανεπιστημίου. Συγκροτήθηκε επιτροπή, η οποία άσκησε εποπτεία λεπτό προς λεπτό και πόντο με τον πόντο και έτσι δεν είχαμε κανένα πρόβλημα στα διατηρητέα νεοκλασικά της Πανεπιστημίου με κορυφαίο το Ιλίου Μέλαθρον.

Κεραμεικός:

ΠΡΟΕΔΡΕΥΩΝ (Λουκάς Αποστολίδης): Μην επεκτείνεσθε, κύριε Υπουργέ, γιατί το χρόνο δεν θα τον κρατήσω. Αν ο κ. Μπρατάκος συμφωνεί να μην κρατήσουμε το χρόνο του, έχει καλώς.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν πρόκειται να διέλθει το μηχάνημα ολομέτωπης διάνοιξης. 'Εχει διαλυθεί. Πρόκειται για κατασκευές που γίνονται με το χέρι και αν πληρωθούν όλες οι αυστηρές προϋποθέσεις που έχουμε τάξει, θα γίνει διάνοιξη πυλωτικής σήραγγας διαμέτρου τριών μέτρων μόνο χειροποίητα, έτσι ώστε να μπορούμε να ελέγξουμε όλες τις συνέπειες. Και αν αυτό δεν γίνεται, δεν θα διέλθει το Μετρό κάτω από τον Κεραμεικό. 'Αρα, έχουν γνώση οι φύλακες και θα έλεγα ότι η εποπτεία που ασκούμε, είναι ασφυκτική.

ΑΓΓΕΛΟΣ ΜΠΡΑΤΑΚΟΣ: Χαίρομαι για την απάντησή σας, κύριε Υπουργέ. Ελπίζω τα πράγματα να είναι όπως τα λέτε.

Επί του νομοσχεδίου τώρα, θα ήθελα να πω ότι πρόκειται για ένα νομοσχέδιο που δεν υπεισέρχεται στην ουσία της ασκούμενης πολιτικής στον πολιτιστικό τομέα. Μιας πολιτικής της οποίας τα μέχρι σήμερα αποτέλεσμα ήταν πενιχρά, για να μην πω εντελώς αρνητικά, αφού όλο το έργο που έχει να επιδείξει το Υπουργείο σας από τότε που γίνατε Κυβέρνηση ήταν η κύρωση δύο συμβάσεων και η διαφήμιση αυτού του νομοσχεδίου και μερικά άλλα δευτερεύοντα θέματα.


 

  

Σελίδα 2963 

Αντί λοιπόν το νομοσχέδιο να αναγνωρίζει τη λανθασμένη και στείρα πολιτική που ασκείτε μέχρι σήμερα και να θεσμοθετήσει την αλλαγή της, αντί να αναγνωρίζει τα σφάλματά της, τις ελλείψεις και να προτείνει τρόπους αποκατάστασης τους, το μόνο που κάνει είναι να θεσμοθετεί ακρίτως και αποσπασματικά για τη στήριξη αυτής της αρνητικής πολιτικής.

Φοβάμαι ότι όλοι όσοι περίμεναν ότι το νομοσχέδιο αυτό θα δημιουργούσε τους όρους, τους θεσμούς και τις εκσυγχρονιστικές δομές για την ανάπτυξη του πολιτισμού στη χώρα μας έχουν διαψευσθεί οικτρά. 

Δεύτερον, το νομοσχέδιο θεσμοθετεί ένα άνευ προηγουμένου όργιο διορισμών σε διάφορες υψηλόβαθμες κυρίως υπαλληλικές θέσεις και θέσεις προέδρων ή μελών διοικητικών συμβουλίων ή διοικουσών επιτροπών ή επιτροπών απονομής βραβείων χωρίς συγκεκριμένα προσόντα, χωρίς ίχνος αντικειμενικότητας και με άγνωστη αμοιβή, αφού οι αποδοχές θα χορηγούνται με απόφαση του Υπουργού Πολιτισμού και του Υπουργού Οικονομικών.

Σε κάθε άρθρο του νομοσχεδίου -και σε κάθε παράγραφο αν θα έλεγα, πάλι αληθής θα ήμουν- προβλέπονται κρατικοδίαιτοι "ειδικοί" χωρίς σαφή προσόντα αλλά και με αμοιβές οι οποίες παρέχονται από τους Υπουργούς κατά το δοκούν.

Δεν είναι δυνατόν με το επιχείρημα δήθεν της πιο αποτελεσματικής λειτουργίας των Νομικών Προσώπων Ιδιωτικού Δικαίου που δημιουργούνται με το παρόν νομοσχέδιο να αγνοείται η ισχύς του ν. 2190, ή εν πάση περιπτώσει, η πρόσληψη αυτών των υπαλλήλων να μην γίνεται με διαδικασίες αδιάβλητες. 'Η δεχόμαστε το ν. 2190 και τη φιλοσοφία του ή δεν δεχόμαστε την ισχύ του οπότε πρέπει να τον καταργήσουμε.

Θέλω να πω στον κύριο Υπουργό το εξής: Ισχυρίζεστε ότι το νομοσχέδιο που καταθέσατε έχει ως στόχο τη στήριξη και ανάπτυξη της πολιτιστικής πολιτικής της χώρας μας. 'Ομως μια απλή ανάγνωση των διατάξεών του αρκεί για να αποκαλύψει την πραγματικότητα, που είναι ότι φέρατε στη Βουλή ένα νομοσχέδιο το οποίο δημιουργεί δαιδαλώδη δομή στο όλο οικοδόμημα της οργάνωσης και διοίκησης του Υπουργείου Πολιτισμού. 'Ενα νομοσχέδιο το οποίο χαρακτηρίζεται από ασάφεια, σύγχυση, και σύγκρουση αρμοδιοτήτων μεταξύ των νέων και παλαιών φορέων. 'Ενα νομοσχέδιο το οποίο επιτρέπει την αδιαφάνεια και την ανεξέλεγκτη διαχείριση των πόρων των δημιουργούμενων ιδρυμάτων στο όνομα δήθεν της ελεύθερης οικονομίας και του ανταγωνισμού. 'Ενα νομοσχέδιο το οποίο επιτρέπει την κατά το δοκούν παροχή αμοιβών στους καρεκλοκένταυρους, που ρουσφετολογικά θα διορίσετε χωρίς προσόντα και χωρίς διαδικασίες αξιολογικής επιλογής.

Με αυτό το νομοσχέδιο, κύριε Υπουργέ, δεν πάμε μπροστά, πάμε πίσω, αποδυναμώνουμε το μοναδικό συγκριτικό πλεονέκτημα της χώρας μας, τον πολιτισμό, γιατί αφήνουμε το πολύτιμο αυτό κεφάλαιο έρμαιο και βορά στα χέρια των επιτηδίων. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Παπαδόπουλος έχει το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, δεν είναι κατάσταση αυτή. Θα συνεχίσετε αυτήν τη δουλειά; Παρακαλώ τις κάμερες να πάρουν λίγο την Αίθουσα, για να δουν πως με δική σας υπαιτιότητα γελοιοποιείται όλη η νομοθετική εργασία. 

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, το λόγο.

ΠΡΟΕΔΡΕΥΩΝ (Λουκάς Αποστολίδης): 'Οχι, κύριε Βεζδρεβάνη, δεν έχετε το λόγο. 

ΗΛΙΑΣ ΒΕΖΔΡΕΒΑΝΗΣ: 'Ενα λεπτό, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): 'Οχι, κύριε Βεζδρεβάνη.

ΗΛΙΑΣ ΒΕΖΔΡΕΒΑΝΗΣ: Κάνετε κατάχρηση του Κανονισμού, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Δεν κάνω καμία κατάχρηση, κύριε συνάδελφε, και μην αυθαιρετείτε παίρνοντας το λόγο. Επιτέλους. Σας παρακαλώ!

ΗΛΙΑΣ ΒΕΖΔΡΕΒΑΝΗΣ: Θα κάνουμε ονομαστική ψηφοφορία σε κάθε άρθρο του νομοσχεδίου. 

Κύριε Υπουργέ, πρέπει να ξέρετε ότι δεν θα περάσει το νομοσχέδιό σας. Θα κάνουμε σε κάθε άρθρο ονομαστική ψηφοφορία.

ΠΡΟΕΔΡΕΥΩΝ (Λουκάς Αποστολίδης): Κύριε Βεζδρεβάνη, νομίζω ότι αδικείτε τον εαυτό σας.

ΗΛΙΑΣ ΒΕΖΔΡΕΒΑΝΗΣ: Δεν τον αδικώ, είμαι από τις 18.00' η ώρα εδώ και δεν είμαι διατεθειμένος...

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Παπαδόπουλε, έχετε το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Κυρίες και κύριοι συνάδελφοι, θα πρέπει να αγωνιστούμε και να ψάξουμε να βρούμε την Ελλάδα εκτός Ελλάδος, στα κέντρα αποφάσεων, απ' όπου πλέον καθορίζονται τα πάντα, είτε στον πολιτικό τομέα είτε στον κοινωνικό είτε στον πολιτισμικό χώρο. Θα πρέπει με την οικουμενικότητα και τη διαχρονικότητα του πολιτισμού μας να αλώσουμε τις ψυχές των πολιτών των μεγάλων χωρών.

ΗΛΙΑΣ ΒΕΖΔΡΕΒΑΝΗΣ: Εννιά άρθρα υπάρχουν στο νομοσχέδιο και σε καθένα θα κάνουμε ονομαστική ψηφοφορία. Είναι απαράδεκτο αυτό που γίνεται.

ΠΡΟΕΔΡΕΥΩΝ (Λουκάς Αποστολίδης): Κύριε Βεζδρεβάνη, γιατί συνεχίζετε; Είναι απαράδεκτη η συμπεριφορά σας, σύμφωνα με τον Κανονισμό και με την πείρα σας μέσα εδώ. Σας παρακαλώ, μη συνεχίζετε αυτήν την κατάσταση και αυτήν τη συμπεριφορά, δεν σας ταιριάζει.

ΣΤΑΥΡΟΣ ΠΑΠΑΔΟΠΟΥΛΟΣ: Πάντως, μιλάμε για πολιτισμό, αλλά νομίζω ότι ο τρόπος, με τον οποίο διεξάγονται οι συζητήσεις σε τέτοιες ώρες, για τόσο σημαντικά θέματα, είναι κάθε άλλο παρά πολιτισμός, είναι απολίτιστα πράγματα.

Με άλλα λόγια, κύριε Πρόεδρε, πρέπει να αλώσουμε τη διεθνή κοινή γνώμη, που άλλοι λίγο και άλλοι πολύ πολλά χρωστάνε στον πολιτισμό μας. Ο ελληνικός πολιτισμός έδωσε το έναυσμα και τη σπίθα για τη δική τους πορεία στον πολιτισμό, που όμως είναι πολύ στενά δεμένη με τον πολιτισμό μας.

Δεν θα υπήρχε, κυρίες και κύριοι συνάδελφοι, το Ελισαβετιανό Θέατρο στην Αγγλία, αν δεν υπήρχαν, αλλά και αν δεν ήταν γνωστοί και πολύ αγαπητοί και αποδεκτοί οι αρχαίοι τραγικοί μας, Αισχύλος, Σοφοκλής, Ευρυπίδης και λοιποί.

Θα μπορούσα να πω ότι το νομοσχέδιο κάνει αναμόχλευση και αναπαλαίωση με κακό γούστο του ήδη υπάρχοντος κατεστημένου. Με το νομοσχέδιο αυτό δημιουργείται ένα Βενιζέλειο Ινστιτούτο προβολής του πολιτισμού, με ιδιωτικά δικά σας προσωπικά βενιζέλεια κριτήρια. Αντί να προχωρήσετε στον εκσυγχρονισμό του Οργανισμού ΤΑΠ, προχωράτε στην παράδοση των αρμοδιοτήτων του, στην ανώνυμη εταιρία προβολής της πολιτισμικής κληρονομιάς, για να εξασφαλίσετε προνόμια σε κάποιους υμέτερους και στη διάλυση του επιστημονικού προσωπικού του Υπουργείου Πολιτισμού.

Με το νομοσχέδιό σας διαπιστώνουμε απροκάλυπτες και αδικαιόλογητες υπερεξουσίες στον εκάστοτε Υπουργό. Και καλά, εσείς έχετε καλόπιστα ας πούμε και τη βούληση και την πολιτική δύναμη, κύριε Υπουργέ, να διοχετεύσετε αυτές τις υπερεξουσίες προς τη σωστή κατεύθυνση. Αν όμως ο διάδοχός σας δεν έχει τη δική σας βούληση και δύναμη ή είναι ευάλωτος σε πιέσεις, τότε τι γίνεται; Νομίζω, κύριε Υπουργέ, ότι αυτές οι μεθοδεύσεις για τις υπερεξουσίες του εκάστοτε Υπουργού αλλά και τις ανώνυμες εταιρείες που δημιουργείτε αποκρύπτουν πολιτικές σκοπιμότητες εξυπηρέτησης αλλότριων, προς τον επιδιωκόμενο με το παρόν νομοσχέδιο, σκοπών και κατά συνέπεια θα προκαλέσουν αναταράξεις στην εύρυθμη λειτουργία της υπηρεσίας.

Κύριε Υπουργέ, με το σημερινό σχέδιο νόμου προσπαθείτε να μας κλείσετε στον εαυτό μας και να μείνουμε απομονωμένοι μακριά από τον έξω κόσμο, που ξεχνούμε, χάνοντας την επαφή που αρμόζει για τον πολιτισμό μας. Ξεχνούμε τον έξω κόσμο, που ιδιαίτερα μας εκτιμά για τον πολιτισμό μας σε όλες του τις εκφάνσεις, είτε αυτό είναι θέατρο είτε είναι εικαστικές τέχνες είτε είναι διάφορα αρχαιολογικά ευρήματα που βρίσκονται σ' αυτόν τον τόπο, που λέγεται Ελλάδα, αλλά και εκτός της Ελλάδος σε χώρες που ήταν κάποτε ελληνικές και είναι κατειλημμένες από άλλους λαούς.


 

  

Σελίδα 2964 

Με το νομοσχέδιο, κύριε Υπουργέ, δεν προβλέπουμε τίποτε το ιδιαίτερο για τα κρατικά μας θέατρα, Εθνικό και Κρατικό Θέατρο Βορείου Ελλάδος ή για τα περιφερειακά μας θέατρα που βρίσκονται πλέον -και ιδιαίτερα το Κρατικό Θέατρο και τα περιφερειακά- στα πρόθυρα της διάλυσης. 

Διορίζετε παντού τους δικούς σας ανθρώπους χωρίς αντικειμενικά κριτήρια και χωρίς διαφανείς διαδικασίες όπως στο άρθρο 3. 

Σωστά ιδρύεται η 'Οπερα στη Θεσσαλονίκη, που ήταν το όραμα των Θεσσαλονικιών και των κατοίκων της Βορείου Ελλαδος όλα αυτά τα χρόνια. Αλλά και εδώ ισχύουν όσα είπα προηγουμένως, όπως στα κρατικά θέατρα, ο αδιαφανής τρόπος διορισμού των συμβουλίων και του διευθυντού.

Δεν κάνετε καμία αναφορά στο ελεύθερο επιδοτούμενο θέατρο και στα δημοτικά θέατρα, που σημαίνει ότι δεν υπάρχει συγκεκριμένη πολιτική, αλλά αντιθέτως τα πάντα θα ρυθμίζονται με προεδρικά διατάγματα. 

Επίσης, με το σχέδιο νόμου που συζητούμε δεν γίνεται καμία αναφορά στην παιδεία για τις τέχνες και αφήνετε το φαύλο κύκλο της παραπαιδείας να οργιάζει, ενώ θα μπορούσε η παιδεία των τεχνών να αναβαθμιστεί σε επίπεδο ΑΕΙ, να δημουργηθεί Ακαδημία Τεχνών, που θα συμπεριλαμβάνει όλες τις απαραίτητες σχολές, θέτοντας έτσι φραγμό στο όριο εκμετάλλευσης των νέων ανθρώπων και των οικογενειών τους.

Για τον κινηματογράφο και το φεστιβάλ. Υπάρχει μια γενική συνέλευση και κατονομάζετε τα μέλη που την απαρτίζουν, αλλά θα είναι άνευ περιεχομένου χωρίς καμία αρμοδιότητα. Θα είναι πανίσχυρος ο γενικός διευθυντής που φωτογραφίσατε με το μοναδικό σας τρόπο, κύριε Υπουργέ. Ποιος θα είναι ο διευθυντής αυτός ο οποίος θα έχει τη δυνατότητα να ορίζει ακόμη και ποια ταινία θα προβληθεί στο φεστιβάλ; Δεν αναφέρεσθε καθόλου στο φεστιβάλ μικρών ταινιών της περιοχής της ιδιαίτερης πατρίδος μου, της Δράμας, που μπορούσατε και σ' αυτό το νομοσχέδιο να το έχετε συμπεριλάβει.

Κύριε Υπουργέ, για να γνωρίσουμε και να αναδείξουμε καλύτερα τον πολιτισμό μας χρειάζονται τομές και γενναίες αποφάσεις, που με το παρόν νομοσχέδιο δεν παίρνονται. 

Χρειάζεται να συντονίσουμε καλύτερα τις υπάρχουσες υπηρεσίες και να συνεργαστούμε με τους αρχαιολόγους μας, που τόσα προσέφεραν μέχρι σήμερα κάτω από αντίξοες πολλές φορές συνθήκες στην υπόθεση ερευνών, ανασκαφών και ανάδειξης των αρχαιολογικών μας χώρων και ευρημάτων, ευρήματα για τα οποία νομίζω ότι όλοι είμαστε υπερήφανοι.

'Ελεγε γύρω απ' αυτόν το χώρο η αείμνηστη Μελίνα Μερκούρη: "Ο πολιτισμός μας και το παρελθόν μας βρίσκονται κάτω από τα πόδια μας"!

Δυστυχώς όμως, κύριε Υπουργέ, εξακολουθεί να βρίσκεται ο πολιτισμός μας κάτω από τα πόδια μας, καλυπτόμενος από την ελληνική γη, που για να τον γνωρίσουμε και για να τον εξάγουμε προς τα έξω, χρειάζεται χειρουργική επέμβαση, χρειάζεται καισαρική τομή. Διαφορετικά, κύριε Υπουργέ, κινδυνεύει να πεθάνει η μητέρα Ελλάδα μαζί με τα παιδιά της από ασφυξία, που θα γίνει εντονότερη με το συζητούμενο νομοσχέδιό σας, εφόσον γίνει νόμος. Για όλα αυτά είμαι υποχρεωμένος να μην ψηφίσω επί της αρχής το νομοσχέδιό σας.

( Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Λουκάς Αποστολίδης): Ο κ.Μάνος έχει το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, σας επεσήμανα πολλές φορές, χωρίς επιτυχία, ότι κατά την άποψη τη δική μας παραβιάζετε τον Κανονισμό. 'Ηδη το κάνατε για σαράντα πέντε συνεχή λεπτά. Κατά την άποψη τη δική μου ο τρόπος που νομοθετούμε αυτήν τη στιγμή με την παρουσία πέντε κυβερνητικών Βουλευτών και του Υπουργού, αποτελεί παρωδία νομοθετικής εργασίας. Εμείς δεν προτιθέμεθα να σας βοηθήσουμε άλλο. Θα αποχωρήσουμε. Αν εσείς αισθάνεσθε ότι έτσι προάγεται η κοινοβουλευτική εργασία, δικαίωμά σας είναι. Σας επεσήμανα ότι παραβιάσατε τον Κανονισμό καταφώρως και επανειλημμένα. Εγώ λοιπόν δεν έχω άλλη λύση, μετά από τη στάση σας να αφήσω εσάς με τον κύριο Υπουργό να ψηφίσετε ό,τι θέλετε. 'Αλλωστε πρόκειται, όπως είπα, περί παρωδίας. Θα αποχωρήσουμε.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Ηθελα να πω στο συνάδελφο κ.Μάνο και στους άλλους συναδέλφους ότι νωρίτερα είχαμε μια συζήτηση με την κα Παπαδημητρίου. Εγώ αντιλαμβάνομαι -και θεωρώ ότι με αδίκησε ο κ.Βεζδρεβάνης- ότι υπήρχε μια συμφωνία, από τις τρεις μέρες η μια να διατεθεί για τη συζήτηση επί της αρχής, έτσι ώστε να υπάρχει μια άνεση να δούμε τα ζητήματα συστηματικά στα άρθρα ή στις ενότητες των άρθρων.

Η σκέψη που είχα διατυπώσει στην κα Παπαδημητρίου ήταν από ένα σημείο και μετά να ψηφιστεί μεν το νομοσχέδιο επί της αρχής, αλλά στην πρώτη ενότητα, η οποία να συζητηθεί με σχετική άνεση, να πάρουν το λόγο οι συνάδελφοι που δεν έχουν μιλήσει επί της αρχής. Και εν πάση περιπτώσει, τα ίδια θέματα θίγονται.

ΗΛΙΑΣ ΒΕΖΔΡΕΒΑΝΗΣ: Πώς θα το ψηφίσουμε, κύριε Υπουργέ, αφού δεν έχουμε μιλήσει;

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Βεζδρεβάνη, έκανα μια πρόταση προς διευκόλυνση, όχι προς σκανδαλισμό. 

ΗΛΙΑΣ ΒΕΖΔΡΕΒΑΝΗΣ : Δεν είναι πρόταση αυτή. Και τη λέτε εσείς, κύριε Υπουργέ; 

ΠΡΟΕΔΡΕΥΩΝ (Λουκάς Αποστολίδης): Κύριε Βεζδρεβάνη, σας παρακαλώ.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν το έκανα για να σας ερεθίσω, κύριε Βεζδρεβάνη.

Να πω και κάτι άλλο. Προηγουμένως με αδικήσατε, κύριε Βεζδρεβάνη, γιατί εξήγησα ότι το νομοσχέδιο έχει καθορισμένο αριθμό ημερών συζήτησης και λογικό είναι οι δύο μέρες να διατεθούν στην επεξεργασία των άρθρων. Αυτό είναι εξαιρετική περίσταση, όταν μια είναι η διαθέσιμη ημέρα, να παραταθεί η ώρα συνεδρίασης.

ΗΛΙΑΣ ΒΕΖΔΡΕΒΑΝΗΣ : Κύριε Υπουργέ, είστε καλός νομικός, αλλά όχι καλός πολιτικός.

ΠΡΟΕΔΡΕΥΩΝ (Λουκάς Αποστολίδης): Είπα προηγουμένως στον κ.Μάνο και κάνω αυτήν την πρόταση προς το Σώμα, να ψηφιστεί ως είθισται το νομοσχέδιο επί της αρχής σήμερα και οι παρόντες συνάδελφοι να λάβουν το λόγο την Παρασκευή στο άρθρο 1...

ΝΙΚΟΛΑΟΣ ΣΗΦΟΥΝΑΚΗΣ: Μα τώρα, τελειώνουμε, κύριε Πρόεδρε. Είναι τρεις ομιλητές.

ΠΡΟΕΔΡΕΥΩΝ (Λουκάς Αποστολίδης): Κύριε Σηφουνάκη, προσέξτε. Εσείς θέλετε να μιλήσετε. Εγώ όμως, μετά απ'αυτά, ως Πρόεδρος αυτήν τη στιγμή -γιατί δεν είναι καλή η εικόνα να αποχωρεί η Αξιωματική Αντιπολίτευση και ασφαλώς εγώ έχω τις απόψεις μου και ο κ.Μάνος τις απόψεις του και δεν θέλω να εμφανίζεται μια τέτοια εικόνα στην Αίθουσα αυτή- κάνω μια έκκληση και προς την Αξιωματική Αντιπολίτευση και προς όλους τους συναδέλφους, να κάνουν αποδεκτή αυτήν την πρόταση του Προεδρείου, να ψηφιστεί επί της αρχής το νομοσχέδιο και οι υπόλοιποι παρόντες συνάδελφοι την Παρασκευή, που θα συνεχιστεί η συζήτηση -είναι μια διαδικασία που συνηθίζεται- να μιλήσουν επί του άρθρου 1. 

Ορίστε, κύριε Μάνο.

ΣΤΕΦΑΝΟΣ ΜΑΝΟΣ: Κύριε Πρόεδρε, όπως σας είπα και κατ'ιδίαν, δεν δέχομαι την πρότασή σας και δεν δέχομαι να παραβιάζεται ο Κανονισμός. Επιμένουμε στην τήρηση του Κανονισμού.

Σας βεβαιώνω, κύριε Πρόεδρε, ότι αν το Προεδρείο εφ'εξής τηρεί απαρεγκλίτως τον Κανονισμό, θα βελτιωθεί σημαντικά η διαδικασία διαμόρφωσης των νομοθετημάτων. Λυπάμαι πάρα πολύ που αναγκάζομαι να καταγγείλω αυτήν τη συμπεριφορά του Προεδρείου και κατόπιν τούτου, δεν έχουμε παρά να αποχωρήσουμε και έχετε πλέον την ελευθερία να εφαρμόζετε όπως νομίζετε εσείς τον Κανονισμό.


 

  

Σελίδα 2965 

ΣΤΡΑΤΗΣ ΚΟΡΑΚΑΣ: Εμείς τι να κάτσουμε να κάνουμε; 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έκανα μία πρόταση. Ο κ. Μάνος, η Αξιωματική Αντιπολίτευση, δεν τη δέχεται. Απευθύνομαι στο Σώμα εάν δέχεται αυτήν την πρόταση.

ΣΤΕΦΑΝΟΣ ΜΑΝΟΣ: 'Οχι.

ΠΡΟΕΔΡΕΥΩΝ (Λουκάς Αποστολίδης): Αυτή είναι η άποψή σας, κύριε Μάνο, λέτε όχι.

ΗΛΙΑΣ ΒΕΖΔΡΕΒΑΝΗΣ: 'Οπως διαπιστώνετε, είμαστε οι περισσότεροι. Να μετρηθείτε. 

ΠΡΟΕΔΡΕΥΩΝ (Λουκάς Αποστολίδης): Μη δυσκολεύετε τη διαδικασία, κύριε Βεζδρεβάνη, χωρίς λόγο. Σας παρακαλώ!

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Η πλειοψηφία λέει, "όχι".

ΠΡΟΕΔΡΕΥΩΝ (Λουκάς Αποστολίδης): Σας παρακαλώ. Γνωρίζετε ότι υπάρχει αρχή της δεδηλωμένης. Γιατί βάζετε τέτοια ζητήματα εσείς εδώ μέσα; 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, εγώ συμφώνησα, συνηγόρησα και επαυξάνω στην πρότασή σας.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Η πλειοψηφία λέει, όχι. Είναι δικτατορία του Προεδρείου. 

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Κορκολόπουλε. Αυτές είναι κουβέντες που δεν πρέπει να λέγονται εδώ μέσα. Είναι απαράδεκτες και είναι για το θεαθήναι.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Να συνέλθετε.

ΠΡΟΕΔΡΕΥΩΝ (Λουκάς Αποστολίδης): Είναι απαράδεκτες και είναι για το θεαθήναι. Λυπάμαι! 

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Πώς θα αντιδρούσατε, κύριε Πρόεδρε, αν γράφονταν διακόσιοι; 

ΠΡΟΕΔΡΕΥΩΝ (Λουκάς Αποστολίδης): Δεν κατάλαβα τί λέτε. Είναι υποθετική η ερώτηση που κάνετε. Γνωρίζετε μία διαδικασία. Δεν γνωρίζω, είναι άποψή σας.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Κύριε Πρόεδρε, ξέρετε ότι υπάρχει και η άλλη μέρα. Γιατί πειθαναγκάζετε να...

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, δεν πειθαναγκάζω. Θα σας παρακαλέσω, ζητήσατε για ένα λεπτό το λόγο, ακουστήκατε...

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Εντός πέντε λεπτών θα μπορούσε να υποβληθεί ονομαστική ψηφοφορία.

ΠΡΟΕΔΡΕΥΩΝ (Λουκάς Αποστολίδης): Δεν θα μπορούσε να υποβληθεί. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Γιατί δεν δεχθήκατε την πρόταση που κάναμε, κύριε συνάδελφε; 

ΠΡΟΕΔΡΕΥΩΝ (Λουκάς Αποστολίδης): Κύριε Χυτήρη, συμφωνείτε με αυτήν τη διαδικασία;

ΗΛΙΑΣ ΒΕΖΔΡΕΒΑΝΗΣ: Ποιον ρωτάτε, κύριε Πρόεδρε; Τον εαυτό σας ρωτάτε;

ΠΡΟΕΔΡΕΥΩΝ (Λουκάς Αποστολίδης): Κύριε Βεζδρεβάνη, δεν έχετε το λόγο. Σας παρακαλώ!

ΗΛΙΑΣ ΒΕΖΔΡΕΒΑΝΗΣ: Τον εαυτό σας ρωτάτε; 

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Βεζδρεβάνη! 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Είναι έτοιμος να αποχωρήσει ο κ. Βεζδρεβάνης...

ΗΛΙΑΣ ΒΕΖΔΡΕΒΑΝΗΣ: Τι λέτε τώρα...

ΠΡΟΕΔΡΕΥΩΝ (Λουκάς Αποστολίδης): Κύριε Βεζδρεβάνη, δεν έχετε το λόγο!

Παρακαλώ, να μη γραφεί τίποτε στα Πρακτικά.

ΗΛΙΑΣ ΒΕΖΔΡΕΒΑΝΗΣ: ...

(Στο σημείο αυτό αποχωρούν οι Βουλευτές της Νέας Δημοκρατίας.)

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Εμείς επαναλαμβάνουμε την πάγια παρατήρησή μας. Είναι σωστό αυτό που ειπώθηκε. Αν ήταν δεκαπέντε, είκοσι Βουλευτές, που είχαν γραφτεί και ήταν εδώ, τι θα κάναμε; Προφανώς θα πηγαίναμε μέχρι το πρωί, για να τηρηθεί αυτό το ασφυκτικό χρονικό όριο. Γι'αυτό αρνούμαστε...

ΠΡΟΕΔΡΕΥΩΝ (Λουκάς Αποστολίδης): Μα, έκανα την πρόταση, κύριε Κόρακα, προηγούμενα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, δεν είναι δικό μας πρόβλημα, είναι δικό σας. Εμείς αρνούμαστε να τοποθετηθούμε πάνω στο ερώτημα που θέτετε. Θεωρούμε ότι δεν είναι αυτός τρόπος λειτουργίας της Βουλής και αυτό καταγγέλουμε. Από εκεί και πέρα καθόμαστε εδώ, μέχρι που το Προεδρείο θα διαλύσει τη συνεδρίαση ή θα τη συνεχίσει.

ΠΡΟΕΔΡΕΥΩΝ (Λουκάς Αποστολίδης): Καλώς. 

Ο κ. Παντερμαλής και ο κ. Σηφουνάκης θα μιλήσουν. Θα γίνει ψηφοφορία επί της αρχής και θα συνεχιστεί η πρόταση αυτή.

Ο κ. Παντερμαλής έχει το λόγο.

ΔΗΜΗΤΡΙΟΣ ΠΑΝΤΕΡΜΑΛΗΣ: Κύριε Πρόεδρε, αν είχατε χρονομετρήσει το χρόνο που χάσαμε, θα είχαμε τελειώσει εδώ και μισή ώρα.

ΠΡΟΕΔΡΕΥΩΝ (Λουκάς Αποστολίδης): Δυστυχώς, από τον Κανονισμό, κύριε Παντερμαλή, είμαι υποχρεωμένος να τους δίνω το λόγο.

ΣΤΡΑΤΗΣ ΚΟΡΑΚΑΣ:'Οχι και έτσι!

ΔΗΜΗΤΡΙΟΣ ΠΑΝΤΕΡΜΑΛΗΣ: Ε, να το αλλάξουμε τη Δευτέρα, τότε, που θα αλλάξει ο Κανονισμός.

ΠΡΟΕΔΡΕΥΩΝ (Λουκάς Αποστολίδης): Δεν γίνεται να αλλάξει αυτό, κύριε συνάδελφε.

ΔΗΜΗΤΡΙΟΣ ΠΑΝΤΕΡΜΑΛΗΣ: Κύριε Πρόεδρε, κυρίες και κύριοι, θα είμαι πάρα πολύ σύντομος. Νομίζω ότι είναι άδικο απέναντι στον Υπουργό Πολιτισμού να επισημαίνουμε τις δυσκολίες που πράγματι έχει ένα τόσο σύνθετο και μεγάλο νομοσχέδιο και να μην ομολογούμε ότι το νομοσχέδιο, όπως είχε κατατεθεί στην Επιτροπή της Βουλής και όπως είναι σήμερα, παρουσιάζει σημαντικές βελτιώσεις, οι οποίες είναι στην πλειοψηφία τους ουσιαστικές.

Πιστεύω ότι έργο όλων μας θα ήταν, πέρα από τις γενικότητες, εφόσον πράγματι μας ενδιαφέρει ο πολιτισμός, να επισημάνουμε στην κατ' άρθρο συζήτηση θέματα τα οποία μπορούν να το βελτιώσουν. Υποθέτω ότι ο κύριος Υπουργός, στο βαθμό που νομίζει, θα τα δεχθεί.

Το νομοσχέδιο αυτό, ως κύριο άξονα τριβής, όπως επισημάνθηκε από πολλούς, έχει αυτήν την ανώνυμη εταιρεία, η οποία ιδρύεται παρά τω ΤΑΠΑ. Αυτό συμβαίνει για τον εξής λόγο: 'Οπως είναι γνωστό, τα τελευταία χρόνια αντικαθιστούμε τον όρο αρχαιολογία, αρχαιολογικό εύρημα, αρχαιολογικοί θησαυροί, με τον όρο πολιτιστική κληρονομιά. Αυτή είναι μια εννοιολογική διολίσθηση, η οποία επεκτείνει, διευρύνει το αρχαιολογικό εύρημα στο σύνολο της κληρονομιάς, ωστόσο όμως το διαφοροποιεί και εξασθενίζει ως ένα βαθμό τη σημασία του αντικειμένου. 

Επισημάνθηκε από τον ίδιο τον κύριο Υπουργό ότι αυτό που λέμε αρχαία κληρονομιά, βυζαντινή κληρονομιά -και κυρίως η αρχαία βέβαια- είναι μια παγκόσμια κληρονομιά, είναι ένα αγαθό για όλη την ανθρωπότητα, κάτι που μειώνεται ως ένα βαθμό, όταν η έννοια αυτή διευρύνεται.

Αυτό έχει και την πρακτική του πλευρά. Ποια είναι η πρακτική πλευρά; Το αντικείμενο αυτό, επειδή ακριβώς έχει ένα καθολικό ενδιαφέρον, έχει τη δυνατότητα σε μια κοινωνία της αγοράς και του χρήματος να έχει μεγάλη ανταπόκριση. Γι' αυτόν το λόγο ακριβώς, το Ταμείο Αρχαιολογικών Πόρων έχει τη δυνατότητα να παράγει και να πωλεί αντικείμενα που προέρχονται από τα έργα της πολιτιστικής κληρονομιάς.

Προσωπικά πιστεύω ότι η ανώνυμη εταιρεία, που κύριο στόχο θα είχε να είναι μια κερδοφόρα εταιρεία η οποία να ενισχύει το αρχαιολογικό έργο, θα ήταν κάτι πάρα πολύ χρήσιμο. Θα εξηγήσω γιατί γίνεται αυτή η τριβή. Η τριβή γίνεται, διότι αυτή η εταιρεία στο νομοσχέδιο εμφανίζεται όχι απλώς ως μια ανώνυμη εταιρεία που κερδίζει χρήματα για την πηγή από την οποία προέρχονται τα χρήματα, αλλά ως μια εταιρεία η οποία γενικώς θα χρηματοδοτεί την πολιτιστική δράση και την αρχαιολογική, αλλά και την υπόλοιπη.

Εδώ υπάρχει μεγάλη διαφορά. Οι τομείς της σύγχρονης τέχνης έχουν ένα άλλο είδος διαχείρισης απ' ό,τι έχει η διαχείριση των αρχαιολογικών θησαυρών. Προσωπικά πιστεύω ότι εκεί θα πρέπει να υπάρχει μια διαφοροποίηση. Θα πρέπει τα χρήματα αυτά, τα οποία προκύπτουν από τη διαχείριση των


 

  

Σελίδα 2966 

αγαθών της πολιτιστικής κληρονομιάς, να πηγαίνουν πάλι εκεί όχι για άλλο λόγο, όχι για να είμαστε συντηρητικοί από την άποψη αυτή...

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Συμφωνώ απολύτως σ' αυτό. 

ΣΤΡΑΤΗΣ ΚΟΡΑΚΑΣ: Πως το διασφαλίζετε; 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα το βάλουμε στο νόμο, γιατί δεν υπάρχει ανάγκη να πάνε στο σύγχρονο πολιτισμό. Η πολιτιστική κληρονομιά έχει ανάγκη, εκεί πρέπει να πηγαίνουν. 'Αλλωστε μεταφέρουμε συνεχώς πόρους, επί των ημερών μου τουλάχιστον, στην πολιτιστική κληρονομιά.

ΔΗΜΗΤΡΙΟΣ ΠΑΝΤΕΡΜΑΛΗΣ: Χαίρομαι που το λέτε, κύριε Υπουργέ, αυτό το πράγμα. 

ΣΤΡΑΤΗΣ ΚΟΡΑΚΑΣ: Πως το διασφαλίζετε αυτό, κύριε Υπουργέ;

ΔΗΜΗΤΡΙΟΣ ΠΑΝΤΕΡΜΑΛΗΣ: Θα το διασφαλίσει ρητά. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα τροποποιήσουμε ρητά τη διάταξη.

ΣΤΡΑΤΗΣ ΚΟΡΑΚΑΣ: Να καταργήσετε την εταιρεία καλύτερα. 

ΔΗΜΗΤΡΙΟΣ ΠΑΝΤΕΡΜΑΛΗΣ: Κύριε Κόρακα, μη διακόπτετε, σας παρακαλώ. Είστε εκπρόσωπος, αλλά για όνομα του Θεού! Να μιλήσουν και οι άλλοι Βουλευτές. Ακούσαμε χίλια δυο εδώ μέσα. 

ΣΤΡΑΤΗΣ ΚΟΡΑΚΑΣ: Απλώς θέλω να ενισχύσω αυτό που λέτε.

ΔΗΜΗΤΡΙΟΣ ΠΑΝΤΕΡΜΑΛΗΣ: Ευχαριστώ πάρα πολύ που το κάνετε, αλλά αφήστε με να πω και εγώ κάτι. 

Εν πάση περιπτώσει, κύριε Υπουργέ, χαίρομαι και εγώ γι' αυτό το πράγμα. Τελειώνω με μια παρατήρηση γενικού χαρακτήρα, η οποία δεν ξέρω πως μπορεί να υλοποιηθεί. Στην αρχαιότητα, που ήταν πιο συγκροτημένη η κοινωνία και βέβαια πιο μικρή, υπήρχαν για τα δημόσια θέματα οι λεγόμενοι εύθυνοι, αν τους έχετε ακούσει, από τη λέξη ευθύνομαι. Είναι αυτοί που έλεγχαν την ουσία του πράγματος.

Εγώ δεν έχω καμία αντίρρηση για όλα αυτά τα Νομικά Πρόσωπα Ιδιωτικού Δικαίου, τα οποία, όπως είπατε, θα έχουν οικονομική διαφάνεια. Αλλά για μένα δεν αρκεί η οικονομική διαφάνεια. Με ενδιαφέρει το αποτέλεσμα. Λοιπόν, αν εκεί ήταν δυνατόν να συστήσουμε κάποιου είδους επιτροπές ή έναν άλλον τρόπο ελέγχου, ότι πράγματι έχει αποδώσει και έχει αποδώσει ποιοτικά, διότι αυτό είναι και το κρίσιμο σημείο.

'Ακουσα πάρα πολλά πράγματα για διαφάνεια, αλλά το κύριο στοιχείο του πολιτισμού δεν είναι τα χρήματα, αλλά η ποιότητα και γι' αυτό δεν άκουσα να γίνεται καν λόγος εδώ. Η ποιότητα δεν μπορεί να προσδιοριστεί νομικά. Θα έπρεπε, όμως, να υπάρχουν δυνατότητες να μπορούσε να κρίνει η πολιτεία την ποιότητα ως ένα βαθμό. 

Επειδή ακούστηκαν πάρα πολλά για τον κρατισμό, θα έλεγα ότι η πορεία ολόκληρης της ανθρωπότητας δείχνει σήμερα ότι απομακρυνόμαστε από τον κρατισμό και ας υπάρχουν νόμοι. 'Οταν η γενικότερη πορεία είναι διαφορετική, οι νόμοι μένουν ανενεργείς. Επομένως βλέπουμε καθολικά ότι η πρωτοβουλία του ανθρώπου παίζει σημαντικό ρόλο και ειδικά στην τέχνη. Δεν είναι μόνο συλλογικό έργο η τέχνη. Η τέχνη στην ουσία της, στο χαρακτήρα της, στο βάθος της είναι κάτι επαναστατικό. Η τέχνη είναι κάτι που δεν υπάγεται σε κανόνες. Η τέχνη έχει ορισμένα χαρακτηριστικά, όπως την ποιότητα που σας είπα, αλλά συγχρόνως δεν μπορεί να είναι ένα προϊόν κρατικού προστατευτισμού.

Λοιπόν, εμένα δεν με τρομάζει ότι το Υπουργείο κάνει τις επιτροπές, δίνει τα βραβεία. 'Ισα-ίσα, καλά κάνει. Αυτή είναι η μία πλευρά της τέχνης. Υπάρχει όμως και η άλλη πλευρά και συνήθως η άλλη πλευρά είναι και η πιο δημιουργική.

Θα ήταν πάρα πολύ χρήσιμο -και θα τελειώσω τελείως κυνικά, αφού το νομοσχέδιο θα περάσει- να πω ότι θα πρέπει η αντιπαράθεση, αν θέλετε, ο αντίλογος, να μην είναι καθαρά πολιτικός, να είναι ουσιαστικός. Νομίζω ότι έτσι θα προσφέρουμε πραγματικά κάτι κι εμείς στον πολιτισμό που απ' όσο διαπιστώνω όλοι τον έχουμε σε μεγάλη εκτίμηση, όλοι πιστεύουμε σ' αυτόν και όλοι λέμε πως είναι η μεγάλη μας βιομηχανία σ' αυτήν τη χώρα.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Σηφουνάκης έχει το λόγο.

ΣΤΡΑΤΗΣ ΚΟΡΑΚΑΣ: Η οικονομία της ελεύθερης αγοράς και η ελεύθερη δημιουργία συμβιβάζονται, κύριε Παντερμαλή;

ΔΗΜΗΤΡΙΟΣ ΠΑΝΤΕΡΜΑΛΗΣ: Δεν χρειάζεται να συμβαδίζουν. Συνυπάρχουν. 

ΣΤΡΑΤΗΣ ΚΟΡΑΚΑΣ: Το νομοσχέδιο με την οικονομία της ελεύθερης αγοράς, της ελεύθερης ληστείας; 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σηφουνάκη.

ΝΙΚΟΛΑΟΣ ΣΗΦΟΥΝΑΚΗΣ: Μπορεί να συνυπάρξει αυτό. 'Οπως γνωρίζετε, αγαπητέ συνάδελφε, το έχει ανακαλύψει και το εφαρμόζει τώρα η νέα Κίνα.

Δημιουργεί τον καπιταλισμό με σοσιαλιστικό πρόσωπο.

ΣΤΡΑΤΗΣ ΚΟΡΑΚΑΣ: Πείτε κάτι άλλο, πιο σοβαρό, κύριε συνάδελφε.

ΝΙΚΟΛΑΟΣ ΣΗΦΟΥΝΑΚΗΣ: 'Οχι, είναι αληθές και το ξέρετε πολύ καλά. 

Βέβαια μια που είπαμε αυτό, θέλω να πω, κύριε Πρόεδρε, ότι ο αγαπητός συνάδελφος κ. Πολύδωρας, που έφυγε, μίλησε πριν για έναν ωραίο μύθο -ανέφερε μάλιστα και την πηγή- σχετικά με τους 'Ελληνες, τον Ανδρούτσο και την καταστροφή της Ακρόπολης, του Παρθενώνα. Δεν ξέρω αν αυτό πράγματι είναι αληθές, αλλά θέλω να πιστεύω την εκδοχή αυτή ότι είναι αληθινή. Προφανώς ο μύθος έχει μία καταγωγή που πολλές φορές δεν διαψεύδεται, γιατί, όταν διαψεύδεται, παύει να διαδίδεται, άρα δεν μπορεί να καταξιωθεί ως μύθος. Πώς όμως συμβαίνει και οι νεοέλληνες αυτήν την αρχή ή τουλάχιστον αυτόν το μύθο δεν τον συνεχίζουν;

Τώρα έρχομαι επί του συγκεκριμένου νομοσχεδίου. Ειπώθηκε πολύ σωστά από τον Υπουργό Πολιτισμού ότι αυτό το νομοσχέδιο -όπως καταγγέλθηκε τουλάχιστον από την Αξιωματική Αντιπολίτευση- δεν είναι πολυνομοσχέδιο. Τουλάχιστον απ' ό,τι εγώ γνωρίζω στις δύο θητείες αυτής της Βουλής, πολυνομοσχέδια είναι εκείνα τα νομοσχέδια, τα οποία έχουν ένα ευρύ φάσμα αντικειμένου, που ξεπερνά τον περιορισμένο χώρο ή τη θεματολογία ενός Υπουργείου, όπως είναι του Υπουργείου Πολιτισμού.

Αυτό δεν συμβαίνει και πράγματι δεν ισχύει. Δεν είναι σωστό τουλάχιστον. Υπάρχει, όμως, ένα θέμα. Και αν ακόμα θα αποκαλούσαμε πολυνομοσχέδια, νομοσχέδια που άπτονται ενός Υπουργείου, αλλά παίρνουν πολλές θεματικές ενότητες, που η αρμοδιότητα ανήκει στο Υπουργείο και πάλι αυτό το νομοσχέδιο δεν καλύπτει αυτήν ακριβώς την έννοια, γιατί υπάρχουν πάρα πολλά πράγματα τα οποία μένουν εκτός του νομοσχεδίου.

Επίσης, η λογική που καταγγέλεται για την ανώνυμη εταιρεία ή για τις ανώνυμες εταιρείες είναι μια λογική που υπάρχει σήμερα, είτε τη θέλουμε είτε όχι. Πόσοι είναι εκείνοι οι φορείς οι οποίοι δεν είναι εντεταγμένοι μέσα σε έναν οργανισμό του δημοσίου, ακόμα και από τους συλλόγους οι οποίοι είναι ιδιωτικού δικαίου, όπως πάρα πολύ καλά ξέρουμε, και το κράτος έρχεται και τους βοηθάει, στο βαθμό που μπορεί να τους βοηθήσει, γιατί λειτουργούν ανεξάρτητα, λειτουργούν αυτόνομα;

Θέλω όμως να πω στον κύριο Υπουργό, αν με παρακολουθεί, ότι είδα το κείμενο του ΣΕΑ, του Συλλόγου Ελλήνων Αρχαιολόγων. Αν κανείς ανατρέξει στις καταγγελίες του Συλλόγου Αρχιτεκτόνων από το 1974 και μετά, και επειδή ήμουν στο διοικητικό συμβούλιο του Συλλόγου των Αρχαιολόγων, με πρώτο Υπουργό του Υπουργείου Πολιτισμού επί Κοινοβουλευτικής Δημοκρατίας τον Κωνσταντίνο Τσάτσο, θα πω ότι ο Σύλλογος Αρχαιολόγων έχει επιτελέσει ένα ύψιστο πραγματικά έργο και η συνεισφορά του στη διατήρηση όποιων αντικειμένων της προϊστορικής και κλασικής Ελλάδος υπάρχουν, οφείλεται σε έναν πολύ μεγάλο βαθμό σ'αυτήν την αγάπη των επιστημόνων και κυρίως των επιστημόνων μιας εποχής. Το σημειώνω, γιατί είναι πολύ σημαντικό αυτό που λέω.


 

  

Σελίδα 2967 

Πρέπει όμως να πούμε ότι, είτε το θέλουμε είτε όχι, σήμερα στο Υπουργείο Πολιτισμού δεν υπάρχει η αποκέντρωση, κύριε Υπουργέ, που πρέπει να υπάρχει, για να μπορέσει αυτός ο πλούτος να αναδειχθεί στο βαθμό που πρέπει να αναδειχθεί.

'Ημουν προ καιρού στα Γιάννενα για ένα ταξίδι αστραπή. 'Εχω μια ιδιαίτερη σχέση με τα Γιάννενα. Είχαμε δημιουργήσει και το Βυζαντινό Μουσείο, το Υπουργείο το βοηθούσε πολύ. Είχα επίσης την τύχη και τη χαρά να το εγκαινιάσω. Πήγα στο Μουσείο των Προϊστορικών και Κλασικών Αρχαιοτήτων, που είναι το μοναδικό αρχιτεκτονικό έργο που έχει κάνει ο 'Αρης Κωνσταντινίδης.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Εχει κάνει πολλά μουσεία.

ΝΙΚΟΛΑΟΣ ΣΗΦΟΥΝΑΚΗΣ: Αυτό είναι το πρώτο του έργο και το πιο ωραίο. 'Ηταν λοιπόν σε πολύ άσχημη κατάσταση. Πρέπει να πω, ότι μια παρέμβαση αναστήλωσης και ένταξης αυτού του μουσείου πρέπει να γίνει με πάρα πολύ μεγάλη προσοχή.

Ο οργανισμός του Υπουργείου είναι ένα σημαντικό θέμα του Υπουργείου Πολιτισμού και πρέπει κάποια στιγμή να τελειώνει. Επίσης, πρέπει κάποια στιγμή να στελεχωθούν οι γενικές διευθύνσεις του Υπουργείου.

Εγώ δεν έχω κανένα φόβο να πω ότι ο κ.Τζαννετάκης πολύ καλά έπραξε στο βραχύ διάστημα -δεν θυμάμαι πόσο ήταν- που έμεινε στο Υπουργείο Πολιτισμού και θεσμοθέτησε αυτές τις γενικές διευθύνσεις. Γιατί δεν πρέπει να λειτουργήσει η Γενική Διεύθυνση Αναστήλωσης του Υπουργείου Πολιτισμού, επειδή κάποιοι δεν το θέλουν, για να κρατούν το μονοπώλιο; Είναι απαράδεκτο αυτό που συμβαίνει, γιατί η πολιτεία λοχεύει και δεν το προχωράει. 

Δεν αποποιούμαι την ευθύνη. Δεν είχα όμως, όταν ήμουν στο Υπουργείο, αυτήν την αρμοδιότητα. 'Εδωσα όμως έναν αγώνα, προκειμένου αυτό να υπάρξει και να λειτουργήσει. Αυτό δημιουργεί πάρα πολλές αναστολές.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Εγώ την έχω κινήσει τη διαδικασία, αλλά την έχει σταματήσει το Υπουργείο Εσωτερικών.

ΝΙΚΟΛΑΟΣ ΣΗΦΟΥΝΑΚΗΣ: Στο Υπουργείο Πολιτισμού, κύριε Υπουργέ -και το λέω βεβαίως, αφού έφυγα- υπάρχει μια αρχαιοπληξία. Αυτή η αρχαιοπληξία σταματάει, κύριε Κόρακα, στη συγκεκριμένη περίοδο, τη μεγάλη περίοδο του Ελληνισμού. Υπάρχει όμως ένας πολιτισμός και δεν είναι μόνον ο βυζαντινός. Είναι ο μεσαιωνικός πολιτισμός, είναι ο νεότερος πολιτισμός, είναι ακόμα και ο νεότατος πολιτισμός, όπου τα κονδύλια που δίδονται από το Υπουργείο Πολιτισμού, ή ακόμα και η στελέχωση που έχει, είναι πενιχρή και ανύπαρκτη.

Πριν από πολύ καιρό είχα δημοσιεύσει ένα άρθρο ολοσέλιδο στην εφημερίδα "ΤΑ ΝΕΑ", για το τι πιστεύω εγώ ότι πρέπει να γίνει, προκειμένου αυτή η πολιτεία να είναι συντεταγμένη και πραγματικά, το φυσικό πλούτο, την ισορροπία αυτή του φυσικού με το δομημένο περιβάλλον, να τη διατηρήσουμε στο βαθμό που μπορούμε.

Ο μεγάλος κίνδυνος της Ελλάδος από εδώ και πέρα θα είναι η αυθαίρετη καταστροφή όλης της αιγιαλίτιδας ζώνης, όλης της παράκτιας Ελλάδας.

'Εχουμε το εξής καταπληκτικό φαινόμενο. Θα έπρεπε κατά την άποψή μου αυτά να επανέλθουν στο Υπουργείο Πολιτισμού, όπως ήταν παλαιότερα. Και κακώς ο Τρίτσης έκανε όλη εκείνη την ιστορία και τη φασαρία και πήρε και την κήρυξη των τοπίων ιδιαιτέρου φυσικού κάλους από τη μια πλευρά, πήρε τις βιβλιοθήκες, πήρε τα αρχεία του κράτους. Δεν υπήρξε καμία μέριμνα από το Υπουργείο Παιδείας και αντιλαμβάνομαι βεβαίως το γιατί. Η πρώτιστη δουλειά και ο φόρτος δουλειάς που έχει το Υπουργείο Παιδείας είναι άλλος. Θα πρέπει λοιπόν να ξαναεπανέλθουν στο Υπουργείο Πολιτισμού.

Κυρίως, όμως, δεν μπορεί το Υπουργείο Πολιτισμού να κηρύξει και να προστατεύει περιοχές, τη ζώνη Α, τη ζώνη Β, όπως πολύ καλά κάνει ο αρχαιολογικός νόμος και από την άλλη πλευρά να έρχεται επίσης το Υπουργείο Χωροταξίας και να έχει την ευθύνη των περιοχών ιδιαιτέρου φυσικού κάλους. Το Υπουργείο Πολιτισμού έχει στενή περιφέρεια, την οποία ελέγχει, την Α, τη Β. Το Υπουργείο ΠΕΧΩΔΕ με τα πολεοδομικά γραφεία παραδίπλα και απέναντι δίνει οικοδομές, να κτίζουν εργοστάσια, βουστάσια ενώ το Υπουργείο Πολιτισμού περιορίζεται στο μικρό του το χώρο.

Πρέπει να υπάρξει μία ενιαία προστασία αυτού του υπέρτατου καταπληκτικού αγαθού που η ελληνική φύση έχει και που λέγεται φυσικό περιβάλλον. Δεν μπορεί να προστατευθεί από δύο ή τρεις φορείς που μεταξύ τους αλληλοσυγκρούονται. 'Εχετε μια ευθύνη, κύριε Υπουργέ, την έχουμε και εμείς ως Βουλευτές, την έχω και εγώ, και δέχομαι το μερίδιο της ευθύνης. Πρέπει αυτές όλες οι αρμοδιότητες να επανέλθουν σε ένα φορέα. Και βεβαίως ξέρετε πάρα πολύ καλά, εάν αυτήν τη στιγμή έχουμε έναν, ας πούμε, καλό τουρισμό, αν είναι η μοναδική πηγή πλούτου ο τουρισμός του συναλλάγματος, δεν μπορεί ο πολιτισμός να μην έχει καμιά σχέση με αυτό ή ο τουρισμός να μην έχει καμιά σχέση με αυτό, και αναφέρομαι στη δομή του κράτους. Να έχει, ας πούμε, το Υπουργείο με το Εμπορίου το παλιό ή με το Βιομηχανίας.

Θα πρέπει από τη στιγμή κατά την οποία η Κυβέρνηση πιστεύει και ο Πρωθυπουργός και πολύ καλά κάνει -εν μέρει μπορώ να πω ότι θα ήμουν διατεθειμένος να την ασπαστώ- αυτές οι ενότητες στο μικρό και ευέλικτο σχήμα να είναι ομοιογενείς και να μην είναι ετερογενείς, να μη φτιάχνονται ή να μη δίδονται αυτές οι ενότητες κατά τη βούληση του καθενός ο οποίος εκείνη τη συγκεκριμένη στιγμή τις θέλει.

'Οσον αφορά την εταιρεία προβολής και διάδοσης, είναι πολύ καλά και πολύ σωστά κάνετε. Συμφωνώ μαζί σας ότι, όπου το κράτος πετυχαίνει και αποτυχαίνει σε πάρα πολλά πράγματα, πρέπει να βρούμε ευέλικτες μορφές. Θα σας πω, όμως, ένα παράδειγμα. 'Εχετε σκεφθεί αυτό το νομοσχέδιο και ό,τι εσείς δημιουργείτε όταν θα φύγετε από το Υπουργείο Πολιτισμού, αν θα υπάρχουν, αν θα παραμείνουν ή αν θα έρθουν κάποιοι επόμενοι που θα σας πουν να πάνε σε κάποια κοινότητα της περιοχής στην οποία εκλέγεστε, μικρότερη ή μεγαλύτερη; Το έχετε σκεφθεί αυτό; Αυτό είναι μια κατάντια του ελληνικού κράτους. Είναι μια τραγική κατάντια του ελληνικού κράτους. 'Οχι ότι δεν υπάρχει συνέχεια στη νομοθεσία, αλλά υπάρχει ανευθυνότητα στη νομοθεσία. Και εδώ εσείς ως πολιτικός επειδή είστε και νομικός καταξιωμένος, σημαντικός και σωστός δεν μπορεί η πολιτική ηγεσία του Υπουργείου Πολιτισμού να υπόκεινται στη διοικητική ηγεσία του Υπουργείου Πολιτισμού. Ούτε μπορούν βεβαίως οι διοικητικοί υπάλληλοι ή ακόμη και όποιοι έχουν τη συνδικαλιστική ιδιότητα και μόνο αυτοί προτάσσουν, να διοικούν και να διευθύνουν ένα ολόκληρο υπουργείο ή να εφαρμόζουν πολιτικές. Δεν σας το λέω, γιατί έχω κάτι υπόψη μου ειδικά για εσάς που έχει όμως πάρα πολύ μεγάλη σημασία. Ο πολιτισμός της Ελλάδας δεν είναι μόνο πολιτισμός των κλασικών και προϊστορικών αρχαιοτήτων. Είναι ένας ολόκληρος πολιτισμός και πρέπει να αλλάξει όλη αυτή η δομή. 'Εχουμε καταθέσει μια σχετική τροπολογία, χαίρομαι που την έχει καταθέσει και ο Συνασπισμός και την ασπάζονται και άλλοι συνάδελφοι.

Υπάρχουν τριάντα οκτώ εφορίες κλασικών και προϊστορικών αρχαιοτήτων και οι προϊστάμενοι έχουν την έρευνα, έχουν την ανασκαφή, έχουν τη συντήρηση, έχουν τη διοίκηση που έχει τεράστιο φόρτο και ταυτόχρονα έχουν και τη διοίκηση αυτών των οργανισμών των μουσείων. Ξέρετε από πότε γίνεται η προσπάθεια; Εγώ συνεδρίαζα μία φορά την εβδομάδα, όλα τα απογεύματα για το Αρχαιολογικό Μουσείο της Αθήνας και βρίσκεται εκεί ακόμη εκεί που βρίσκεται, ενώ θα έπρεπε να έχει ολοκληρωθεί. Αλλά δεν έχει τη δυνατότητα, ούτε τη δύναμη υπεράνθρωπης προσπάθειας ο διευθυντής του μουσείου να ασχολείται με όλα αυτά τα πράγματα.

Να υπάρξει, λοιπόν, διαχωρισμός. Μακάρι να είχαμε μάνατζερ και να τους βάζαμε εκεί. Με ευθύνη του προϊσταμένου των εφοριών θα υποδεικνύονται ποια αντικείμενα θα μπαίνουν μέσα στις εφορίες, αλλά στο πώς θα εκτεθούν, τι θα περιλαμβάνουν και εφόσον θα μπορούν τα κτίρια που υπάρχουν να είναι πολλαπλής χρήσης πολιτισμού, δηλαδή να είναι


 

  

Σελίδα 2968 

πολυμουσεία, αυτό είναι ένα άλλο κεφάλαιο και ένα άλλο καπέλο.

Κλείνοντας, κύριε Πρόεδρε, πολύ σωστά ξέρετε ότι στο Υπουργείο Πολιτισμού υπάρχουν πάρα πολλά κτίρια, τα οποία είναι αυθαίρετα. 'Εχουν οικοδομηθεί με δαπάνες του κράτους, με διαγωνισμούς κλπ. είτε γιατί κάποιος δήμαρχος ήθελε να κηρύξει πράσινο εκείνη την περιοχή είτε για δέκα χιλιάδες λόγους είναι αυθαίρετα. Και δεν τα τροφοδοτεί η ΔΕΗ. Τα υπάρχοντα, λοιπόν, πιστεύω, μεταξύ των οποίων είναι και το Μουσείο της Μυτιλήνης, θα πρέπει μέσα στο νόμο αυτό να τα ονοματίσουμε και να μη χρειάζεται καμία άλλη διαδικασία. Διότι ο τρόπος με τον οποίο ο αγαπητός συνάδελφος έχει υποβάλει την τροπολογία είναι τέτοιος, ώστε θα χρειαστεί άλλος ένας χρόνος το λιγότερο για να ολοκληρωθεί η διαδικασία. Να πούμε στην τροπολογία αυτή ότι το τάδε και το τάδε μουσείο, όταν λειτουργούν, θα πρέπει να νομιμοποιούνται αυτοδίκαια χωρίς να τα βάζουμε σε κάποιες άλλες διαδικασίες. Ας υπάρχει αυτή η διάταξη για κάποιο πρόβλημα πιθανό που θα παρουσιαστεί στο μέλλον. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, όπως προηγούμενα είπα στην πρότασή μου, από τους εγγεγραμμένους συναδέλφους, ο κ. Κορκολόπουλος, ο κ.Βεζδρεβάνης, ο κ. Παπαδημόπουλος και ο κ. Παπαθεμελής θα έχουν τη δυνατότητα να τοποθετηθούν την Παρασκευή επί της αρχής για πέντε λεπτά και πέντε λεπτά επί του άρθρου 1.

Κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου.

Ερωτάται το Σώμα: Γίνεται δεκτό επί της αρχής το νομοσχέδιο του Υπουργείου Πολιτισμού "Θεσμοί, μέτρα και δράσεις πολιτιστικής ανάπτυξης";

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς το νομοσχέδιο "Θεσμοί, μέτρα και δράσεις πολιτιστικής ανάπτυξης" του Υπουργείου Πολιτισμού έγινε δεκτό επί της αρχής κατά πλειοψηφία.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 01.17' λύεται η συνεδρίαση για σήμερα Πέμπτη 11 Δεκεμβρίου 1997 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Εργασίας και Κοινωνικών Ασφαλίσεων "Μέτρα κατά της εισφοροδιαφυγής, διασφάλιση εσόδων Ι.Κ.Α. και άλλα θέματα".


Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 
