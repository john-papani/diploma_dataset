Σελίδα 5481 
Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΙΑ'

Τρίτη 8 Απριλίου 1997

Αθήνα σήμερα, στις 8 Απριλίου 1997, ημέρα Τρίτη και ώρα 18.23', συνήλθε στην Αίθουσα συνεδριάσεων του Βουλευτηρίου, η Βουλή σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από τη Βουλευτή Α' Αθηνών κα Ελένη Ανουσάκη, τ' ακόλουθα:

Α`. ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Δημοτικών Υπαλλήλων Νομού Δράμας ζητεί τη χορήγηση επιδόματος στα μέλη του.

2) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Συμβούλιο Περιοχής της 8ης Εδαφικής Περιφέρειας Νομαρχίας Αιτωλ/νίας ζητεί να μην επιτραπεί η εγκατάσταση πετρελαιοειδών στο Πλατυγιάλι Αστακού Αιτωλ/νίας.

3) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Χούνης Αιτωλ/νίας ζητεί να της παραχωρηθεί η προτομή του Π.Μπακογιάννη από τη ΔΕΗ.

4) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Κοινότητα Ελαφοχωρίου Καβάλας ζητεί να παραμείνει ανεξάρτητη και να μη συνενωθεί με άλλες κοινότητες.

5) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια 'Ενωση Επαγγελματιών Πιλότων Πολιτικής Αεροπορίας ζητεί την πρόσληψη πεπειραμένων χειριστών αεροσκαφών στη 359 ΜΑΕΔΥ της Πολεμικής Αεροπορίας.

6) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Συκαμινέας του Νομού Λάρισας ζητεί την ένταξη των έργων της στο Τεχνικό Πρόγραμμα του 1997.

7) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια Ομοσπονδία Προσωπικού Οργανισμών Τ.Α. ζητεί τη ρύθμιση του εργασιακού καθεστώτος των εκτάκτων εργαζομένων στους ΟΤΑ.

8) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Συνοικιακό Συμβούλιο Ηπειρωτικών ζητεί την κατασκευή ανισόπεδης διάβασης από τον ΟΣΕ στη θέση Μεζούρλο Νομού Λάρισας.

9) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Περιφερειακή Διεύθυνση του Νομού Λάρισας ζητεί να στεγασθεί η Χημική Υπηρεσία Λάρισας στο Ομορφοχώρι του Νομού Λάρισας.

10) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο ΠΟΕ-ΟΑΕΔ ζητεί την επαναφορά των Επιθεωρήσεων Εργασίας στο Υπουργείο Εργασίας.

11) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Συμβούλιο Περιοχής της 3ης Εδαφικής Περιφέρειας ζητεί να μην καταργηθεί η ΔΟΥ Κρεστένων του Νομού Ηλείας.

12) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Συμβούλιο Περιοχής της 3ης Εδαφικής Περιφέρειας Νομού Ηλείας ζητεί να μην καταργηθεί το Τ/Κ Κρεστένων του Νομού Ηλείας.

13) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία η Κοινότητα Αμιρά του Νομού Ηρακλείου ζητεί την κατασκευή αρδευτικού φράγματος στην περιοχή της.

14) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία η Συντονιστική Επιτροπή των Συλλόγων Γονέων και Κηδεμόνων Μαθητών των Δημοτικών, Γυμνασίων και Λυκείων της Ναυπάκτου ζητεί την επίλυση του στεγαστικού προβλήματος των σχολικών μονάδων της Ναυπάκτου Αιτωλ/νίας.

15) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία η ΝΑ Αιτωλ/νίας ζητεί την υδροδότηση της Κοινότητας Θυρίου του Νομού Αιτωλ/νίας.

16) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία το Γενικό Νομαρχιακό Νοσοκομείο Αγρινίου ζητεί την ίδρυση Περιφερειακού Ιατρείου στο Θύριο Αιτωλ/νίας.

17) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία οι Συνταξιούχοι ΟΤΕ του Νομού Λέσβου ζητούν ευνοϊκές ρυθμίσεις για τη συνταξιοδότησή τους.

Σελίδα 5482 

18) Ο Βουλευτής Φθιώτιδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Σωματείο Ιδιοκτητών Φορτηγών Αυτοκινήτων Δ.Χ. Νομού Αττικής "Ο ΑΓΙΟΣ ΠΑΝΤΕΛΕΗΜΩΝ" ζητεί να αυξηθεί το μικτό βάρος των οχημάτων των μελών του στους 6 τόννους.

19) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας το οποίο αναφέρεται στις καταστροφές που υπέστησαν οι αγροτικές καλλιέργειες στην περιοχή Προφήτη Ηλία Ηρακλείου από χαλαζόπτωση στις 2.4.97.

20) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο ζητείται η δημιουργία παιδικού σταθμού στην Κοινότητα Ασημίου Ηρακλείου.

21) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύνδεσμος Ελληνικών Ελαιουργείων ζητεί την αλλαγή του τρόπου φορολόγησης των ελαιουργείων.

22) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Αγροτικός Σύλλογος Ψαρής Φοράδας - Καλαμίου Ηρακλείου ζητεί την αποζημίωση των τοματοπαραγωγών της Επαρχίας Βιάννου που υπέστησαν καταστροφές τα έτη 1995-96.

23) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Ρουβά Ηρακλείου ζητεί οικονομική ενίσχυση για την εξόφληση των εξόδων παραστάσεων που οφείλει σε πρώην Προέδρους του.

24) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Μοιρών Ηρακλείου ζητεί την τοποθέτηση μιας επιπλέον νηπιαγωγού στον Παιδικό Σταθμό Μοιρών.

25) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Τυμπακίου Ηρακλείου ζητεί να μην καταργηθεί η ΔΟΥ Τυμπακίου.

26) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Λίμνης Εύβοιας ζητεί την αύξηση των συμμετασχόντων ατόμων στο πρόγραμμα του ΟΑΕΔ "Συνεχιζόμενης επαγγελματικής κατάρτισης".

27) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Λίμνης Εύβοιας ζητεί την ένταξη της περιοχής του στις Ζώνες Τουριστικής Επιδότησης του Ν. 1892/90.

28) Ο Βουλευτής Λάρισας κ. ΦΩΤΗΣ ΧΑΤΖΗΜΙΧΑΛΗΣ κατέθεσε αναφορά με την οποία οι Αδιόριστοι Μουσικοί που επέτυχαν στο διαγωνισμό του Υπουργείου Παιδείας τον Οκτώβριο του 1995 ζητούν την άμεση πρόσληψή τους στην Α'βάθμια και Β'βάθμια Εκπαίδευση.

29) Ο Βουλευτής Αθηνών κ. ΙΩΑΝΝΗΣ ΧΑΡΑΛΑΜΠΟΥΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί να αναγνωρισθούν οι τίτλοι πιστοποίησης γλωσσομάθειας του PALSO.

30) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί να αναγνωρισθούν οι τίτλοι πιστοποίησης γλωσσομάθειας του PALSO.

31) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Αγροτικός Δημοκρατικός Σύλλογος Αγίου Λαυρεντίου "Η Πρόοδος" ζητεί τη λήψη μέτρων διάθεσης της μηλοπαραγωγής των μελών του.

32) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Ιερά Μητρόπολη Φθιώτιδος ζητεί οικονομική ενίσχυση για την εκτέλεση εργασιών συντήρησης στον Ιερό Ναό Αγίου Νικολάου Νέας Βράχας του Νομού Φθιώτιδας.

33) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Πανελλήνιος Σύλλογος Απόρων Ανασφαλίστων Αναπήρων Πόλεων ζητεί τη ρύθμιση της συνταξιοδότησης των μελών της.

34) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία η ΝΑ Αρκαδίας υποβάλλει προτάσεις για το νομοσχέδιο περί "Οργάνωσης - Στελέχωσης - Διοίκησης της Περιφέρειας - Ρύθμιση θεμάτων για την τοπική Αυτοδιοίκηση και άλλες διάτάξεις".

35) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Κοινότητα Αυγαρίας του Νομού Φθιώτιδας ζητεί τη χρηματοδότηση της κατασκευής του δρόμου που διασχίζει την περιοχή της.

36) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία ο Δήμος Βελεστίνου του Νομού Μαγνησίας ζητεί μία από τις αμαξοστοιχίες του ΟΣΕ να φέρει το όνομα του Ρήγα Φεραίου για λόγους ιστορικούς.

37) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Ιερά Μητρόπολη Φθιώτιδας ζητεί οικονομική ενίσχυση για την αποπεράτωση της αγιογράφησης του Ιερού Ναού Αγίας Παρασκευής Μοσχοχωρίου Φθιώτιδας.

38) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία το Συμβούλιο Περιοχής της 6ης Εδαφικής Περιφέρειας του Νομού Αρκαδίας ζητεί οι άνεργοι κάτοικοι της περιοχής του να απασχοληθούν στο εργοστάσιο της ΔΕΗ Μεγαλόπολης του Νομού Αρκαδίας.

39) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία το Συμβούλιο Περιοχής της 8ης Εδαφικής Περιφέρειας Νομαρχίας Αιτωλ/νίας ζητεί να μην επιτραπεί η εγκατάσταση μονάδων πετρελαιοειδών στο Πλατυγιάλι Αστακού Αιτωλ/νίας.

40) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία το Σωματείο Συνταξιούχων ΔΕΗ Επαρχίας Εορδαίας ζητεί την ικανοποίηση οικονομικών και ασφαλιστικών αιτημάτων του κλάδου του.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2369/12-12-97 ερώτηση δόθηκε με το υπ' αριθμ. 6385/2-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης με αριθμό 2369/12.12.97 που κατέθεσαν στη Βουλή οι Βουλευτές κ. Μιχάλης Καρχιμάκης και Ηλίας Βλαχόπουλος, σας πληροφορούμε ότι έχουμε απαντήσει για το ίδιο θέμα με το έγγραφό μας αριθμ. ΤΚΕ/Φ2/6314/13.3.97 αντίγραφο του οποίου σας αποστέλλουμε.

Ο Υφυπουργός

ΑΝ. ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

2. Στην με αριθμό 2448/17-2-97 ερώτηση δόθηκε με το υπ' αριθμ. 1389/27-3-97 έγγραφο από τον Υφυπουργό 'Αμυνας η ακόλουθη απάντηση:

Σελίδα 5483 

"Σε απάντηση της 2448/17-2-97 ερώτησης που κατέθεσαν οι Βουλευτές κ.κ. Σ. Παναγιώτου και Μ. Μπόσκου με θέμα την κατασκευή γηπέδου στην περιοχή "Εχίνου" Νομού Ξάνθης, σας πληροφορούμε τα εξής:

Το γήπεδο του Εχίνου κατασκευάσθηκε από το Μηχανικό του Δ' Σώματος Στρατού το θέρος του 1995, στα πλαίσια του πιλοτικού προγράμματος κοινωνικής προσφοράς των Ενόπλων Δυνάμεων, προς τους κατοίκους της ορεινής περιοχής. Η θέση του έργου υποδείχθηκε από τους ίδιους τους κατοίκους της Κοινότητας.

Το ως άνω έργο υπέστη σοβαρές ζημιές κατά την πρόσφατη θεομηνία που έπληξε το Νομό Ξάνθης και το Δ' Σώμα Στρατού συμμετέχει στις εργασίες αποκατάστασης των ζημιών από τις πλημμύρες και την απόφραξη της κοίτης του ποταμού.

Τέλος επισημαίνεται ότι τόσο το συγκεκριμένο έργο, όσο και άλλα έργα του πιλοτικού προγράμματος των Ενόπλων Δυνάμεων, έχουν τύχει της καθολικής αποδοχής και υποστήριξης των τοπικών κοινωνιών, αλλά και γενικότερα του Ελληνικού λαού.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

3. Στην με αριθμό 2501/19-2-97 ερώτηση δόθηκε με το υπ' αριθμ. 342/3-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2501/19-2-97 που κατέθεσε ο Βουλευτής κ. Φώτης Κουβέλης, και μας διαβίβασε το Υπουργείο Μεταφορών και Επικοινωνιών, στα θέματα της αρμοδιότητάς μας σας πληροφορούμε τα ακόλουθα:

Σύμφωνα με το ισχύον πλαίσιο, τα θέματα κυκλοφοριακής αγωγής στην εκπαίδευση καλύπτονται με τρεις κυρίως τρόπους. Πρώτο, με τη διάχυση του θέματος σε όλες τις τάξεις του Δημοτικού και συγκεκριμένα στο μάθημα "Μελέτη του Περιβάλλοντος" (Τάξεις Α' έως και Δ') και στο μάθημα "Κοινωνική και πολιτική Αγωγή" (Ε' και ΣΤ' τάξεις). Δεύτερο, στα πλαίσια των σχολικών δραστηριοτήτων (η ενότητα "αγωγή υγείας" περιλαμβάνει τα οδικά και άλλα ατυχήματα), ύστερα από πρωτοβουλία των εκπαιδευτικών και βάσει των σχετικών Υπουργικών Αποφάσεων (Γ2/4867/28-7-1992, Γ2/6799/8-9-1995). Τέλος, στα πλαίσια των προαιρετικών μαθημάτων (που περιλαμβάνουν και την ενότητα αγωγή υγείας) σε όλους τους τύπους λυκείου και τα γυμνάσια με την προϋπόθεση να συγκεντρωθούν τουλάχιστον 10 μαθητές (Ν1894/1990, Π.Δ. 35/26-1-91).

Το ΥΠΕΠΘ ιδιαίτερα ευαισθητοποιημένο στα θέματα ασφάλειας των μαθητών και έχοντας συνειδητοποιήσει και το μεγάλο ανθρώπινο, δημογραφικό και οικονομικό κόστος που συνεπάγονται τα τροχαία ατυχήματα για τη χώρα μας, το Υπουργείο Εθνικής Παιδείας σε συνεργασία με το Παιδαγωγικό Ινστιτούτο προέβη στην υλοποίηση μιας σειράς ενεργειών για την αντιμετώπιση του προβλήματος.

1. Τα θέματα της "Κυκλοφοριακής Αγωγής" ενσωματώθηκαν στα νέα Αναλυτικά Προγράμματα του Γυμνασίου, και ειδικότερα στα μαθήματα της "Οικιακής Οικονομίας" (Α' και Β' Τάξεις) και της "Κοινωνικής και Πολιτικής Αγωγής" (Γ' τάξη). Ετσι με τη συγγραφή των σχετικών εγχειριδίων θα καλυφθεί το υπάρχον κενό στην υποχρεωτική εκπαίδευση.

2. Ακολουθώντας το πρότυπο του επιτυχημένου θεσμού του Υπεύθυνου Περιβάλλοντος και τις συστάσεις της Ευρωπαϊκής 'Ενωσης για μετατροπή του Σχολείου σε φορέα προαγωγής υγείας, προέβη στη σύσταση νέων θέσεων - των Υπευθύνων Αγωγής Υγείας - στα πλαίσια των 57 Διευθύνσεων Δευτεροβάθμιας Εκπαίδευσης (Γ2/3695/13-6-96). Οι Υπεύθυνοι Αγωγής Υγείας εκπαιδευτικοί θα έχουν αρμοδιότητα και για θέματα "Κυκλοφοριακής Αγωγής" στην εκπαίδευση. Σε σχετική προκήρυξη ανταποκρίθηκαν 44 εκπαιδευτικοί οι οποίοι θα τοποθετηθούν σε αντίστοιχο αριθμό Διευθύνσεων. Στόχος του Υπουργείου ειναι η τοποθέτηση Υπευθύνων Αγωγής Υγείας και στις 57 Διευθύνσεις Δευτεροβάθμιας Εκπαίδευσης.

3. Τα θέματα "Κυκλοφοριακής Αγωγής" εντάχθηκαν στο Β' Κοινοτικό Πλαίσιο Στήριξης και συγκεκριμένα στην Ενέργεια 1,1 στ' (Αγωγή Υγείας) με προϋπολογισμό 2,5 δισεκατομμύρια δραχμές. Ειδικότερα, η Ενέργεια αυτή αποτελείται από τέσσερα Εργα (α) Διαμόρφωση Εκπαιδευτικών προγραμμάτων και Δημιουργία Διδακτικού Υλικού (β) Επιμόρφωση Εκπαιδευτικών - υπεύθυνων και διδασκόντων - σε θέματα Αγωγής Υγείας (γ) Ενίσχυση Προγραμμάτων Αγωγής Υγείας που οργανώνονται με βάση την προαναφερθείσα Υπ. Απόφαση (4867/28-7-92) και (δ) Δραστηριότητες για την Αξιολόγηση και Διάδοση των Αποτελεσμάτων. Επισημαίνεται ότι έχει ήδη συνταχθεί και εγκριθεί το πρώτο Δελτίο Εργου (Διαμόρφωση Εκπαιδευτικών Προγραμμάτων και Δημιουργία Διδακτικού Υλικού), με προϋπολογισμό 850 εκατομμυρίων δραχμών, όπου αναμένεται να δοθεί ανάλογο βάρος σε θέματα "Κυκλοφοριακής Αγωγής". Η υλοποίηση της Ενέργειας θα καλύψει ένα μεγάλο κενό ως προς τα Αναλυτικά Προγράμματα το διδακτικό και εποπτικό υλικό καθώς και την κατάρτιση των στελεχών Αγωγής Υγείας.

Τέλος, σημειώνεται ότι το Υπουργείο Παιδείας το οποίο συμμετείχε με εκπρόσωπο του Παιδαγωγικού Ινστιτούτου σε όλες τις εργασίες της Διακομματικής Κοινοβουλευτικής Επιτροπής για τα Τροχαία Ατυχήματα έχει υπόψη του τα πορίσματα που αφορούν στη συστηματικότερη διάχυση της θεματολογίας στην εκπαίδευση από το νηπιαγωγείο εως το Λύκειο καθώς και την πρόταση της Επιτροπής για την εισαγωγή προαιρετικού μαθήματος Κυκλοφοριακής Αγωγής με θεωρητικό και πρακτικό περιεχόμενο στη Γ' Λυκείου, προτίθεται να εξετάσει την εφαρμογή των σχετικών πορισμάτων, σε συνεργασία με το Υπ. Μεταφορών και Επικοινωνιών καθώς και με άλλα αρμόδια Υπουργεία και φορείς, είτε στα πλαίσια του Β' Κοινοτικού Πλαισίου Στήριξης, είτε στα πλαίσια της αναδιάρθρωσης των Αναλυτικών και ωρολογίων Προγραμμάτων του Λυκείου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

4. Στην με αριθμό 2583/25-3-97 ερώτηση δόθηκε με το υπ' αριθμ. 10961/1-4-97 έγγραφο από τον Υφυπουργό Εθν. Οικονομίας η ακόλουθη απάντηση:

"Σε απάντηση της ερώτησης 2583/25.3.97 που κατατέθηκε στη Βουλή των Ελλήνων από τους Βουλευτές κ.Στ. Παναγιώτου και κα Μαρία Μπόσκου και αφορά τις αποζημιώσεις παραλίμνιων περιοχών Κερκίνης Ν. Σερρών, σας ενημερώνουμε ότι από τις πιστώσεις του 1997 θα ικανοποιηθούν οι απαιτήσεις των ετών 1995 και 1996.

Ο Υφυπουργός

ΧΡΗΣΤΟΣ ΠΑΧΤΑΣ"

5. Στην με αριθμό 2590/25-3-97 ερώτηση δόθηκε με το υπ' αριθμ. 855/4-4-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 2590/25-3-97, που κατατέθηκε στη Βουλή από το Βουλευτή κ. Ν. Νικολόπουλο για τα θιγόμενα σ' αυτή θέματα αρμοδιότητάς μας, σας πληροφορούμε τα εξής:

1. Με την αριθμ. 1162/6-3-97 κοινή απόφαση των Υπουργών Εθνικής Οικονομίας, Ανάπτυξης και Εργασίας και Κοινωνικών Ασφαλίσεων και μετά από σύμφωνη γνώμη των ενδιαφερομένων μερών, καθορίστηκαν τα πλαίσια λειτουργίας των εμπορικών καταστημάτων και των καταστημάτων τροφίμων όλης της χώρας.

Τα Νομαρχιακά Συμβούλια, στα πλαίσια της απόφασης αυτής, θα καθορίσουν με αποφάσεις τους τις ώρες λειτουργίας των εν λόγω καταστημάτων της περιοχής τους, σύμφωνα με την παράγραφο 2 του άρθρου 23 του ν. 2224/94.

2. Τα προβλήματα του ασφαλιστικού μας συστήματος, θα είναι αντικείμενο του κοινωνικού διαλόγου, που όπως έχει αναγγείλλει η Κυβέρνηση, θα αρχίσει σύντομα.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

Σελίδα 5484 

6. Στην με αριθμό 2639/28-2-97 ερώτηση δόθηκε με το υπ' αριθμ. 629/28-3-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2639/28-2-97, που κατέθεσε στη Βουλή ο Βουλευτής κ. Γ. Ορφανός σχετικά με μονάδα ακτινοθεραπείας κοβαλτίου του Θεαγένειου Αντικαρκινικού Νοσοκομείου Θεσσαλονίκης, σας γνωρίζουμε ότι:

Οι υπεύθυνοι του τμήματος τηλεθεραπείας του Θεαγένειου Αντικαρκινικού Νοσοκομείου, στο οποίο ανήκουν και οι δύο μονάδες κοβαλτίου, φροντίζουν ανελλιπώς για την ανανέωση της άδειας.

Η Ε.Ε.Α.Ε. μετά από επιτόπιο έλεγχο που διενήργησε στο Θεαγένειο έκανε συστάσεις για τη λειτουργία των μηχανημάτων μαστογραφίας.

Επίσης σας γνωρίζουμε ότι η αρμόδια καθ' ύλην Υπηρεσία του Υπουργείου μας έχει εγκρίνει και επιχορηγήσει το Νοσοκομείο για την προμήθεια δύο γραμμικών επιταχυντών και ενός μαστογράφου.

Ο Υφυπουργός

Μ. ΣΚΟΥΛΑΚΗΣ"

7. Στην με αριθμό 2692/5-3-97 ερώτηση δόθηκε με το υπ' αριθμ. 5475/1-4-97 έγγραφο από τον Υπουργό Υγείας η ακόλουθη απάντηση:

"Απαντώντας στη με αριθμό πρωτ. 2692/5-3-97 ερώτηση των Βουλευτών Μουσταφά Μουσταφά και Στέλλας Αλφιέρη, που κατατέθηκε στη Βουλή, σχετικά με τη λειτουργία του Γραφείου Ισότητας στο Υπουργείο Υγείας και Πρόνοιας, σας γνωρίζουμε ότι:

Στη διάρθρωση των Υπηρεσιών του Υπουργείου Υγείας και Πρόνοιας συμπεριλαμβάνεται Γραφείο Ισότητας των φύλων, όπως τούτο προκύπτει από τις διατάξεις του άρθρου 1 του Π.Δ/τος 138/92 (ΦΕΚ 68 Α) και το οποίο υπάγεται απευθείας στον Υπουργό.

Οι αρμοδιότητες του ως άνω Γραφείου περιγράφονται αναλυτικά στο άρθρο 32 του ως άνω Π.Δ/τος.

Το Γραφείο έχει στελεχωθεί με προσωπικό και προγραμματίζεται η εκτενέστερη στελέχωσή του.

Ο Υπουργός

Κ. ΓΕΙΤΟΝΑΣ"

8. Στην με αριθμό 2710/5-3-97 ερώτηση δόθηκε με το υπ' αριθμ. 1589/1-4-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2710/5-3-97 του Βουλευτή Αχαΐας κ. Νίκου Νικολόπουλου, σας γνωρίζουμε τα ακόλουθα:

Στο πλαίσιο του Κανονισμού της ΕΟΚ 815/84 (για την έκτακτη ενίσχυση της Ελλάδας στον κοινωνικό τομέα) εγκρίθηκαν και υλοποιήθηκαν από το CNΝ. Χαλκιδικής 2 έργα:

"Ψυχιατρικός τομέας 20 κρεβατιών" και "ξενώνας 20 ατόμων". Το πρώτο έργο ολοκληρώθηκε τον Σεπτέμβριο του 1993 και το δεύτερο τον Ιούνιο του 1995. Οι εν λόγω μονάδες δεν λειτουργούν λόγω έλλειψης προσωπικού.

Σύμφωνα με ενημέρωση της Δ/νσης Προσωπικού του Υπουργείου με την με αριθμό 1/7-11-95 προκήρυξη του ΑΣΕΠ προκηρύχθηκε η τακτική πλήρωση 42 θέσεων διαφόρων κλάδων και ειδικοτήτων προσωπικού (πλην ιατρικού) για το CNN Χαλκιδικής. Η διαδικασία προβλέπεται να ολοκληρωθεί σύντομα και να διατεθεί το απαραίτητο προσωπικό για τη λειτουργία των μονάδων. Για το ιατρικό προσωπικό έχει εγκριθεί η πλήρωση μιας θέσης ψυχολόγου Επιμελητού Α' ή Διευθυντή στις 18-1-97.

Με την ίδια προκήρυξη του ΑΣΕΠ εχει προκηρυχθεί η τακτική πλήρωση 5.562 θέσεων (διαφόρων κλάδων και Ειδικοτήτων πλην ιατρικού) σε Νοσοκομεία της χώρας. Η διαδικασία διορισμού έχει ολοκληρωθεί στα περισσότερα και με την ανάληψη υπηρεσίας του προσωπικού θα αντιμετωπισθούν οι λειτουργικές ανάγκες τους.

'Οσον αφορά τα Προνοιακά Ιδρύματα της περιοχής Αχαΐας σας γνωρίζουμε ότι κατά το οικονομικό έτος 1996 επιχορηγήθηκαν συνολικά με το ποσόν των 67.000.000 δραχμών καθώς και από το προϊόν του Ειδικού Κρατικού Λαχείου με ποσόν 8.300.000 δραχμές.

Τέλος η κάλυψη των προϋπολογισμών των Προνοιακών φορέων είναι ευθύνη της οικείας Νομαρχιακής Αυτοδιοίκησης. Το Υπουργείο Υγείας και Πρόνοιας επιχορηγεί συμπληρωματικά τους Προϋπολογισμούς τους.

Ο Υφυπουργός

Μ. ΣΚΟΥΛΑΚΗΣ"

9. Στην με αριθμό 2738/6-3-97 ερώτηση δόθηκε με το υπ' αριθμ. 14428/2-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της 2738/6-3-97 ερώτησης που κατατέθηκε στη Βουλή των Ελλήνων από το Βουλευτή κ. Γ. Γαρουφαλιά, και αναφέρεται στο πιο πάνω θέμα, σας πληροφορούμε ότι η εν λόγω Ερώτηση έχει απαντηθεί με το αρ. 9428/ΔΕ-1151/19-3-97, έγγραφο του ΥΠΕΘΟ αντίγραφο του οποίου σας κοινοποιούμε.

Ο Υφυπουργός

Λ. ΠΑΠΑΔΗΜΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

10. Στην με αριθμό 2752/97 ερώτηση δόθηκε με το υπ' αριθμ. 8104/31-3-97 έγγραφο από τον Υπουργό Υγείας η ακόλουθη απάντηση:

"Απαντώντας στην αρ. 2752/97 ερώτηση του Βουλευτή κ. Μ. Στρατάκη σας γνωρίζουμε τα παρακάτω:

Στα ΦΕΚ 4/29-1-97 και 7/30-1-97 τ.προκ.ΑΣΕΠ δημοσιεύθηκαν οι πίνακες διοριζομένων στο ΠΠΓΝ Ηρακλείου από την προκήρυξη του Δεκεμβρίου 1995 (116 θέσεις νοσηλευτικού, παραϊατρικού και λοιπού προσωπικού).

Επίσης η κατανομή των 2.700 θέσεων νοσηλευτικού και λοιπού προσωπικού που εγκρίθηκαν με την 3/23.7.96 Πράξη του Υπουργικού Συμβουλίου έγινε με βάση την ιεράρχηση των αναγκών κατά φορέα και περιφέρεια για όλα τα Νοσοκομεία και Κ.Υ. της χώρας.

Ακόμη έχει δοθεί η έγκριση για την προκήρυξη (9) θέσεων Επιμελητών Α' και Β' διαφόρων ειδικοτήτων Γιατρών Ε.Σ.Υ. για το Π.Π.Γ.Ν. Ηρακλείου.

Ο Υπουργός

ΚΩΝ/ΝΟΣ ΓΕΙΤΟΝΑΣ"

11. Στην με αριθμό 2772/13-2-97 ερώτηση δόθηκε με το υπ' αριθμ. 379/3-4-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι, στην με αριθ. 2772/11-3-1997 Ερώτηση που κατατέθηκε στη Βουλή των Ελλήνων από τον Βουλευτή κ. Παν. Ψωμιάδη, σχετικά με διαμαρτυρίες του Πανελληνίου Συνδέσμου Ιδρυτών Ελληνικών Ιδιωτικών Σχολείων για τον καθορισμό ανώτατου ποσοστού αύξησης των διδάκτρων σχολικού έτους 1996-1997 και την άνιση μεταχείριση έναντι των εκπαιδευτηρίων μη κερδοσκοπικού χαρακτήρα και των Ξένων Σχολείων που εξαιρούνται, σας γνωρίζουμε τα ακόλουθα:

Κατά τις εγγραφές για το σχολικό έτος 1995-1996 παρατηρήθηκε αύξηση των διδάκτρων σε πολύ μεγάλα ποσοστά έναντι του Σχολικού έτους 1994-1995. Το Υπουργείο μας μετά από έρευνα διαπίστωσε ότι η ποσοστιαία μεταβολή του κόστους λειτουργίας των ιδιωτικών εκπαιδευτηρίων δεν δικαιολογούσε την αιτούμενη αύξηση. Για το λόγο αυτό προέβη σε νομοθετική ρύθμιση της ποσοστιαίας αύξησης των διδάκτρων του σχολικού έτους 1995-1996 σε 5% για τα ιδιωτικά Ινστιτούτα Επαγγελματικής Κατάρτισης (ΙΕΚ) και σε 7% για όλους τους άλλους Κλάδους. Επειδή από νέα πρόσφατη έρευνα που έγινε διαπιστώθηκε ότι, η μεταβολή του κόστους λειτουργίας των ως άνω 

Σελίδα 5485 

εκπαιδευτηρίων για το σχολικό έτος 1996-1997, δεν δικαιολογεί ποσοστιαία αύξηση των διδάκτρων πέραν των προαναφερθέντων ποσοστών, με σχετική τροπολογία που κατατέθηκε στη Βουλή στο Σχέδιο Νόμου "Ασφαλιστική Σύμβαση και Τροποποιήσεις της Νομοθεσίας για την Ιδιωτική Ασφάλιση" οι αυξήσεις των διδάκτρων καθορίζονται στα ίδια επίπεδα όπως και πέρυσι, δηλαδή σε 5% και 7% αντίστοιχα.

Με τα ποσοστά αυτά αφενός υπερκαλύπτεται το ποσοστό μεταβολής του κόστους λειτουργίας των εκπαιδευτηρίων και εξασφαλίζεται, η ομαλή λειτουργία τους και αφετέρου προστατεύεται το εισόδημα των γονέων που στέλνουν τα παιδιά τους σε ιδιωτικά σχολεία.

'Οσον αφορά τα εκπαιδευτήρια που λειτουργούν στη Χώρα μας βάσει μορφωτικών συμβάσεων με τα αντίστοιχα Κράτη, αυτά εξαιρούντο ανέκαθεν από τις εκάστοτε διατάξεις που προέβλεπαν ποσοστό αύξησης στα δίδακτρα των ιδιωτικών εκπαιδευτηρίων. Αυτό δε με βάση την με αριθ. 2395/80 απόφαση του Σ.τ.Ε., σύμφωνα με την οποία τα εν λόγω σχολεία δεν εμπίπτουν στην έννοια των ιδιωτικών σχολείων, γιατί εν όψει του ειδικού καθεστώτος που τα διέπει, ούτε Ιδιωτικά Εκπαιδευτήρια Γενικής ή Επαγγελματικής Εκπαίδευσης ή Εργαστήρια Ελευθέρων Σπουδών, αποτελούν ούτε και στα πάσης φύσεως Φροντιστήρια του άρθρου 63 του Α.Ν. 9545/80 και του άρθρου 1 του Α.Ν. 284/86 περιλαμβάνονται.

Ο Υφυπουργός

ΜΙΧ. ΧΡΥΣΟΧΟΪΔΗΣ"

12. Στην με αριθμό 2776/11-3-97 ερώτηση δόθηκε με το υπ' αριθμ. 6407/3-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της αριθ. 2776/11-3-1997 Ερώτησης, που κατατέθηκε στη Βουλή των Ελλήνων από τους Βουλευτές κ.κ. Στ. Παναγιώτου και Μ. Μπόσκου, σας πληροφορούμε τα εξής:

1. Η ανάθεση του 'Εργου μελέτης-κατασκευής του πολύ χρήσιμου για την ακριτική περιοχή της Μακεδονίας και την οικονομία της χώρας λιγνιτικού σταθμού Μελίτης-Αχλάδας, στο Νομό Φλώρινας, γίνεται στα πλαίσια της διακρατικής συμφωνίας της Ελληνικής Δημοκρατίας με τη Ρωσική Ομοσπονδία για την προμήθεια φυσικού αερίου, που κυρώθηκε με το Νόμο 2299/95.

Το κυρωθέν Πρωτόκολλο της 19ης Δεκεμβρίου 1994 που τροποποιεί το Παράρτημα της 1ης Ιουλίου 1993 στη Διακρατική Συμφωνία της 7-10-1987 προβλέπει μεταξύ άλλων και τα ακόλουθα:

"Σε αντικατάσταση της υποχρέωσης της ελληνικής πλευράς να αναθέσει στη RAO GAZPROM το δικαίωμα για την κατασκευή θερμικού σταθμού παραγωγής ηλεκτρικής ενέργειας ισχύος 250-350 MW συνδυασμένου κύκλου στη Βόρεια Ελλάδα υπό τον όρο "Κατασκευή - Ιδιοκτησία - Εκμετάλλευση" (Build - Own - Operate-BOO), η ελληνική πλευρά θα αναθέσει, δι' απευθείας αναθέσεως σε Κοινοπραξίες (Consortia) που θα συστήσουν και θα συμμετάσχουν για το σκοπό αυτό οι Εταιρείες ΠΡΟΜΗΘΕΑΣ GAS Α.Ε. και RAOGAZPROM, τα ακόλουθα έργα:

1. Την κατασκευή υπό τον όρο "με το κλειδί στο χέρι" (TYRN KEY) πλήρους ατμοηλεκτρικού σταθμού παραγωγής ηλεκτρικής ενέργειας στην περιοχή Φλώρινας, ισχύος περίπου 300 MW, με ένα σύστημα αποθέωσης και με δυνατότητα τηλεθέρμανσης της περιοχής.

Το έργο θα πρέπει να πληροί τις προδιαγραφές που θα διατυπώσει γι' αυτό η Δημόσια Επιχείρηση Ηλεκτρισμού της Ελλάδας (ΔΕΗ). Η κατασκευή του έργου θα τελεί υπό την επίβλεψη της ΔΕΗ, σύμφωνα με την ελληνική νομοθεσία.

Η σχετική σύμβαση ανάθεσης του έργου μεταξύ της ΔΕΗ και της Κοινοπραξίας θα υπογραφεί μέχρι τέλος του έτους 1995 υπό ανταγωνιστικούς όρους.

Οι προτάσεις της ΠΡΟΜΗΘΕΑΣ GAS Α.Ε. και της RAO GAZPROM για τη συμμετοχή στην Κοινοπραξία και άλλων εταιρειών θα συμφωνούνται με τη ΔΕΗ".

Κατά συνέπεια η ανάθεση του 'Εργου δεν είναι δυνατόν να γίνει με διαδικασίες κανονικού διαγωνισμού.

2. Η προσφορά της υποψήφιας να αναλάβει το 'Εργο Κοινοπραξίας υποβλήθηκε στη ΔΕΗ την 10-1-1997. Σύμφωνα με την προσφορά το προτεινόμενο εργολαβικό αντάλλαγμα ανήρχετο σε 195,4 δις δραχμές. Το υπόψη ποσό δεν κάλυπτε τη μελέτη-κατασκευή:

. της αυλής λιγνίτη

. των ταινιόδρομων αποκομιδής και του εξοπλισμού απόθεσης τέφρας και υποπροϊόντων αποθείωσης πέραν των ορίων του Σταθμού

. του συστήματος παροχής ενέργειας τηλεθέρμανσης.

και την προμήθεια ανταλλακτικών για το 'Εργο, είτε επειδή τούτο δεν είχε ζητηθεί από τις προδιαγραφές που διαπιστώθηκαν από τη ΔΕΗ (π.χ. αυλή λιγνίτη), είτε επειδή η υποψήφια για την ανάληψη του 'Εργου Κοινοπραξία επιφυλάχθηκε να υποβάλει τις σχετικές με τα ως άνω αντικείμενα προσφορές της αργότερα.

3. Το Δ.Σ. της ΔΕΗ, πολύ πριν υποβληθεί η προσφορά του υποψηφίου Αναδόχου, συγκρότησε με Απόφαση του της 30-7-1996 Επιτροπή Διαπραγματεύσεων για την ανάθεση του υπόψη 'Εργου. Στην Επιτροπή αυτή μετείχαν, τέσσερα μέλη του Δ.Σ. (εκ των οποίων οι δύο είναι εκλεγμένοι εκπρόσωποι των εργαζομένων), καθηγητής του Πανεπιστημίου Πατρών, εκπρόσωπος της ΓΕΝΟΠ/ΔΕΗ και πέντε ανώτατα υπηρεσιακά στελέχη, δηλαδή, τρεις Βοηθοί Γενικοί Διευθυντές της ΔΕΗ και οι δύο Διευθυντές των καθ' ύλην αρμοδίων για το 'Εργο Υπηρεσιών.

Η ανωτέρω σύνθεση της Επιτροπής εξασφάλιζε την πλήρη διαφάνεια των διαπραγματεύσεων και τη διαρκή ενημέρωση της Διοίκησης και του Δ.Σ. της ΔΕΗ. Ταυτόχρονα όμως προσέδιδε στην Επιτροπή το κύρος το οποίο αρμόζει στη διαπραγμάτευση για την ανάθεση ενός τόσο μεγάλου 'Εργου, που θα εκτελεσθεί κατ' εφαρμογήν μιας κυρωμένης από τη Βουλή των Ελλήνων με μεγάλη πλειοψηφία διακρατικής συμφωνίας (Νόμος 2299/95).

4. Η ορισθείσα Επιτροπή Διαπραγματεύσεων συνέκρινε την προσφορά υποψηφίου Αναδόχου με τα 'Εργα Μονάδας V ΑΗΣ Αγίου Δημητρίου Αποθέωσης Μεγαλόπολης Β, τα οποία είχαν ανατεθεί τα έτη 1993 και 1995, αντίστοιχα, μετά από επιτυχείς διεθνείς διαγωνισμούς στους οποίους, πανθομολογουμένως, είχαν επιτευχθεί άκρως ικανοποιητικά και άκρως ανταγωνιστικά τμήματα.

Τα εν λόγω άκρως ανταγωνιστικά τμήματα επικαιροποιήθηκαν με τον πάγιο τρόπο που εφαρμόζεται στη ΔΕΗ και παράλληλα υπολογίσθηκαν συντελεστές ποιοτικής και ποσοτικής διαφοροποίησης του 'Εργου Μελίτης-Αχλάδας σε σύγκριση με τα 'Εργα Μονάδας V ΑΗΣ Αγίου Δημητρίου και Αποθέωσης Μεγαλόπολης.

5. Με βάση την ανωτέρω μεθοδολογία και μετά από σκληρές διαπραγματεύσεις με τον υποψήφιο Ανάδοχο, υπό καθεστώς πλήρους διαφάνειας, η Επιτροπή Διαπραγματεύσεων επέτυχε τη βελτίωση της προσφοράς του, περιορίζοντας το συνολικό τίμημα στο ποσό των 179,5 δις δραχμών.

Το εν λόγω ποσό είναι συγκρίσιμο με το επικαιροποιημένο τίμημα (τιμές Μαρτίου 1992 σε τιμές Ιανουαρίου 1997) για το 'Εργο Μονάδας V AHΣ Αγίου Δημητρίου ενός 'Εργου, δηλαδή, με άκρως ανταγωνιστικό τίμημα που ανατέθηκε μετά από επιτυχή διεθνή διαγωνισμό. Τούτο οφείλεται στο γεγονός ότι στο υπό ανάθεση 'Εργο, που ουσιαστικά αποτελεί νέο Σταθμό Ηλεκτροπαραγωγής, αντί προσθήκης σε υφιστάμενο Σταθμό με δεδομένη υποδομή (όπως η Μονάδα V ΑΗΣ Αγίου Δημητρίου), έχουν συμπεριληφθεί πλήθος κτιρίων και ηλεκτρομηχανολογικών εγκαταστάσεων, όπως μεταξύ άλλων:

- όλα τα έργα υποδομής (π.χ. διαμόρφωση υπαιθρίων χώρων και οδών) και όλα τα βοηθητικά κτίρια υποστήριξης του νέου Σταθμού Ηλεκτροπαραγωγής, δηλαδή αποθήκες, πλήρως εξοπλισμένα μηχανουργεία και ηλεκτρολογεία, διοικητήριο, ξενώνας, κτίριο πολιτιστικών εκδηλώσεων, καντίνα, κ.α.

-κύρια κτίρια αυξημένου μεγέθους, για βελτιστοποίηση της διάταξης του εξοπλισμού και διευκόλυνση του προσωπικού στη λειτουργία και συντήρηση, τα οποία είναι πιο επιβαρημένα 

Σελίδα 5486 

από την εφαρμογή υψηλότερου συντελεστή αντοχής σε σεισμό και από την εφαρμογή του Νέου Κανονισμού Σκυροδέματος.

- πλήρης εγκατάσταση μεταφοράς και θραύσης λιγνίτη, από την αυλή λιγνίτη μέχρι το σιλό, δυναμικότητας επαρκούς για δύο Μονάδες.

- ατμοπαραγωγός λέβητας, ιδίας ικανότητας, σχεδιασμένος να λειτουργεί σε υπερκρίσιμες πιέσεις, που εξασφαλίζουν υψηλότερο βαθμό απόδοσης και προσαρμοσμένος στις πρόσφατες περιβαλλοντικές απαιτήσεις για περιορισμό των εκπομπών οξειδίων του αζώτου, που έχει ως αποτέλεσμα αύξηση του ύψους του κατά 10 μέτρα περίπόυ.

- πλήρης εγκατάσταση αποθέωσης καυσαερίων για επίτευξη εκπομπών διοξειδίου του θείου ικανοποιουσών τις απαιτήσεις της Νομοθεσίας για την προστασία του περιβάλλοντος.

- πλήρη εγκατάσταση επεξεργασίας βιομηχανικών και αστικών αποβλήτων ικανότητας επαρκούς για ολόκληρο το ενεργειακό κέντρο (Σταθμός, Υ/Σ, αυλή λιγνίτη)

- δεξαμενή πετρελαίου και τρεις βοηθητικοί λέβητες ικανότητας 75t/h

- εγκαταστάσεις παραγωγής αποσκληρυμένου και αφαλατωμένου νερού και εγκατάσταση παραγωγής υδρογόνου δυναμικότητας επαρκούς για δύο Μονάδες.

Η Υπουργός

ΒΑΣΩ ΠΑΠΑΝΔΡΕΟΥ"

13. Στην με αριθμό 2779/12-3-97 Ερώτηση δόθηκε με το υπ' αριθμ. 1386/1-4-97 έγγραφο από τον Υφυπουργό 'Αμυνας η ακόλουθη απάντηση:

Σε απάντηση της 2779/12-3-97 ερώτησης που κατέθεσε ο Βουλευτής κ. Ε. Χαϊτίδης σχετικά με τα μέτρα προστασίας των Ελλήνων της Αλβανίας, σας πληροφορούμε τα εξής:

Κατόπιν διαταγής του Γενικού Επιτελείου Εθνικής 'Αμυνας, μονάδες του Πολεμικού Ναυτικού εξετέλεσαν αποστολές απομάκρυνσης Ελλήνων υπηκόων από το Δυρράχιο και μεταφορά τους στην Κέρκυρα. Παράλληλα, με αεροσκάφη της Πολεμικής Αεροπορίας όσο και με πλοία του Πολεμικού Ναυτικού μεταφέρονται τρόφιμα και φάρμακα προς την Αλβανία, αποδεικνύοντας έμπρακτα το ενδιαφέρον της Ελλάδας για το δοκιμαζόμενο λαό της γείτονος χώρας και ιδιαίτερα για την ελληνική μειονότητα.

Επιπλέον, έχει ήδη ληφθεί απόφαση για αποστολή ενός Τάγματος του Ελληνικού Στρατού, στα πλαίσια της πολυεθνικής ειρηνευτικής δύναμης, γεγονός που αποτελεί μία πρόσθετη εγγύηση για την ασφάλεια της ελληνικής μειονότητας.

Τέλος, θα θέλαμε να σας διαβεβαιώσουμε ότι η Ελληνική Κυβέρνηση έχει λάβει όλα τα απαραίτητα μέτρα, προκειμένου να αποτραπεί η είσοδος λαθρομεταναστών στη χώρα μας.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

14. Στην με αριθμό 2782/12-3-97 ερώτηση δόθηκε με το υπ' αριθμ. 4810/2-4-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2782/12-3-97 του Βουλευτή κ. Σπήλιου Σπηλιωτόπουλου και απευθύνεται στον Υπουργό Μεταφορών και Επικοινωνιών σχετικά με τους 171 έκτακτους υπαλλήλους των ΕΛΤΑ σας πληροφορούμε τα παρακάτω:

Οι 171 πρώην έκτακτοι υπάλληλοι ΕΛΤΑ, που επανήλθαν στον Οργανισμό βάσει δικαστικών αποφάσεων, παρουσιάστηκαν αρχικά και ανέλαβαν υπηρεσία στις Υπηρεσιακές Λειτουργίες απ' τις οποίες είχαν απολυθεί και στις οποίες την περίοδο 1990-1991 κάλυπταν πρόσκαιρες και εποχιακές ανάγκες.

Στη συνέχεια, επειδή ήσαν υπεράριθμοι στις παραπάνω Υπηρεσιακές Λειτουργίες, με σχετικές αποφάσεις της Υπηρεσίας τοποθετήθηκαν σε Υπηρεσιακές Λειτουργίες που υπήρχαν οργανικές κενές θέσεις για την κάλυψη υπηρεσιακών αναγκών.

Οι παραπάνω αποφάσεις με τις οποίες οι εν λόγω υπάλληλοι τοποθετήθηκαν σε κενές οργανικές θέσεις, δεν είναι μεταθέσεις, αλλά αρχικές τοποθετήσεις, όπως έχει γίνει δεκτό από όλα μέχρι τώρα τα αρμόδια δικαστήρια, σε όσες περιπτώσεις έγινε προσφυγή απο τους εν λόγω υπαλλήλους κατά των αποφάσεων τοποθέτησής τους.

Με τις ίδιες δικαστικές αποφάσεις έχει γίνει δεκτό ότι, οι αποφάσεις βάσει των οποίων επανήλθαν στον ΕΛΤΑ οι εν λόγω υπάλληλοι, δεν καθορίζουν και τον τόπο παροχής της εργασίας τους, αλλά μόνο το είδος των προσφερόμενων υπηρεσιών τους.

Επίσης, σύμφωνα με τις διατάξεις της παρ. 3 του άρθρου 25 του Ν. 2190/1994, τον οποίο επικαλέστηκαν οι παραπάνω υπάλληλοι για την επαναπρόσληψή τους, οι επαναπροσλαμβανόμενοι καταλαμβάνουν υφιστάμενες κενές ή συνιστώμενες θέσεις τακτικού προσωπικού ή αορίστου χρόνου κατά το άρθρο 103 παρ. 3 του Συντάγματος ή προκειμένου για ν.π.ι.δ., αντίστοιχες για την κάλυψη διαρκών και παγίων αναγκών της υπηρεσίας.

Από τα προεκτεθέντα προκύπτει ότι οι ενέργειες των ΕΛΤΑ ήταν σύννομες και δεν υπήρξε καμία διακριτική μεταχείριση σε βάρος των παραπάνω υπαλλήλων.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

15. Στην με αριθμό 2783/12-3-97 ερώτηση δόθηκε με το υπ' αριθμ. 1388/2-4-97 έγγραφο από τον Υφυπουργό 'Αμυνας η ακόλουθη απάντηση:

"Σε απάντηση της 2783/12-3-97 ερώτησης που κατέθεσε ο Βουλευτής κ. Σ. Σπηλιωτόπουλος και η οποία αφορά στην ικανοποίηση αιτημάτων των πολιτικών υπαλλήλων του ΥΠΕΘΑ, σας πληροφορούμε τα εξής:

Πρόσφατα, ψηφίσθηκε το νέο μισθολόγιο των Δημοσίων Υπαλλήλων, βάσει του οποίου χορηγούνται σημαντικές αυξήσεις, στα πλαίσια πάντοτε των υφιστάμενων δυνατοτήτων του Κρατικού Προϋπολογισμού. Το εν λόγω μισθολόγιο προβλέπει επίσης, την κατάργηση μίας σειράς επιδομάτων, μεταξύ των οποίων και το κίνητρο προσέλκυσης και παραμονής, ενώ διατηρείται το επίδομα ανθυγιεινής, επικίνδυνης και ειδικών συνθηκών εργασίας, όπως προβλέπεται στις διατάξεις του Π.Δ. 904/78. 'Οσον αφορά στη χορήγηση επιδόματος ειδικής απασχόλησης σημειώνεται ότι το εν λόγω επίδομα χορηγείται αποκλειστικά και μόνο στους υπαλλήλους των ΟΤΑ.

Το επίδομα εξωδιδακτικής απασχόλησης, βάσει του νέου μισθολογίου, χορηγείται αποκλειστικά και μόνο στους μόνιμους και δόκιμους εκπαιδευτικούς της πρωτοβάθμιας και δευτεροβάθμιας εκπαίδευσης. Κατά συνέπεια, για τους μεν καθηγητές των ΑΣΕΙ ισχύουν τα προβλεπόμενα για τους διδάσκοντες στην τριτοβάθμια εκπαίδευση για τους ωρομίσθιους δε, καθηγητές που διδάσκουν στις λοιπές Σχολές και Κέντρα Εκπαίδευσης, σας γνωρίζεται από το ΥΠΕΘΑ σε συνεργασία με το Υπουργείο Οικονομικών προωθούν αναπροσαρμογή της ωριαίας αποζημίωσής τους.

Σε ό,τι αφορά στη δημιουργία Ταμείου Αρωγής για το Πολιτικό Προσωπικό του ΥΠΕΘΑ, σημειώνεται ότι δεν υπάρχει ενιαίος φορέας, αλλά στα τρία Γενικά Επιτελεία υπάρχουν αντίστοιχα Ταμεία Αρωγής Πολιτικού Προσωπικού, τα μέλη των οποίων λαμβάνουν κατά τη συνταξιοδότησή τους αποζημίωση, ανάλογα με το χρόνο υπηρεσίας των, ενώ ταυτόχρονα τους παρέχονται και κάποιες άλλες διευκολύνσεις, όπως η δυνατότητα σύναψης μικρού ποσού άτοκων δανείων.

Ως προς την τροποποίηση του Οργανισμού Πολιτικού Προσωπικού του ΥΠΕΘΑ, σας πληροφορούμε, ότι ήδη η αρμόδια υπηρεσία του Υπουργείου μας βρίσκεται στο στάδιο της τελικής επεξεργασίας του σχετικού σχεδίου Π.Δ. 'Οσον αφορά δε, την προκύρηξη προσλήψεων πολιτικού προσωπικού, υπενθυμίζεται ότι από το Νοέμβριο του 1996 έχει υποβληθεί αίτημα προς έγκριση από το Υπουργικό Συμβούλιο για την πρόσληψη 1623 συνολικά υπαλλήλων.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

16. Στην με αριθμό 2791/12-3-97 ερώτηση δόθηκε με το 

Σελίδα 5487 

υπ' αριθμ. 2041/3-4-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της ερώτησης 2791/12.3.1997 που κατατέθηκε από τον Βουλευτή κ. Π. Τατούλη αναφορικά με την αξιοποίηση του ΒΚ 134 Δημοσίου ακινήτου ήτοι του Σανατορίου της Μάννας στα Μαγούλιανα Γορτυνίας, σας γνωρίζουμε ότι όπως και ανέφερε η Κτηματική Εταιρεία του Δημοσίου, που έχει τη διαχείριση των ακινήτων του Δημοσίου, σύμφωνα με τις διατάξεις του Ν. 973/79, με το (β) σχετικό, η περιουσία του ως άνω Δημοσίου ακινήτου και η διαχείριση περιήλθε στο Νοσοκομείο-Σανατόριο Τρίπολης με το Ν. 3796/57, που σήμερα ονομάζεται Ψυχιατρικό Νοσοκομείο Τρίπολης.

Το έτος 1990 η ανωτέρω εταιρεία αξιολόγησε τις δυνατότητες αξιοποίησης του ακινήτου, πλην όμως δεν υποβλήθηκε κάποια ουσιαστική πρόταση αξιοποίήσης με τεκμηριωμένη μελέτη είτε από ιδιώτες είτε από άλλο φορέα.

Συνεπώς, όπως προαναφέρθηκε η διαχείριση του ακινήτου ασκείται από το ψυχιατρικό Νοσοκομείο Τρίπολης, η ΚΕΔ δεν έχει αρμοδιότητα διαχειριστική επ' αυτού.

Ο Υφυπουργός

ΓΕΩΡΓΙΟΣ ΔΡΥΣ"

17. Στην με αριθμό 2800/12-3-97 ερώτηση δόθηκε με το υπ' αριθμ. 4829/3-4-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2800/12.3.97 των Βουλευτών κ.κ. Γιαν. Δραγασάκη, Μουστ. Μουσταφά, Σπ. Δανέλλη και Ευαγ. Αποστόλου και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

Το θέμα των εγκαταστάσεων κινδύνου και ασφαλείας με το σύστημα DSC έχει συζητηθεί με την αρμόδια υπηρεσία του Υπουργείου Εμπορικής Ναυτιλίας σε δύο μέχρι τώρα συσκέψεις στις οποίες έγιναν κοινώς αποδεκτά τα παρακάτω:

α) Ο ΟΤΕ δεν είναι υποχρεωμένος να εγκαταστήσει και να λειτουργήσει με δική του δαπάνη τα δίκτυα κινδύνου και ασφαλείας με τεχνική DSC.

β) Για την εγκατάσταση και λειτουργία των δικτύων αυτών θα πρέπει να υπάρχει από το Υπουργείο Εμπορικής Ναυτιλίας σαφής ανάθεση στον ΟΤΕ και ανάληψη του σχετικού κόστους.

Αναλυτικά για κάθε ένα από τα δίκτυα κινδύνου και ασφαλείας με τεχνική DSC σας γνωστοποιούμε τα εξής:

1) Δίκτυο VHF/DSC

Η προμήθεια του υλικού του υπόψη δικτύου έγινε από τον ΟΤΕ πριν από την αλλαγή της σχετικής νομοθεσίας για την λειτουργία του Οργανισμού.

Η εγκατάσταση του εξοπλισμού έχει προχωρήσει και το κανάλι 70 προβλέπεται να λειτουργήσει μέχρι τέλους του 1997 (εφ' όσον δεν παρουσιαστούν προβλήματα στην λειτουργία του Κέντρου DSC) στους σταθμούς βάσης Φαιστού, Γερανείων, Κεφαλλονιάς, Κνωσσού, Κυθήρων, Λήμνου, Μάρε, Μουστάκου, Μυτιλήνης, Παντοκράτορας, Πάρνηθας Πάτμου, Πηλίου, Δαρδίτσας, Ρόδου, Σφενδάμης, Σύρου, Θάσου και Θήρας.

2) 'Οταν το έργο αποκεντρωθεί πλήρως σε επίπεδο Νομού και αποκτηθεί πείρα διοίκησης (στρατηγικής και ελέγχου), τότε θα γίνει σύμπτυξη των τριών Τηλεπ. Περιφερειών Κεντρικής Μακεδονίας, Δυτικής Μακεδονίας και Ανατολικής Μακεδονίας και Θράκης σε μία Τηλεπ. Περιφέρεια Βορείου Ελλάδος με έδρα τη Θεσσαλονίκη. Στη φάση αυτή θα εξετασθεί και το ενδεχόμενο αναβάθμισης της υπόψη Περιφέρειας σε Γενική Περιφερειακή Διεύθυνση, ανάλογα με τα αποτελέσματα που θα προκύψουν από την αποκέντρωση.

Σημειώνεται ότι με σχετική απόφαση της Διοίκησης του ΟΤΕ δόθηκαν πολλές και σημαντικές εξουσιοδοτήσεις στις Τηλεπ. Περιφέρειες και τα Τηλεπ. Διαμερίσματα (Νομού) να λειτουργήσουν αυτοδύναμα και αποτελεσματικά, η δε οργανωτική δομή της Τηλεπ. Περιφέρειας Κεντρικής Μακεδονίας είναι προσαρμοσμένη στις ιδιαιτερότητες της περιοχής αυτής (με εκτελεστικά Συγκροτήματα κ.λπ.) και δεν είναι ίδια με τη δομή της Τηλεπ. Περιφέρειας Βορ. Αιγαίου, όπως αβασίμως υποστηρίζεται στη σχετική ερώτηση.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

18. Στην με αριθμό 2810/12-3-97 Ερώτηση δόθηκε με το υπ' αριθμ. 1620/4-4-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της Ερώτησης 2810/12-3-97 που κατατέθηκε στη Βουλή των Ελλήνων από τον βουλευτή κ. Γ. Ορφανό, αναφορικά με τις αφίξεις τουριστών με πτήσεις Charters στο ΑΕΡΟΔΡΟΜΙΟ ΜΑΚΕΔΟΝΙΑ, σας γνωρίζουμε τα ακόλουθα:

Το Υπουργείο Ανάπτυξης προωθεί μια σειρά από μέτρα και ενέργειες, που έχουν ως στόχο την τόνωση της τουριστικής ροής προς όλη τη χώρα αλλά και βέβαια προς την περιοχή της Βόρειας Ελλάδας.

Οι ενέργειες αυτές είναι πολυδιάστατες και δεν αφορούν μόνο την αντιμετώπιση συγκυριακών προβλημάτων, αλλά προωθούν και διαρθρωτικές αλλαγές στον κλάδο. Στην κατηγορία αυτή εντάσσεται η τόνωση των επενδύσεων για τη δημιουργία έργων ειδικής τουριστικής υποδομής και γενικότερα για την διαφοροποίηση του τουριστικού προϊόντος και την ανάπτυξη εναλλακτικών μορφών τουρισμού που θα προσελκύσουν τουρίστες με νέα ενδιαφέροντα.

Ειδικότερα στην Β. Ελλάδα και στην Χαλκιδική προωθούνται συγκεκριμένες επενδύσεις που θα τονώσουν το τουριστικό προϊόν της περιφέρειας.

Φέτος η διαφημιστική εκστρατεία ακολούθησε μία νέα προσέγγιση, που αναμφισβήτητα θα ενισχύσει τις αφίξεις ξένων τουριστών.

Ταυτόχρονα η συμμετοχή των επαγγελματικών φορέων και της περιφέρειας στις διεθνείς εκθέσεις θα έχει ανάλογα αποτελέσματα.

Η βελτίωση της τελικής τιμής των "πακέτων" προσφορών θα ενισχυθεί από την προσφορά εναλλακτικών και ποιοτικά αναβαθμισμένων υπηρεσιών.

'Οσον αφορά τις αφίξεις στο αεροδρόμιο ΜΑΚΕΔΟΝΙΑ, σύμφωνα με τα επίσημα στατιστικά στοιχεία του Ε.Ο.Τ., δεν έχουν παρουσιάσει μείωση τα τελευταία χρόνια, αλλά αντίθετα αυξητική τάση.

Τέλος, θα θέλαμε επίσης να σας ενημερώσουμε ότι οι προβλέψεις όλων των επαγγελματιών μας επιτρέπουν να διατηρούμε μία συγκρατημένη αισιοδοξία όσον αφορά την τουριστική περίοδο 1997.

Η Υπουργός

ΒΑΣΩ ΠΑΠΑΝΔΡΕΟΥ"

19. Στην με αριθμό 2822/13-3-97 ερώτηση δόθηκε με το υπ' αριθμ. 6107/3-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2822/13.3.97 που κατατέθηκε στη Βουλή των Ελλήνων από τον Βουλευτή κ. Θ. Δημοσχάκη, σας γνωρίζουμε τα ακόλουθα:

1. Το έργο της υποβρύχιας διασύνδεσης "ΑΛΕΞΑΝΔΡΟΥΠΟΛΗΣ - ΣΑΜΟΘΡΑΚΗΣ", το οποίο προέβλεπε την πόντιση καλωδίων νέας τεχνολογίας και με το οποίο θα λυθεί οριστικά το πρόβλημα της ηλεκτροδότησης της νήσου ΣΑΜΟΘΡΑΚΗΣ, δημοπρατήθηκε την άνοιξη του 1996, ο δε σχετικός διαγωνισμός έγινε στις 17.6.96.

2. Το αποτέλεσμα του Διαγωνισμού δυστυχώς υπήρξε αρνητικό για τη ΔΕΗ, αφού οι προσφορές των διαγωνισθέντων ήταν σημαντικά ακριβότερες από τον προϋπολογισμό της ΔΕΗ και ο Διαγωνισμός με την υπ' αριθμ. 250/15.9.96 απόφαση του Διοικητικού Συμβουλίου της ΔΕΗ ακυρώθηκε.

3. Η αρμόδια Υπηρεσία της ΔΕΗ προέβη σε σύνταξη νέων προδιαγραφών για το καλώδιο της υπόψη διασύνδεσης, με τις οποίες καθιερώνεται υποβρύχιο καλώδιο στερεάς μόνωσης, ενώ παράλληλα επιδιώκεται να υπάρξει και οικονομικά αποδεκτή λύση.

Για το νέο τύπο καλωδίου γίνονται συνεννοήσεις με τους κατασκευαστικούς Οίκους, προκειμένου να διευκρινιστούν όλες

Σελίδα 5488 

οι σχετικές απαιτήσεις της ΔΕΗ.

4. Σύντομα η αναθεώρηση των προδιαγραφών θα ολοκληρωθεί και θα προκηρυχθεί νέος διεθνής Διαγωνισμός.

Η Υπουργός

ΒΑΣΩ ΠΑΠΑΝΔΡΕΟΥ"

20. Στην με αριθμό 2830/13-3-97 ερώτηση δόθηκε με το υπ' αριθμ. 344/3-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην Ερώτηση με αριθμό 2830/13.3.97 που κατέθεσε ο Βουλευτής κ. Χρήστος Γ. Κηπουρός, σας γνωρίζουμε τα ακόλουθα:

Το δάνειο ΤΑΣΕ, που πέτυχε η Κυβέρνηση του ΠΑ.ΣΟ.Κ. αρχικά το 1988, συντέλεσε στην αναβάθμιση της σχολικής υποδομής, αφού υλοποιήθηκε πρόγραμμα ύψους 133 δις με συμμετοχή από το Ταμείο Κοινωνικής Ανάπτυξης του Συμβουλίου της Ευρώπης (ΤΚΑΣΕ) ποσού ύψους 64,6 δις.

Το 1993 συνήφθη το δεύτερο δάνειο και υλοποιήθηκε πρόγραμμα ύψους 134 δις με συμμετοχή από το ΤΚΑΣΕ ποσού ύψους 53,6 δις.

Ειδικότερα, το συνολικό ύψος του δανείου με αριθμ. F/P 1128/93 του ΤΚΑΣΕ ανέρχεται στο ύψος των 53.567.000.000 δρχ.

Η εκταμίευση του δανείου άρχισε το 1994.

Στην τριετία 1994-1996 κατανεμήθηκε ποσό 33.645.000.000 δρχ. στις Νομαρχιακές Αυτοδιοικήσεις της χώρας (όπως ο συνημμένος πίνακας) και ποσό 19.922.000.000 δρχ. στην Αττική.

Στις 29 Νοεμβρίου 1995 το Ταμείο Κοινωνικής Αποκατάστασης του Συμβουλίου της Ευρώπης ενέκρινε το πρόγραμμα (και το αντίστοιχο δάνειο) που υποβλήθηκε από το ΥΠΕΠΘ, στις αρχές Οκτωβρίου 1995, για την αντιμετώπιση των προβλημάτων υλικοτεχνικής υποδομής της εκπαίδευσης.

Το ύψος της χρηματοδότησης αυτού του προγράμματος ανέρχεται στα 360 δις με συμμετοχή από το Ταμείο Κοινωνικής Ανάπτυξης του Συμβουλίου της Ευρώπης (ΤΚΑΣΕ) ποσού ύψους 144 δις.

Πετύχαμε το μεγαλύτερο δάνειο, που έχει δοθεί στη χώρα και ίσως σε Ευρωπαϊκή χώρα, για την αντιμετώπιση του προβλήματος της σχολικής στέγης.

Το ύψος της 1ης δόσης ανέρχεται στα 15.589.463.600 δρχ. και η κατανομή της χώρας φαίνεται στο συνημμένο πίνακα.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

21. Στην με αριθμό 2833/13-3-97 ερώτηση δόθηκε με το υπ' αριθμ. 10940/3-4-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Απαντώντας στην ερώτηση 2833/13.3.97 του Βουλευτή Λασιθίου κ. Μ. Καρχιμάκη σας πληροφορούμε:

Η κοινοτική πρωτοβουλία RETEX εφαρμόζεται, με επιτυχία από το 1994 και ήδη περατώνεται η αξιολόγηση των προτάσεων του Γ Κύκλου προκήρυξης.

Το σύστημα αξιολόγησης λειτουργεί σε τρία επίπεδα - ποσοτική βαθμολογία από το μηχανογραφικό σύστημα, ποιοτική βαθμολογία από δύο ανεξάρτητους αξιολογητές και τελικώς από την Επιτροπή το Π.Δ. 114/92 - και τα μέχρι σήμερα αποτελέσματα κρίνονται ικανοποιητικά. Τα κριτήρια είναι κοινά και οι διαδικασίες απολύτως διαφανείς, δεν υφίσταται επομένως θέμα παρεμβάσεως μας στο έργο της Επιτροπής.

Ο Υφυπουργός

ΧΡΗΣΤΟΣ ΠΑΧΤΑΣ"

22. Στην με αριθμό 2834/14.3.97 ερώτηση δόθηκε με το υπ' αριθμ. 6547/4.4.97 έγγραφο από τον Υπουργό Ανάπτυξης η ακόλουθη απάντηση:

Απαντώντας στην ερώτηση 2834/14.3.97 αναφορικά με την προώθηση του αιολικού σταθμού, που αναφέρεται στο θέμα, θέτουμε υπόψη σας τα ακόλουθα:

Για το εν λόγω αιολικό σταθμό έχει ολοκληρωθεί θετικά η πρώτη φάση προκαταρκτικής εξέτασης του αιτήματος για χορήγηση άδειας εγκατάστασης που προβλέπεται στην Απόφαση του Υπουργού Βιομηχανίας, Ενέργειας και Τεχνολογίας με αριθ. πρωτ. 8295/95 και έχουν ήδη υποβληθεί από τον ενδιαφερόμενο όλα τα δικαιολογητικά που προβλέπονται στην ίδια Απόφαση για τη δεύερη φάση έκδοσης της άδειας εγκατάστασης του υπόψη σταθμού, πλην της αναφερομένης στην επόμενη παράγραφο γνώμης της ΔΕΗ και των σχετικών παραβόλων.

Με βάση τα ανωτέρω και αναγνωρίζοντας τη σημασία των μεγάλων αιολικών σταθμών στις βέλτιστες τεχνικοοικονομικά θέσεις της χώρας, προς όφελος της εθνικής οικονομίας και της τοπικής ανάπτυξης, το Υπουργείο, μετά την αναμενόμενη έκδοση εκ μέρους της ΔΕΗ της αιτιολογημένης γνώμης για τις τεχνικές και οικονομικές επιπτώσεις διασύνδεσης του σταθμού με το δίκτυο της Επιχείρησης, σύμφωνα με το άρθρο 3, παρ.2 του Νόμου 224/94, θα προχωρήσει στην έκδοση της άδειας εγκατάστασης για το σύνολο της αιτηθείσης ισχύος των 10 MW.

Η Υπουργός

ΒΑΣΩ ΠΑΠΑΝΔΡΕΟΥ"

23. Στην με αριθμό 2835/13.3.97 ερώτηση δόθηκε με το υπ' αριθμ. 287/31.3.97 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ερώτηση 2835/13.3.97 που κατέθεσε στη Βουλή ο Βουλευτής κ. Μιχάλης Καρχιμάκης και σας πληροφορούμε ότι το θέμα της αύξησης (από 3,5% σε 5/10) του ποσοστού σύνταξης της χήρας, όταν αναστέλλεται η καταβολή του μεριδίου των λοιπών συνδικαιούχων, προσώπων, τελεί υπόψη του Υπουργείου Οικονομικών, αλλά η ικανοποίησή του καθίσταται προβληματική, λόγω της σημαντικής δαπάνης που συνεπάγεται κάτι τέτοιο, σε βάρος του κρατικού Προϋπολογισμού.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

24. Στην με αριθμό 2848/14.3.97 ερώτηση δόθηκε με το υπ' αριθμ. 190/1.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.2848/14.3.97 ερώτηση του Βουλευτή κ. Σπύρου Σπύρου, σας γνωρίζουμε τα εξής:

H έναρξη των εργασιών στα σπήλαια Λουτσών-Γκράβας Κερκύρας έχει προγραμματισθεί από την αρμόδια Εφορεία για την φετινή ανασκαφική περίοδο, σε συνάρτηση με τη γεωλογική μελέτη που πρέπει να γίνει, την ευστάθεια των πετρωμάτων και τη συνολική εκτίμηση καταλληλότητας στο εσωτερικό του σπηλαίου. Η αξιοποίηση και ανάδειξη του χώρου θα ακολουθήσει όταν θα καταστεί δυνατή η ολοκλήρωση της έρευνας. Το Υπουργείο Πολιτισμού στο πλαίσιο του προϋπολογισμού του θα καταβάλει προσπάθεια να συνδράμει στις προσπάθειες αυτές. Μετά τη χορήγηση των σχετικών πιστώσεων για την υλοποίηση του προγράμματος δράσης της, η αρμόδια Εφορεία θα ιεραρχήσει τις προτεραιότητές της.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

25. Στην με αριθμό 2856/17.3.97 ερώτηση δόθηκε με το υπ' αριθμ. 286/31.3.97 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ερώτηση 2856/17.3.97 που κατέθεσε στη Βουλή ο Βουλευτής κ. Δημήτρης Σιούφας, σχετικά με την επέκταση των νέων μισθολογίων των εν ενεργεία στρατιωτικών και πολιτικών υπαλλήλων στους στρατιωτικούς και πολιτικούς συνταξιούχους, αντίστοιχα, και σας πληροφορούμε 

Σελίδα 5489 

τα ακόλουθα:

1) Το Υπουργείο Οικονομικών κατάρτισε ήδη σχέδιο νόμου "Ρύθμιση Συνταξιοδοτικών Θεμάτων", το οποίο έχει σταλεί από 16.1.1997, για γνωμοδότηση σύμφωνα με τις διατάξεις του άρθρου 73 του Συντάγματος στο Ελεγκτικό Συνέδριο, και προβλέπει μεταξύ των άλλων την επέκταση του νέου μισθολογίου των εν ενεργεία στρατιωτικών στους συνταξιούχους.

Το Ελεγκτικό Συνέδριο περάτωσε την επεξεργασία του παραπάνω σχεδίου νόμου, στις 21.3.1997 και στις 26.3.1997 κινήθηκε η διαδικασία για την περαιτέρω προώθησή του προς ψήφιση από τη Βουλή.

2) Οι διατάξεις του νέου μισθολογίου των πολιτικών δημοσίων υπαλλήλων που πρόσφατα ψηφίσθηκε από τη Βουλή, θα επεκταθούν και στους συνταξιούχος με ειδικό νομοσχέδιο συνταξιοδοτικού περιεχομένου, μετά τη ψήφιση του αμέσως ανωτέρω νομοσχεδίου.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

26. Στην με αριθμό 2857/17.3.97 ερώτηση δόθηκε με το υπ' αριθμ. 135/3.4.97 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην ερώτηση 2857/17.3.97 από το Βουλευτή κ. Ν. Νικολόπουλο, σας πληροφορούμε τα ακόλουθα:

1. Η ανάπτυξη της Ελληνικής Εμπορικής Ναυτιλίας βασίστηκε στην μακρόχρονη ναυτική μας παράδοση αλλά και σ' ένα σταθερό θεσμικό πλαίσιο κανόνων το οποίο είναι απαραίτητο για κάθε μορφής οικονομική δραστηριότητα. Ιδιαίτερα για την Ελληνική Ναυτιλία το σταθερό αυτό νομικό πλαίσιο είναι απαραίτητο λόγω του έντονου διεθνή χαρακτήρα της, επειδή παρέχει μεταφορικές υπηρεσίες σε όλη την υδρόγειο, επηρεαζόμενη από έντονα ανταγωνιστικό περιβάλλον.

2. Το θεσμικό νομοθετικό πλαίσιο της ναυτιλίας δοκιμάστηκε μέσα από το χρόνο και αποδείχθηκε το καταλληλότερο, αφού άντεξε τα προβλήματα που δημιουργήθηκαν από τις αλλεπάλληλες κρίσεις της διεθνούς ναυτιλίας.

3. Το δοκιμασμένο επιτυχές αυτό θεσμικό πλαίσιο της ναυτιλίας μας, η Κυβέρνηση είναι αποφασισμένη να το βελτιώσει και να το προσαρμόσει στις διεθνείς εξελίξεις.

4. Το Υ.Ε.Ν. παρακολουθεί συνεχώς τις διαρκώς μεταβαλλόμενες συνθήκες στη διεθνή ναυτιλιακή αγορά και μελετά τα μέτρα που λαμβάνουν οι ανταγωνίστριες ναυτιλιακές χώρες (Ευρωπαϊκές και άλλες), ώστε να είναι σε θέση με αναγκαίες ρυθμίσεις να βελτιώνει την ανταγωνιστικότητα της Ελληνικής σημαίας και την αύξηση των συγκριτικών πλεονεκτημάτων του Ελληνικού πλοίου.

5. Προς το σκοπό αυτό το ΥΕΝ έχει προχωρήσει σε διάλογο με τους ενδιαφερομένους φορείς, στα πλαίσια της παγίας πολιτικής του για τη συνεργασία Πολιτείας-Εφοπλισμού-Ναυτεργατών.

6. Τέλος και όσον αφορά την παρατηρούμενη τελευταία τάση διαγραφών από το Ελληνικό νηολόγιο, θα πρέπει να τονισθεί επίσης η παράλληλη ανανέωση του εμπορικού μας στόλου δεδομένου ότι τα διαγραφέντα πλοία είχαν μέσο όρο ηλικίας 21,5 χρόνια ενώ τα εγγραφέντα 7,5 χρόνια. 

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

27. Στην με αριθμό 2858/17.3.97 ερώτηση δόθηκε με το υπ' αριθμ. 192/1.4.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.2858/17.3.1997 ερώτηση του Βουλευτή κ. Νικόλαου Νικολόπουλου, σας γνωρίζουμε τα εξής:

Για την παράδοση σε Αρχαιολογικά Μουσεία διάσπαρτων αρχαιοτήτων από τυχαίες περισυλλογές ορίζεται αμοιβή ύψους μέχρι 1/2 ή 1/4 επί της εκτιμήσεως του παραδοθέντος αρχαίου. Η αμοιβή καταβάλλεται στον ευρέτη ύστερα από εκτίμηση της αρμόδιας Εφορείας Αρχαιοτήτων, όταν τα έργα τέχνης είναι μικρής σπουδαιότητας, όταν είναι δε μεγάλης σπουδαιότητας η εκτίμηση αυτή οριστικοποιείται με γνωμοδότηση του αρμόδιου Αρχαιολογικού Συμβουλίου. Αν υποβληθεί ένσταση για την εκτιμηθείσα τιμή, στη σύνθεση της εκτιμητικής επιτροπής μετέχει εκπρόσωπος του Αρείου Πάγου και εκπρόσωπος του ευρέτη.

Η ικανοποίηση των απαιτήσεων αμοιβών λειτουργεί με απόλυτη προτεραιότητα, εκτός από ειδικές περιπτώσεις, όπως αυτή της παράδοσης της "κόρης της Καλύμνου" που προερχόταν από ενάλιο χώρο κοντά στα 'Ιμια.

Ως προς τις αμοιβές αστυνομικών επισυνάπτω σχετική γνωμοδότηση της Ολομέλειας του Νομικού Συμβουλίου του Κράτους.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

28. Στην με αριθμό 2881/18.3.97 ερώτηση δόθηκε με το υπ' αριθμ. 846/4.4.97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ.2881/18.3.97 ερώτηση, που κατατέθηκε στη Βουλή από τους Βουλευτές κ.κ. Ορ. Κολοζώφ και Δ. Κωστόπουλο, για τα θιγόμενα σ'αυτή θέματα, σας πληροφορούμε τα εξής:

Οι δικαιούχοι των Δελτίων Κοιωνικού Τουρισμού για τρεις (3) μήνες -από Ιανουάριο έως σήμερα- ενημερώθηκαν απ' όλα τα Μέσα Μαζικής Ενημέρωσης να προσέλθουν για απογραφή και ότι τα δελτία θα αποσταλούν ταχυδρομικά στα σπίτια τους σε όλη την Ελλάδα. Με μηχανογραφικό σύστημα από μία κεντρική υπηρεσία τυπώνονται τα δελτία και θα αποσταλούν απευθείας στα ΕΛ.ΤΑ.

Η απογραφή ολοκληρώθηκε κάτω από αυστηρές οδηγίες στους αρμοδίους υπαλλήλους, δεν εκφράστηκε κανένα παράπονο από δικαιούχο, και το γεγονός ότι τα δελτία αποστέλλονται από μία και μόνο υπηρεσία διασφαλίζει απολύτως τη διαφάνεια.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

29. Στην με αριθμό 2887/18-3-1997 ερώτηση δόθηκε με το υπ'αριθμ. 14568/2-4-1997 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2887/18.3.1997 του Βουλευτή κ. Νικ. Κατσαρού σας πληροφορούμε ότι κατόπιν αυτοψίας μηχανικών της Νομαρχιακής Αυτοδιοίκησης Λάρισας με τους Διοικητές της Τροχαίας και Τυρνάβου και του Δημάρχου Αμπελώνα για το υπόψη θέμα, αποφασίστηκε ληφθούν τα παρακάτω μέτρα:

α) Να τοποθετηθεί στην είσοδο της πόλης σύστημα φωτεινής σηματοδότησης για το περιορισμός της ταχύτητα των οχημάτων και να τοποθετηθούν πρόσθετες πινακίδες αναγγελίας κινδύνου. 

β) Να μελετηθεί η βελτίωση (διαπλάτυνση κ.λ.π.) της επικίνδυνης στροφής μέσα στο οικισμό με συνεργασία και του Δήμου Αμπελώνα.

Ο Υφυπουργός

Λ. ΠΑΠΑΔΗΜΑΣ"

30. Στην με αριθμό 2895/18-3-1997 ερώτηση δόθηκε με το υπ'αριθμ. 4804/3-4-1997 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2895/18.3.1997 του Βουλευτή κ.κ. Αλεξ. Χρυσανθακόπουλου και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1.Οι εγκρίσεις της αρμόδιας υπηρεσίας του Υπουργείου που αφορούν εγκαταστάσεις κεραιών GSM σε περιοχές της Πάτρας αλλά και οι άλλες εγκρίσεις για θέσεις σ'όλες τις 

Σελίδα 5490 

περιοχές της χώρας, εκδόθηκαν κατ'εφαρμογή των διατάξεων της παρ. 1 του άρθρου 24α του ν. 2145/1993 (ΦΕΚ 88Α) σε συνδυασμό με τις διατάξεις των παρ. 5α και 5 ε5 του ιδίου άρθρου. 

Στην υπόψη διάταξη του νόμου δεν τίθενται όροι και προϋποθέσεις που δεν τήρησε η Υπηρεσία μας για την έκδοση των σχετικών εγκρίσεων. 'Ομως η αρμόδια Υπηρεσία στα πλαίσια των αρμοδιοτήτων της και ύστερα από την εξέταση των αιτημάτων απ τις ενδιαφερόμενες εταιρείες κινητής τηλεφωνίας εξέδωσε, τις εγκρίσεις, που κατ' ουσίαν αφορούν στην από τηλεπικοινωνιακής πλευράς συμφωνίας μας για την σκοπιμότητα εγκατάστασης των κεραιών αυτών και στην κατασκευή αντίστοιχων οικίσκων για τη στέγαση των μηχανημάτων των σταθμών ραδιοεπικοινωνίας καθώς και στην κατασκευή πυλώνων κλπ για την τοποθέτηση των κεραιών.

2. Μετά τις παραπάνω αναφερόμενες εγκρίσεις όπως ορίζεται και από την παράγραφο 5ε του παραπάνω άρθρου 24α, για την τοποθέτηση των εγκαταστάσεων απαιτούνται εγκρίσεις των αρμόδιων πολεοδομικών υπηρεσιών.

3. 'Ηδη με την 17719/7.8.1996 απόφαση του Υπουργού ΠΕ.ΧΩ.Δ.Ε συγκροτήθηκε επιτροπή για τον καθορισμό μέτρων προφύλαξης του κοινού από την λειτουργίας εγκαταστάσεων κινητής τηλεφωνία η οποία αποτελείται από εκπροσώπους των Υπουργείων ΠΕ.ΧΩ.Δ.Ε. Μεταφορών και Επικοινωνιών, Υγείας και Πρόνοιας και έχει ως έργο τη συμπλήρωση του υπάρχοντος Νομικού πλαισίου σε ότι αφορά τα μέτρα προφύλαξης του κοινού από τη λειτουργία των εγκαταστάσεων της κινητής τηλεφωνίας κατά το άρθρο 24α του ν.2075/1992 (ΦΕΚ 129Α) παρ.5 εδαφ. ζ όπως αυτό προστέθηκε με το άρθρο 41 του ν. 2145/1993 (ΦΕΚ 88Α).

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

31. Στην με αριθμό 2896/18-3-1997 ερώτηση δόθηκε με το υπ'αριθμ. 9382/3-4-1997 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της υπ'αριθμ. 2896/18.3.1997 ερώτησης των βουλετών κ.κ. Ν. Γκατζής σας πληροφορούμε:

Σύμφωνα με το ν. 2324/1995 που τροποποίησε εν μέρει τον ν. 1892/1990 και συγκεκριμένα στην παραγ. 10 του άρθρου 58 αυτού προβλέπεται ο χαρακτηρισμός ορισμένων τμημάτων των νομών της Επικράτειας ως "Φθινουσών Βιομηχανικών περιοχών "Ο ορισμός των περιοχών αυτών που έγινε με Κ.Υ.Α. των Υπουργών ΥΠΕΘΟ, ΥΒΕΤ και Εργασίας, βασίζεται σε ορισμένα κριτήρια, (ανεργίας, αποβιομηχάνησης, υποβάθμισης βιομηχανικών περιοχών κλπ) με πρόσφατα ερευνητικά στοιχεία της τελευταίας πενταετίας της βιομηχανικής απασχόλησης (ετήσια βιομηχανική έρευνα, ΟΑΕΔ, ΠΙΕΚΑ, ΕΣΥΕ) και αφορά αποκλειστικά "τους θύλακες υψηλής ανεργίας" που προέρχεται από την συρρίκνωση της βιομηχανικής - βιοτεχνικής και μεταλλευτικής δραστηριότητας προκειμένου να αντιμετωπισθούν και υφιστάμενα διαρθρωτικά προβλήματα αυτών των τμημάτων με την ανάπτυξη επενδυτικών πρωτοβουλιών σ'αυτά συνέπεια του ηυξημένου βασικού ποσοστού επιχορήγησης και επιδότησης επιτοκίου μεχρι 45%.

Η εξουσιοδότηση λοιπόν του αναπτυξιακού νόμου επιβάλλει τον καθορισμός των τμημάτων των Νομών με κριτήρια φθινουσών βιομηχανικών περιοχών και έτσι εξετάσθηκε και ο Ν. Μαγνησίας χωριστά από τον καθορισμό του ΥΒΕ ορισμένων νομών της Επικράτειας που έχουν γενικότερα προβλήματα φθίνουσας δραστηριότητας, υπανάπτυξης κλπ.

Με βάση λοιπόν τα παραπάνω δεδομένα, εξετάσθηκε και ο Ν. Μαγνησίας και ορίσθηκαν ως φθίνουσες περιοχές οι ΒΙΠΕ ΕΤΒΑ Βόλου και Β ΒΙΠΕ και το ΒΙΟΠΑ με ποσοστό επιχορήγησης 45%, η επαρχία Αλμυρού, η ευρύτερη περιοχή της πόλης του Βόλου στην οποία περιλαμβάνονται και οι περιοχές των Δήμων Ν. Ιωνίας και Ιωλκού και η Κοινότητα Αγριάς καθώς και οι περιοχές των κοινοτήτων Διμηνίου, Σέσκλου και Αγ. Γεωργίου Φερρών με ποσοστό 40%, πλήν των περιπτώσεων ίδρυση ή επέκτασης ξενοδοχείων στις οποίες παρέχεται ποσοστό 25% και των ειδικής τουριστικών επενδύσεων όπου το ποσοστό είναι 35%.

Τα παρεχόμενα όμως κίνητρα δε δίδονται στις φθίνουσες βιομηχανικά περιοχές με κριτήριο τον ανταγωνισμό μεταξύ των, αλλά με γνώμονα την ανάπτυξή τους και την ανάκαμψη της υπάρχουσας πτωτικής επενδυτικής πορείας τους, το δε οριζόμενο ποσοστό επιχορήγησης αντανακλά στον υψηλό βαθμό της φθίνουσας από βιομηχανική δραστηριότητα περιοχής σύμφωνα με τα στατιστικά δεδομένα των αρμοδίων προς τούτο φορεών.

Τέλος σας γνωρίζουμε ότι σύμφωνα με τον Νόμο 2324/1995 η αναφερόμενη ΚΥΑ δεν μπορεί να τροποποιηθεί πριν την παρέλευση διετίας από την έναρξη ισχύος της (1-12-1995). 'Ομως στο μεσολαβούν χρονικό διάτημα θα υπάρξει παρακολούθηση για τυχόν μεταβολές των σημερινών δεδομένων της βιομηχανικής υποδομής και των συνθηκών ανάπτυξης των περιοχών του Νομού για να υπάρξει σχετικά εισήγηση για λήψη διαρθρωτικών μέτρων μετά το πέρας της διετίας.

Ο Υπουργός

Γ. ΠΑΠΑΝΤΩΝΙΟΥ"

32. Στην με αριθμό 2903/19-3-1997 ερώτηση δόθηκε με το υπ'αριθμ. 198/1-4-1997 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2903/19.03.1997 ερώτηση του Βουλευτή κ. Πάνου Καμμένου, σας γνωρίζουμε τα εξής:

Η Διεύθυνση Αναστηλώσεως Αρχαίων Μνημείων σε συνεργασία με τις αρμόδιες Τεχνικές Υπηρεσίες του Δήμου Ν. Ιωνίας ζήτησε να υποβληθούν νέα αναθεωρημένα σχέδια, στα οποία η προβλεπόμενη τεχνητή λίμνη να περιορίζεται σε δύο τμήματα, δυτικά και ανατολικά του άξονα κατεύθυνσης του Αδριάνειου Υδραγωγείου, σε απόσταση πέντε μέτρων από τους πεσσούς, έτσι ώστε να εξασφαλίζεται η μη υπερχείλιση της λίμνης από τα νερά της βροχής με την εγκατάσταση κατάλληλων μηχανημάτων. Προτείνεται ακόμη αντικατάσταση των παρτεριών (μονοπατιών και περιμετρικών της περίφραξης) από λίθινα πολύ χαμηλού ύψους και μόνον εκεί όπου κρίνεται αναγκαίο.

Οι τεχνητές λίμνες δεν θα προκαλέσουν επιπλέον φθορά στο Μνημείο, αφού θα κατασκευαστούν σε απόσταση πέντε μέτρων από τους πεσσούς και εξασφαλισθεί η πλήρης στεγανότητα στον πυθμένα της λίμνης. Εκβάθυνση του χώρου κάτω από τα θεμέλια των πεσσών δεν έχει γίνει.

Από 11.02.1997 οι εργασίες διαμόρφωσης του χώρου του Αδριάνειου Υδραγωγείου έχουν διακοπεί προκειμένου να υποβληθούν προς έγκριση τα τροποποιημένα σχέδια. 'Ηδη η αρμόδια Υπηρεσία έχει αναθέσει σε αρχιτέκτονά της τη σύνταξη μελέτης αποτύπωσης, στερέωσης και μερικής αναστήλωσης του Μνημείου. Επισυνάπτω σχετικά και την απάντησή μου στην 2387/13.02.1997 ερώτηση του Βουλευτή κ. Φώτη Κουβέλη.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

33. Στην με αριθμό 2909/19-3-1997 ερώτηση δόθηκε με το υπ'αριθμ. 9406/3-4-1997 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση του υπ'αριθμ. 2909/19.3.1997 εγγράφου σας με το οποίο κοινοποιείται ερώτηση που κατέθεσε η Βουλευτής κ. Π. Φουντουκίδου σας γνωρίζουμε τα εξής: σε ότι μας αφορά για τις επιχειρήσεις στην Αλβανία που έχουν ενταχθεί στο ν. 1892/1990:

Η Ελλάδα με συνεχείς παρεμβάσεις και διαβήματα έχει ζητήσει από την Αλβανική κυβέρνηση την λήψη μέτρων για την προστασία των Ελληνικών Επιχειρήσεων που είναι εγκατεστημένες στην Αλβανία.

Μέχρι στιγμής δεν υπάρχουν πληροφορίες ή συγκεκριμένα στοιχεία που να τεκμηριώνουν την μή ομαλή λειτουργία των επιχειρήσεων που έχουν υπαχθεί στις ευεργετικές διατάξεις του ν. 1892/1990.

Σελίδα 5491 

Το ΥΠΕΘΟ όμως θα δέχεται υπεύθυνες δηλώσεις μέσω της αρμόδιας Γεν. Δ/νσης Ιδιωτικών Επενδύσεων για τις καταστροφές που έχουν υποστεί οι ως άνω επιχειρήσεις.

Μετά την ομαλοποίηση της κατάστασης θα εξετασθεί το μέγεθος των τυχών ζημιών που θα έχουν υποστεί οι επιχειρήσεις αυτές και θα εξετασθεί η λήψη μέτρων λαμβανομένων υπ'όψη και των ισχυουσών διακρατικών συμφωνιών Ελλάδος - Αλβανίας και της συμφωνίας μεταξύ της Ε.Ε. και Αλβανίας, όσον αφορά τις συναλλαγές και την εμπορική και οικονομική συνεργασία.

Ο Υπουργός

Γ. ΠΑΠΑΝΤΩΝΙΟΥ"

34. Στην με αριθμό 2926/20-3-1997 ερώτηση δόθηκε με το υπ'αριθμ. 9748/3-4-1997 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντητη του υπ'αριθμ. 2926/20.3.1990 εγγράφου σας με το οποίο κοινοποιείται ερώτηση που κατέθεσε ο Βουλευτή κ. Ν. Σαλαγιάννης σας γνωρίζουμε τα εξής:

Σύμφωνα με τις διατάξεις του ν. 1892/1990 και των αποφάσεων που αφορούν της εφαρμογή αυτού ορισμένες περιοχές του Ν. Καρδίτσας απολαμβάνουν ήδη κίνητρα Δ' περιοχής όσον αφορά τις παρεχόμενες ενισχύσεις από το Νόμο.

Οι περιοχές αυτές είναι η ΒΙΠΕ Ν. Καρδίτσας ο Δήμος Μουζακίου, και οι πέριξ αυτού κοινότητες Μαυρομματίου, Γελανθής, Λαζαρίνας Μαγουλίτσας, Μαγούλας, Φναρίου, Καναλίων, Χάρματος, Καππά, Ελληνοπύργου, Πύργου Ιθώμης, οι κοινότητες Αργιθέας, οι κοινότητες Αγγράφων καθώς και οι κοινότητες Λεονταρίου, Ασημοχωρίου, Λουτρού, Παλιουργίου, Δαφνοσπηλιάς, Απιδιάς, Μολόχας.

'Οσον αφορά την ανάγκη θέσπισης κινήτρων Δ περιοχής για τις λοιπές περιοχές του Ν. Καρδίτσα πλην των ανωτέρων, το όλο θέμα εξετάζεται για τις υπόλοιπες περιοχες του Νομού αυτού μέσω των εξουσιοδοτικών διατάξεων του ν. 1892/1990 που προβλέπεται καθορισμός ειδικών ζωνών εντός των οποίων θα ισχύουν αυξημένα κίνητρα επιχορήγησης και επιδότησης επιτοκίου για να αντιμετωπισθούν ορισμένα αναπτυξιακά προβλήματα και δεν μπορεί να εφαρμοσθεί για το σύνολο του Νομού.

Ο Υπουργός

Γ. ΠΑΠΑΝΤΩΝΙΟΥ"

35. Στην με αριθμό 2993/27-3-1997 ερώτηση δόθηκε με το υπ'αριθμ. 284/4-4-1997 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης της 2993/27-3-1997 σας πληροφορούμε ότι για το Ιωνικό Κολυμβητήριο Χίου εκδόθηκε η υπ'αριθμ. 5214/25-2-1997 απόφαση επιχορήγησης, ύψους 15.000.000 μέσω Δημοτικού Ταμείου ως προκαταβολή από το πρόγραμμα έτους 1997 για την αντιμετώπιση των οικονομικών του υποχρεώσεων.

'Εχει επίσης κινηθεί σχετική διαδικασία για έκδοση απόφασης ύψους 10.000.000 εκ. δρχ. 

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

36. Στην με αριθμό 2996/27-3-1997 ερώτηση δόθηκε με το υπ'αριθμ. 1118/3-4-1997 έγγραφο από τον Υπουργό Οικονομικών η ακόλουθη απάντηση:

"Επί της ερώτησης 2996/27.3.1997 που κατέθεσε ο Βουλευτής κ. Αναστ. Παπαληγούρας, σχετικά με τον επανέλεγχο και την επανεκτίμηση των ζημιών που προκάλεσε η θεομηνία της 11 και 12.1.1997 και στο Νομό Κορινθίας, καθώς και τον ανακαθορισμό των αποζημιώσεων των πληγέντων κατοίκων, σας γνωρίζουμε ότι αρμόδιοι να απαντήσουν είναι ο συνερωτώμενος κ. Υπουργός Εσωτερικών, Δημ. Διοίκηση & Αποκέντρωσης, καθώς και ο κ. Υπουργός ΠΕΧΩΔΕ και ο Υφυπουργός Εθνικής Οικονομίας κ. Χρ. Πάχτας, προς τους οποίους κοινοιποιείται το παρόν με φωτοτυπία της ερώτησης, για τα περαιτέρω.

Ο Υπουργός

Γ. ΠΑΠΑΝΤΩΝΙΟΥ"

Σελίδα 5492 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΩΝ ΑΝΑΦΟΡΩΝ ΚΑΙ ΕΡΩΤΗΣΕΩΝ

που συζητούνται με τη διαδικασία των επικαίρων ερωτήσεων.

Αναφορές-Ερωτήσεις Πρώτου Κύκλου ('Αρθρο 130 παρ.5 Κανονισμού Βουλής)

Πρώτη στην ημερήσια διάταξη είναι η υπ' αριθμ.2121/30.1.97, ερώτηση της Βουλευτού του Πανελληνίου Σοσιαλιστικού Κινήματος, κας Ελένης Ανουσάκη προς τον Υπουργό Δικαιοσύνης, σχετικά με τη λήψη μέτρων, για την παράδοση στην οργάνωση English Animal Rescue του λιονταριού, που κατέχει παράνομα ιδιώτης στην Κω, προκειμένου να εγκατασταθεί σε χώρο, προσαρμοσμένο στο φυσικό του περιβάλλον.

Η ερώτηση της κας Ανουσάκη έχει ως εξής:

"Με μεγάλη θλίψη πληροφορήθηκα ότι στην Κω ο κ. Νικόλαος Καραγκιόζης κατέχει παράνομα άγρια ζώα και συγκεκριμένα ένα γεράκι και ένα λιοντάρι.

Σύμφωνα με το άρθρο 8 του ν.2055/92, ο οποίος επικύρωσε τη συνθήκη για την προστασία της άγριας πανίδας, απαγορεύεται η κατοχή αγρίων ζώων. 'Ηδη, από το Δασονομείο Κω έχει υποβληθεί μήνυση, η οποία έχει διαβιβαστεί στην Εισαγγελία Πρωτοδικών Κω με αριθμό 759/30.1.1996.

Η Εισαγγελία Πρωτοδικών προτίθεται να προχωρήσει σε δικαστικές ενέργειες, οι οποίες όμως είναι εξαιρετικά χρονοβόρες και παρατείνουν την ταλαιπωρία του ζώου.

Δεδομένου ότι έχει συμπληρωθεί ήδη ένας χρόνος και με αφορμή την υπογραφή από τη Γαλλία της ευρωπαϊκής συμβάσεως, για τα δικαιώματα των ζώων, καθώς και την αίσια κατάληξη της περιπέτειας του λιονταριού της Νέας Φιλαδέλφειας, ερωτάται ο κύριος Υπουργός Δικαιοσύνης:

Τι προτίθεται να κάνει προκειμένου να λυθεί η αιχμαλωσία του ζώου. Μήπως είναι καλύτερα να εκδοθεί βούλευμα από την Εισαγγελία Πρωτοδικών Κω, για την κατάσχεση του λιονταριού και την παράδοσή του στην οργάνωση Εnglish Animal Rescue, η οποία και αναλαμβάνει όλα τα έξοδα της μεταφοράς του και της εγκατάστασής του σε χώρο προσαρμοσμένο στο φυσικό του περιβάλλον;"

Ο Υπουργός Δικαιοσύνης, κ. Γιαννόπουλος έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι, είναι γεγονός ότι μία αντιπροσωπεία από το ζωολογικό κήπο του Λονδίνου πήγε να παραλάβει τη λέαινα. Αντέδρασαν οι κάτοικοι και έγιναν επεισόδια και έσπασαν το κλουβί, που είχαν φέρει οι 'Αγγλοι για να φιλοξενήσουν το λιοντάρι και να το πάνε στο Λονδίνο. Ξεσηκώθηκε ο κόσμος και δεν ήθελαν να το αφήσουν να φύγει. 'Εγιναν επεισόδια και παραπέμφθηκαν σε δίκη στο Αυτόφωρο Πλημμελειοδικείο ορισμένοι. Κατεδικάσθη ο κάτοχος του ζώου σε τέσσερις μήνες φυλακή, για απείθια και είχαμε αυτά τα θλιβερά συμβάντα.

Στο μεταξύ μετάνιωσαν, ύστερα και από την ποινή και εδήλωσε ο κάτοχος του λιονταριού ότι θα το δώσει. Είχα την επίσκεψη του Δημάρχου της Κω στο γραφείο μου, ο οποίος με διαβεβαίωσε ότι κατασκευάζεται κλουβί, θα φέρουν το λιοντάρι μέχρι τον Πειραιά και από εκεί θα παραληφθεί, για να πάει στον προορισμό του, στο ζωολογικό κήπο, που διαθέτει αυτή η οργάνωση, για να περάσει τα υπόλοιπα χρόνια της ζωής της, αυτή η λέαινα, συντροφιά και με λέοντες ή και με άλλα λιοντάρια του κήπου.

'Ετσι, έχει το θέμα και βρίσκομαι στην ευχάριστη θέση να δηλώσω αυτά ενώπιον της Βουλής, για να ησυχάσει και η κα Ανουσάκη, από την αγωνία που την κατέχει, πάνω σ' αυτό το θέμα.

Ταλαιπωρήθηκε ψυχικά και εναγωνίως περίμενε την απάντηση γι'αυτό και την ειδοποιώ ενώπιον της Εθνικής Αντιπροσωπείας ότι το πράγμα πάει κατ'ευχήν, ύστερα από τη δήλωση του Δημάρχου.

'Εχω και μια αναφορά της Εισαγγελέως της Κω, η οποία θα παρακαλέσω να περιληφθεί στα Πρακτικά για την όλη ιστορία του θέματος σχετικά με το πώς αντέδρασε η υπηρεσία, πώς αντέδρασε η Εισαγγελεύς,το δικαστήριο πάνω σ'αυτήν την πράγματι βάνδαλη επιχείρηση, η οποία και στο εξωτερικό μας ζημίωσε σύμφωνα και με τις αγγλικές εφημερίδες, οι οποίες δημοσίευσαν το συμβάν.

Νομίζω ότι το θέμα τελείωσε εδώ.

(Στο σημείο αυτό ο Υπουργός Δικαιοσύνης κ. Ε. Γιαννόπουλος καταθέτει την προαναφερθείσα αναφορά, η οποία έχει ως εξής:

"ΕΛΛΗΝΙΚΗ ΔΗΜΟΚΡΑΤΙΑ

ΥΠΟΥΡΓΕΙΟ ΔΙΚΑΙΟΣΥΝΗΣ

ΕΙΣΑΓΓΕΛΙΑ ΠΡΩΤΟΔΙΚΩΝ ΚΩ Κως, 31 Μαρτίου 1997

Αριθμ. Πρωτ.: 507

ΠΡΟΣ: Τον κ. Υπουργό Δικαιοσύνης

'Εχω την τιμή σχετικά με το θέμα του λιονταριού, που βρίσκεται στην κατοχή του Νικολάου Καραγκιόζη, κατοίκου Κω, να σας εκθέσω τα εξής:

Σε βάρος του παραπάνω Νικολάου Καραγκιόζη, κατόπιν του με αριθ. 759/30-8-96 εγγράφου του Δασονομείου Κω, ασκήθηκε ποινική δίωξη, για παράνομη κατοχή αγρίου ζώου (λιονταριού), (αρ. 7 παρ. 2α, 9 παρ. 2 Υπ. Απ. 22985/85) και αυτός παραπέμφθηκε στο ακροατήριο του Μονομελούς Πλημμελειοδικείου Κω, για να δικαστεί για την πιο πάνω πράξη, ορίσθηκε δικάσιμος 20-3-97, κατά την οποία η πιο πάνω υπόθεση αναβλήθηκε.

Επίσης, κατόπιν του με αριθμόν 1914/18-10-96 εγγράφου του Τελωνείου Κω, από την Εισαγγελία Πρωτοδικών Κω παραγγέλθηκε η διενέργεια προκαταρκτικής εξέτασης και στη συνέχεια ασκήθηκε ποινική δίωξη σε βάρος του παραπάνω, για λαθρεμπορία (αρθρ. 100 παρ. 2 περ. γ', θ 102 παρ. 1 ΑΝ 1165.18, όπως περ. θ' προστ. με αρθρ. 8 Ν. 2096/52), για παράνομη εισαγωγή και κατοχή του παραπάνω λιονταριού. Το οποίο σύμφωνα με την με αριθμό 2213/27-11-96 έκθεση ελέγχου και δέσμευσης λιονταριού, του Τελωνείου Κω, δεσμεύτηκε από την πιο πάνω υπηρεσία και ορίσθηκε ο Νικόλαος Καραγκιόζης θεματοφύλακας και μεσεγγυούχος αυτού.

Σύμφωνα με το με αριθμό 94889/4-12-1996 έγγραφο της Γεν. Γραμματείας Δασών και Φυσικού Περιβάλλοντος του Υπουργείου Γεωργίας, για το πιο πάνω λιοντάρι, έχει εκδηλώσει ενδιαφέρον η Φιλοζωϊκή Οργάνωση "GREEK ANIMAL RESCUE", και η οποία είχε διατεθεί να φροντίσει τη μεταφορά του σε κατάλληλα διαμορφωμένο χώρο στη Μ. Βρεταννία.

Με το με αριθμό 15/5-2-1997 Βούλευμα του Συμβουλίου Πλημμελειοδικών Κω, διατάχθηκε η μεταφορά τού πιο πάνω λιονταριού, την οποία η επιστημονική ονομασία είναι "PANTHERA LEO", στο κέντρο διάσωσης αγρίων ζώων με την επωνυμία "THE BIG CAT FOUNDATION, MARLEY FARM, HEADCORN ROAD, SMADEN KENT" στην Αγγλία, με την επιμέλεια του Οργανισμού "GREEK ANIMAL RESCUE, 69, GREAT NORTH WAY, HENDON, LONDON NW 41.PT" ο οποίος ορίσθηκε φύλακας του ζώου αυτού μέχρι να αποφασίσει για την οριστική τύχη του ζώου αυτού το αρμόδιο Δικαστήριο.

Υποχρέωσε δε τον κάτοχο του ζώου αυτού, Νικόλαο Καραγκιόζη, να παραδώσει το ζώο αυτό σε εξουσιοδοτημένο πρόσωπο από τον παραπάνω Οργανισμό "GREEK ANIMAL RESCUE".

Στις 19-3-1997, το πρωί, ενημερώθηκα από τον Τελώνη Κω, ότι την ίδια ημέρα πρόκειται να γίνει η παραλαβή και μεταφορά του λιονταριού, που είχε προγραμματισθεί για τις πρωϊνές ώρες. Λόγω όμως καθυστέρησης άφιξης των αρμοδίων που θα φρόντιζαν για την παραλαβή και μεταφορά του, ειδικά της εκπροσώπου του πιο πάνω Οργανισμού Φλέμινγκ, αρμοδίων του Τελωνείου Αθηνών και 'Αγγλων Ιατρών, οι οποίοι έφθασαν τελικά στην Κω τις απογευματινές ώρες της ίδιας ημέρας, αυτοί μετέβησαν την ώρα 18:00 περίπου στο αγρόκτημα του Νικολάου Καραγκιόζη για να παραλάβουν το λιοντάρι, με σκοπό να αναχωρήσουν στη συνέχεια την ώρα 20:00 με το πλοίο με προορισμό τον Πειραιά.

Στις 19:00 ώρα, περίπου ενημερώθηκα από το Δ/τη Α/Τ Κω, ότι ο Νικόλαος Καραγκιόζης, δεν παρέδωσε το λιοντάρι στους αρμοδίους, ότι είχαν συγκεντρωθεί 100 περίπου άτομα, 

Σελίδα 5493 

στην είσοδο του κτήματος αυτού, εμποδίζοντας τους αρμόδιους να εισέλθουν για να παραλάβουν το λιοντάρι και είχαν τοποθετηθεί αρκετά αυτοκίνητα στο οδόστρωμα της οδού παρακωλύοντας την κυκλοφορία και ειδικά τη διέλευση των αυτοκινήτων για τη μεταφορά του λιονταριού. Επίσης, είχε τεθεί φωτιά στην ειδική κατασκευή (κλουβί), που θα τοποθετείτο το λιοντάρι και είχε μερικά καταστραφεί. Οι δε Αστυνομικές δυνάμεις δεν επαρκούσαν για την αντιμετώπιση της παραπάνω κατάστασης.

Μετέβη στην παραπάνω περιοχή. Εκεί πληροφορήθηκα, ότι οι παραπάνω αρμόδιοι για την παραλαβή του λιονταριού είχαν αναχωρήσει. Η εκπρόσωπος του παραπάνω Οργανισμού Φλέμινγκ και αρμόδιοι του Τελωνείου Αθηνών για το αεροδρόμιο, για να προλάβουν την βραδυνή πτήση, οι δε 'Αγγλοι Ιατροί για το λιμάνι, προκειμένου να αναχωρήσουν με το πλοίο την ώρα 20:00 για τον Πειραιά. Σε προσωπική επικοινωνία που είχα με τους 'Αγγλους Ιατρούς, τους οποίους συνάντησα στο λιμάνι, τους ερώτησα γιατί δεν παρεμένουν, για να παραλάβουν το λιοντάρι την επομένη ημέρα το πρωί, πράγμα που θα ήταν ευχερές, αφού θα είχε αποκατασταθεί η τάξη και θα είχε επισκευασθεί η παραπάνω ειδική κατασκευή (κλουβί). Αφού μάλιστα η χρονική διάρκεια που είχαν διαθέσει για την παραλαβή του λιονταριού, είχε συντμηθεί, λόγω δικής τους καθυστέρησης, σ'αυτή των δύο περίπου ωρών και μάλιστα βραδυνών. Γεγονός, που καθιστούσε ακόμη δυσχερέστερη τη διαδικασία προετοιμασίας και παραλαβής αυτού. Ειδικά τη διαδικασία νάρκωσης του λιονταριού, για την οποία απαιτείται, σύμφωνα με τις γνώσεις των ειδικών, αρκετός χρόνος. Ενώ και οι ίδιοι, γνωρίζοντας τούτο και γενικά, ότι απαιτείται περισσότερος χρόνος για την προετοιμασία της παραλαβής του, είχαν κρίνει, ότι απαιτείται μια ημέρα τουλάχιστον, όπως είχαν προγραμματίσει από την αρχή, αλλά για τον πιο πάνω λόγο δεν τηρήθηκε. Αυτοί μου απήντησαν, ότι έπρεπε να βρίσκονται στην Αγγλία την επομένη ημέρα, λόγω επαγγελματικών τους υποχρεώσεων και αναχώρησαν. Στη συνέχεια έδωσα εντολή για τη σύλληψη του Νικολάου Καραγκιόζη. Σε βάρος του οποίου σχηματίστηκε δικογραφία και ασκήθηκε ποινική δίωξη για τα αδικήματα: 1) Παραβίασης κατάσχεσης κατασχέσεως, 2) Απείθειας, 3) Ηθικής αυτουργίας σε διακεκριμένη περίπτωση φθοράς με φωτιά και 4) Ηθική αυτουργία σε παρακώληση συγκοινωνιών (αρ. 26 παρ. 1α, 27 παρ. 1, 46 παρ. 1α, 94 παρ. 1, 169, 177, 292 παρ. 1, 38 παρ. 2γ, 1 Π.Κ.) και παραπέμφθηκε να δικαστεί στις 21-2-1997 στο Αυτόφωρο Τριμελές Πλημμελειοδικείο Κω. Το οποίο καταδίκασε αυτόν για το αδίκημα της απείθειας και του επέβαλε ποινή φυλάκισης 4 μηνών, που μετατράπηκε προς 1.500, και τον αθώωσε για τις υπόλοιπες πράξεις.

Η Εισαγγελέας

'Ολγα Σμυρλή

Εισαγγελέας Πρωτοδικών").

ΠΡΟΕΔΡΟΣ (Απόστολος Κακλαμάνης): Η κα Ανουσάκη έχει το λόγο.

ΕΛΕΝΗ ΑΝΟΥΣΑΚΗ: Κύριε Υπουργέ, αυτά τα γεγονότα είναι όπως τα είπατε. Από τη μια μεριά τραγικά διότι το ζώο ταλαιπωρήθηκε, από την άλλη κωμικά. Θέλω να πω ότι έχω πάρα πολλές επιστολές από την Αγγλία το ζώο ταλαιπωρείται δεν μπορεί να ζήσει και ο κ.Καραγκιόζης, ο οποίος έχει ηρωικό όνομα μεν, γιατί είναι μεγάλος λαϊκός ήρωας ο Καραγκιόζης, ταλαιπωρεί εν αγνοία του το ζώο. Πρέπει να παρέμβετε διότι δεν είναι μόνο το λιοντάρι. Υπάρχουν φωτογραφίες για το πώς ταλαιπωρεί και άλλα ζώα, που είναι σε κλουβιά και σε ακατάλληλους χώρους. Ξέρω τι αγώνα έχετε κάνει και σας ευχαριστώ γι'αυτό. Δεν είναι μόνο η επιμονή μιας ζωόφιλης κυρίας η οποία είναι εκπρόσωπος στο Κοινοβούλιο, αλλά κύριοι συνάδελφοι, προσπαθώ να μειώσω την κατασυκοφάντηση που γίνεται από διάφορους διεθενείς συλλόγους σε όλη την Ευρώπη.

Κύριε Πρόεδρε, δεν ήλθα εδώ να παραθέσω όλες τις επιστολές, αλλά θέλω να παρακαλέσω τον κύριο Υπουργό, και να επικαλεσθώ και την ευαισθησία όλων. Να γίνει σύντομα η μεταφορά του, διότι θα πρέπει το ζώο να πάει σε ένα σωστό χώρο, θα μεταφυτευθούν τα νύχια του που έχουν βγάλει. 'Εχω φωτογραφίες που είναι στις ακρογαλιές και τρώει παγωτό και αυτά κυκλοφορούν σε όλο τον κόσμο. Υπάρχει ένα πιτ-μπουλ πεθαμένο. Υπάρχουν άνθρωποι που από την άγνοιά τους βασανίζουν τα ζώα και εμείς είμαστε σε μια Χώρα σπουδαία, δημοκρατική, καταγάλανη, υπέροχη και τουριστική. Διασυρόμεθα. Σας ευχαριστώ, κύριε Υπουργέ και παρακαλώ βοηθήστε με.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο, αν και ήδη έχει απαντήσει.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν έχω να συμπληρώσω τίποτα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Η δεύτερη στην ημερήσια διάταξη ερώτηση με αριθμό 1035/29-11-96 του Βουλευτή της Νέας Δημοκρατίας κ.Νικολάου Νικολόπουλου προς τον Υπουργό Εσωτερικών - Δημόσιας Διοίκησης και Αποκέντρωσης σχετικά με τη λήψη μέτρων για την προστασία του χώρου του Δασυλλίου Πατρών από τους καταπητές, διαγράφεται διότι ο ερωτών Βουλευτής ζήτησε να αναβληθεί η συζήτησή της, αλλά αυτό δεν το προβλέπει ο Κανονισμός και συνεπώς διαγράφεται. Ο κύριος συνάδελφος, μπορεί να επανακαταθέσει την ερώτηση αυτή και να ζητήσει τη συζήτησή της.

Η τρίτη στην ημερήσια διάταξη ερώτηση με αριθμό 1806/164/13-1-96 του Βουλευτή του Κομμουνιστικού Κόμματος Ελλάδας κ. Αχιλλέα Κανταρτζή προς τον Υπουργό Υγείας και Πρόνοιας, σχετικά με την παροχή πληροφοριών και την κατάθεση εγγράφων αναφερομένων στην κάλυψη των οργανικών θέσεων ιατρικού νοσηλευτικού και διοικητικού προσωπικού στο Γενικό Νομαρχιακό Νοσοκομείο Χαλκίδας, την επίλυση του κτιριακού προβλήματος κ.λπ. διαγράφεται, διότι ο ερωτών συνάδελφος ζήτησε την αναβολή της, αλλά αυτό δεν προβλέπεται από τον Κανονισμό, διότι η σχετική διάταξη του Κανονισμού προβλέπει τη διαγραφή των ερωτήσεων που δε συζητούνται για οποιονδήποτε λόγο, οπότε ο κύριος συνάδελφος, σύμφωνα με τη διαδικασία που ορίζει ο Κανονισμός, μπορεί να ζητήσει τη συζήτησή της εκ νέου.

Η τέταρτη στην ημερήσια διάταξη ερώτηση με αριθμό 2366/12-2-97 του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Υγείας και Πρόνοιας σχετικά με την παροχή πληροφοριών για τα μέτρα που προτίθεται να πάρει το Υπουργείο ιγια την εύρυθμη λειτουργία του θεραπευτηρίου Χρονίων Παθήσεων Παιδιών Σκαραμαγκά και για το χρονοδιάγραμμα υλοποίησής τους, διαγράφεται ύστερα από αίτηση του ερωτώντος συναδέλφου, διότι έλαβε ήδη ικανοποιητική απάντηση.

Πέμπτη στην ημερήσια διάταξη είναι η ερώτηση με αριθμό 2044/28-1-97 του Βουλευτή της Νέας Δημοκρατίας κ.Βασιλείου Κορκολόπουλου προς τον Υπουργό Υγείας και Πρόνοιας, σχετικά με την παροχή πληροφοριών για τους λόγους καθυστέρησης της λειτουργίας της Μονάδας Εντατικής Παρακολούθησης του Νοσοκομείου του Πύργου και τη λήψη μέτρων για την άμεση λειτουργία της.

Η ερώτηση του κ. Κορκολόπουλου έχει ως εξής:

"Πρόσφατα ο Μητροπολίτης Ηλείας κ.κ. Γερμανός προέβη σε ανοιχτή καταγγελία για την αδιαφορία του Κράτους στο να λειτουργήσει η Εντατική Μονάδα στο Νοσοκομείο του Πύργου. 

Το θέμα αυτό απασχολεί τους κατοίκους της ευρύτερης περιοχής του Πύργου που με θλίψη και αγωνία βλέπουν την Πολιτεία αδιάφορη και ανήμπορη στο να επιλύσει ένα τόσο απλό θέμα, δεδομένου ότι ο απαραίτητος ιατρικός εξοπλισμός της μονάδος είναι αγορασμένος από το 1992. Βάσει των ανωτέρω, ο αρμόδιος Υπουργός ερωτάται:

Γιατί μέχρι σήμερα δε λειτούργησε η Μονάδα Εντατικής Παρακολούθησης στο Νοσοκομείο του Πύργου ;

Σε τι ενέργειες προτίθεται άμεσα να προβεί ώστε επιτέλους να λειτουργήσει η Μονάδα που τόση σημασία έχει για την υγεία;

Σημειώνεται πως αν λειτουργούσε η μονάδα όπως θα έπρεπε από καιρό, πολλοί ασθενείς της περιοχής, ιδιαίτερα 

Σελίδα 5494 

με καρδιακά επεισόδια θα είχαν διαφύγει τον κίνδυνο και τις μεγάλες ταλαιπωρίες. Είναι άγνωστο πόσες ζωές χάθηκαν απ'αυτήν την κρατική αδιαφορία".

Ο Υφυπουργός Υγείας και Πρόνοιας κ. Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ Υγείας και Πρόνοιας): Κύριε Πρόεδρε, κυρίες και κύριοι συνάδελφοι, σχετικά με το θέμα που φέρνει ο αγαπητός συνάδελφος στη Βουλή με την ερώτησή του και το οποίο αφορά τη λειτουργία της μονάδας εντατικής θεραπείας στο νοσοκομείο Πύργου, ερώτηση με την οποία λίγο ως πολύ μας επισυνάπτει αδιαφορία, ανημποριά, έχω να απαντήσω τα παρακάτω:

Παρακολουθούμε με πολύ ενδιαφέρον και με πολύ υπευθυνότητα το θέμα. Ακούστε, όμως, πώς έχουν πραγματικά τα περιστατικά. Η προμήθεια των μηχανημάτων της μονάδας εμφραγμάτων πραγματοποιήθηκε κατά το έτος 1992. Το ίδιο έτος πραγματοποιήθηκαν και τα εγκαίνια της εν λόγω μονάδος, χωρίς ωστόσο να είναι δυνατή η έναρξη λειτουργίας της για τους εξής λόγους:

Πρώτον, ο χώρος που είχε επιλεγεί δεν πληρούσε τις προβλεπόμενες προϋποθέσεις για τη λειτουργία τέτοιου είδους μονάδας.

Δεύτερον, δεν υπήρχε το ανάλογο εξειδικευμένο νοσηλευτικό προσωπικό που απαιτείται.

Τρίτον, υπήρχε μόνο ένας γιατρός καρδιολόγος στο νοσοκομείο, οπότε, αντικειμενικά πλέον, δε θα μπορούσε μόνο ένας γιατρός να καλύπτει και τη μονάδα εμφραγμάτων και την καρδιολογική κλινική, όλες τις μέρες του μήνα καθ'όλο το εικοσιτετράωρο.

Η νέα διοίκηση του νοσοκομείου σε συνεργασία με το Υπουργείο, έχοντας πάντα ως στόχο την όσο το δυνατόν συντομότερη λειτουργία της προαναφερόμενης μονάδας, προέβη στα εξής:

Πρώτον, δημιούργησε κατάλληλο χώρο για τη μονάδα στη νέα πτέρυγα του νοσοκομείου, όπου έχουν εγκατασταθεί ήδη τα μηχανήματα.

Δεύτερον, προσέλαβε και δεύτερο ιατρό καρδιολόγο, αφού προκήρυξε την κενή θέση που υπήρχε, ενώ μετέτρεψε θέση επιμελητού Α' ή Β' παθολογίας σε αντίστοιχη θέση καρδιολογίας, προκειμένου να προσληφθεί και τρίτος καρδιολόγος, ώστε να είναι δυνατή η κάλυψη όχι μόνο της μονάδας εμφραγμάτων, αλλά και της καρδιολογικής κλινικής ολόκληρο το μήνα. Είναι για ΦΕΚ η μετατροπή και θα προκηρυχθεί άμεσα.

Μετά την ολοκλήρωση των ανωτέρων ενεργειών και μόλις αναλάβουν υπηρεσία οι νεοδιορισθείσες νοσηλεύτριες, οι οποίες έχουν ήδη κληθεί για κατάθεση δικαιολογητικών προκειμένου να ορκιστούν και να αναλάβουν υπηρεσία, το νοσοκομείο θα προβεί το συντομότερο δυνατόν στην έναρξη λειτουργίας της μονάδας εμφραγμάτων.

ΠΡΟΕΔΡΟΣ (Απόστολος Κακλαμάνης): Ο κ. Κορκολόπουλος έχει το λόγο.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριε Πρόεδρε, ευχαριστώ πολύ τον κύριο Υπουργό για την ευγενική απάντησή του, αλλά θα μου επιτρέψει να μη συμφωνήσω μαζί του.

Κύριε Πρόεδρε -και θα ήθελα να με ακούσετε- έχουμε ένα χαρακτηριστικό παράδειγμα γραφειοκρατίας. Τα λόγια του κυρίου Υπουργού είναι απλή ανάγνωση του υπηρεσιακού κειμένου που του έφεραν οι υπηρεσίες του και είμαι βέβαιος ότι ο κύριος Υπουργός, παρ'όλη τη διάθεσή του και την ευγένειά του, δεν έχει πραγματική εικόνα. Και τι του λένε οι υπηρεσίες του; Προσπαθούν να δικαιολογήσουν γραφειοκρατία πέντε ετών, κύριε Πρόεδρε. Παθαίνουν εμφράγματα στον Πύργο της Ηλείας και στην ευρύτερη περιοχή οι κάτοικοι και δε λειτουργεί η μονάδα από ανικανότητα του Κράτους. Αυτό ισχυρίζομαι. Πέντε χρόνια υπάρχουν τα μηχανήματα και αμφιβάλλω αν ακόμη λειτουργούν μετά από πέντε χρόνια αχρηστείας. Και τι λέμε; 'Οτι δεν μπορούσαμε πέντε χρόνια να αποσπάσουμε έναν Υπουργό και να πάρουμε τις νοσοκόμες που κάθονται στο μαιευτήριο ...

ΠΡΟΕΔΡΟΣ (Απόστολος Κακλαμάνης): 'Εναν υπάλληλο θέλετε να πείτε, διότι Υπουργός θα ήταν πρόθυμος να πάει.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: 'Εναν Υπουργό γιατρό να αποσπάσουμε εκεί για μια ημέρα, ώστε να δει τι γίνεται.

Σας εκλιπαρώ, κύριε Υπουργέ, να έρθετε στο πολυπαθές νοσοκομείο του Πύργου. Ξέρετε την ιστορία που έχει ταλαιπωρήσει την περιοχή για την κατασκευή κάποιου νοσοκομείου. Είμαστε περιοχή που υπέστη ζημιές από τους σεισμούς του 1993. Δεν είναι σωστά αυτά που σας αναφέρουν. Το 1992 ήταν μια χαρά ο χώρος. Εν τω μεταξύ όμως, έγιναν οι σεισμοί που δημιούργησαν αυτά τα προβλήματα. Το Κράτος έχει επιδείξει χαρακτηριστική ανικανότητα να λειτουργήσει η μονάδα αυτή. Νομίζω ότι μια επίσκεψή σας, θα βάλει τα πράγματα στη θέση τους. Δυστυχώς, δε φημίζεστε για την αποτελεσματικότητά σας σε ένα τόσο κρίσιμο θέμα. Το θέμα αποκαλύφθηκε διότι πέθανε ένας διακεκριμένος γιατρός από καρδιακή προσβολή, επειδή δεν είχαμε αυτή την ιατρική μονάδα και έκανε την καταγγελία ο Δεσπότης. Είναι θλιβερή αυτή η διαπίστωση, διαπίστωση που αφορά όλους μας.

Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, νομίζω ότι ήμουν σαφής. Ανέφερα, σύμφωνα τουλάχιστον μ'αυτά που μου έδωσαν οι υπηρεσίες και τη διασταύρωση που είχαν με τη διοίκηση του νοσοκομείου, αυτά τα περιστατικά. Τώρα, εάν εσείς τ'αμφισβητείτε, εγώ σας διαβεβαιώνω ότι, σαν Υπουργός, θα το ψάξω προσωπικά.

Πάντως, για να ξεκαθαρίσουμε τα πράγματα: Δεν είμαστε εμείς, η Κυβέρνηση του ΠΑ.ΣΟ.Κ. και η παρούσα ηγεσία του Υπουργείου Υγείας, που εγκαινίασε τη μονάδα αυτή, χωρίς να είναι έτοιμο τίποτε. Δε θα απολογούμαστε εμέις, γιατί εγκαινίασαν μία μονάδα, χωρίς να υπάρχει υποδομή, χωρίς να υπάρχει προσωπικό, νοσηλευτικό και ιατρικό.

Και ξέρετε ότι υπάρχουν διαδικασίες. Υπάρχει το ΣΚΕΙΟΠΝΙ. Ξέρετε ότι υπάρχουν προκηρύξεις. Ξέρετε ότι το ΑΣΕΠ πράγματι, στην προκήρυξη την προηγούμενη καθυστέρησε. Είναι η αλήθεια ότι δεκαέξι μήνες πέρασαν από την ημέρα της προκήρυξης μέχρι τώρα που προλαμβάνονται οι νοσηλεύτριες.

Σας είπα ότι: Υπάρχουν γιατροί. Προκηρύσσεται τρίτη θέση. Αναλαμβάνει το προσωπικό. Και αμέσως μετά, θα λειτουργήσει.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Εν πάση περιπτώσει, επειδή θέσατε σε αμφισβήτηση αυτά τα οποία είπα, σας διαβεβαιώνω ότι θ'ασχοληθώ και προσωπικά. Και πιστεύω ότι και πολύ σύντομα θα επισκεφθώ και το νομό σας, να τα πούμε από κοντά.

ΠΡΟΕΔΡΕΥΩΝ (Νικόλαος Κατσαρός): Αναφορές - Ερωτήσεις Δεύτερου Κύκλου. Πρώτη στην ημερήσια διάταξη ερώτηση είναι η με αριθμό 726/15.11.1996 του Βουλευτή του Κομμουνιστικού Κόμματος Ελλάδας κ. Απόστολου Τασούλα προς τον Υπουργό Υγείας και Πρόνοιας, σχετικά με την παροχή πληροφοριών για τα μέτρα που πρόκειται να πάρει η Κυβέρνηση για την επίλυση των προβλημάτων στέγασης και στελέχωσης που αντιμετωπίζει το Νοσοκομείο Κρεστένων του Νομού Ηλείας.

Η Ηλεία έχει την τιμητική της απόψε φαίνεται!

Η ερώτηση του κυρίου συναδέλφου σε περίληψη έχει ως εξής:

"Το Νοσοκομείο Κρεστένων του Νομού Ηλείας παίζει σημαντικό ρόλο στην ευρύτερη περιοχή της Νότιας Ηλείας. Ωστόσο αντιμετωπίζει προβλήματα, η αντιμετώπιση των οποίων επείγει. 'Ετσι για την καλύτερη λειτουργία του και την αποτελεσματικότερη κάλυψη των αναγκών της περιοχής χρειάζεται:

Να ανεγερθεί άμεσα μια νέα πτέρυγα. Να καλυφθούν οι κενές θέσεις ιατρικού, νοσηλευτικού και διοικητικού προσωπικού. Να στελεχωθούν το ακτινολογικό με χειριστές-εμφανιστές και το μικροβιολογικό. Να προσληφθούν μαίες.

Ερωτάται ο κύριος Υπουργός ποια είναι τα μέτρα που πρόκειται να πάρει η Κυβέρνηση και πότε ώστε να ληφθούν

Σελίδα 5495 

άμεσα τα παραπάνω μέτρα;".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, στα ερωτήματα τα οποία θέτει ο αγαπητός συνάδελφος, σχετικά με το νοσοκομείο των Κρεστένων, έχω ν'απαντήσω τα παρακάτω:

Πρώτον, στο νοσοκομείο Κρεστένων, σύμφωνα με τα στοιχεία της υπηρεσίας, έχει εγκριθεί το έργο "Κατασκευή νέας πτέρυγας εξωτερικών ιατρείων", προϋπολογιζομένης δαπάνης πενήντα πέντε εκατομμυρίων, από το πρόγραμμα δημοσίων επενδύσεων, ΣΑΕ μηδέν ενενήντα ένα, αριθμός έργου εννέα σαράντα εννέα, χίλια, μηδέν δύο, 2.12.1996.

'Οσον αφορά το δεύτερο και τρίτο ερώτημα, ήδη διορίσθηκε ένας επιμελητής Β' χειρουργός, ενώ ο διορισμός του διευθυντού χειρουργικής βρίσκεται στο στάδιο των υπογραφών. Οι υπόλοιπες θέσεις, που είχε ζητήσει το νοσοκομείο, θα καλυφθούν, στα πλαίσια της καινούριας κατανομής που θα γίνει, κατά προτεραιότητα πάντα και λαμβάνοντας υπόψη τις ανάγκες, που έχουν καταγραφεί από την υπηρεσία μας.

'Οσον αφορά την πρόσληψη μαιών, σύμφωνα πάλι με την απάντηση στην υπηρεσία μας, δεν υπάρχει τέτοιο αίτημα.

ΠΡΟΕΔΡΕΥΩΝ (Νικόλαος Κατσαρός): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Υπουργέ, καλό είναι κανένας να τα βλέπει από κοντά αυτά τα ζητήματα. Εγώ θα ξεκινήσω από το εξής:

Κάνοντας αυτήν την ερώτηση και φέρνοντάς τη για συζήτηση σήμερα, είδα τον πληθυσμό του Νομού Ηλείας. Πρόκειται για περίπου διακόσιες χιλιάδες ανθρώπους. Και τα κρεβάτια τα δημόσια είναι διακόσια έξι. Καταλαβαίνετε, απ'αυτό το σημείο και μόνον, ότι τα προβλήματα που υπάρχουν, έτσι και αλλιώς, είναι σοβαρά.

Για την περιοχή αυτή, στα Κρέσταινα, σίγουρα θα είναι ένα μικρό νοσοκομείο, το οποίο θα έχει εγγενή προβλήματα. Αυτό, κύριε Υπουργέ, το καταλαβαίνουμε. 'Ομως, μέσα σε αυτήν την κατάσταση πρέπει να πάρετε μέτρα, ούτως ώστε να γίνει ό,τι είναι δυνατόν, να στελεχωθεί αυτό το μικρό νοσοκομείο, να εξυπηρετήσει την περιοχή η οποία έχει σαράντα χιλιάδες περίπου κατοίκους και οι οποίοι θέλουν να εξυπηρετηθούν εκεί, σε αυτόν τον τόπο.

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Δεν έχω να προσθέσω τίποτα, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Τελευταία στην ημερήσια διάταξη ερώτηση είναι η υπ'αριθμόν 2352/12.2.97 της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Υγείας και Πρόνοιας, σχετικά με τη λήψη μέτρων για την αλλαγή του συστήματος εφημεριών στα Νοσοκομεία του Πειραιά.

Η ερώτηση της κυρίας συναδέλφου, έχει ως εξής:

"'Οπως γνωρίζετε, το Γενικό Κρατικό Νοσοκομείο Νίκαιας εφημερεύει ανά διήμερο εναλλάξ με το Τζάννειο Νοσοκομείο Πειραιά. Υπολογίζεται ότι κατά τις ημέρες της εφημερίας και όχι μόνο, από το Νοσοκομείο Νικαίας καλύπτεται ενάμισι εκατομμύριο πληθυσμός των περιοχών από Θρακομακεδόνες, τη Δυτική Αθήνα, περιοχές Ομόνοιας και Πλατείας Βάθης, Πειραιά και νήσων του Αργοσαρωνικού.

Σε υπομνήματά της η Επιστημονική Επιτροπή των Νοσοκομείων σας έχει καταθέσει συγκεκριμένες προτάσεις για την επίλυση του προβλήματος.

Ερωτάται ο κύριος Υπουργός:

Τι μέτρα προτίθεται να λάβει για την αλλαγή του συστήματος εφημεριών στα νοσοκομεία του Πειραιά και με ποιο χρονοδιάγραμμα υλοποίησης".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, πράγματι, το Γενικό Κρατικό Νοσοκομείο της Νίκαιας εφημερεύει κάθε δεύτερη μέρα εναλλάξ με το Τζάννειο Νοσοκομείο του Πειραιά και πράγματι, αντιμετωπίζει πάρα πολλά προβλήματα.

Το Υπουργείο μας γνωρίζει αυτό το πρόβλημα, το οποίο είναι παλιό και κύρια οφείλεται στη χωροταξική κατανομή των νοσοκομείων του λεκανοπεδίου, σε σχέση με την οικιστική ανάπτυξη της περιοχής και γι'αυτό δε θεραπεύεται ούτε εύκολα ούτε γρήγορα.

Παρ'όλα αυτά, το Υπουργείο μελετά ξανά το θέμα και πρόκειται να λάβει μια σειρά μέτρων για καλύτερη αξιοποίηση όλων των νοσοκομειακών μονάδων της ευρύτερης περιοχής του Πειραιά και των γύρω Δήμων, καθώς και την κατά το δυνατόν αποσυμφόρηση των Νοσοκομείων του Πειραιά από περιστατικά που μπορούν να εξυπηρετηθούν από τα Νοσοκομεία της Αθήνας.

Ο Υπουργός Υγείας, ο κ. Γείτονας είχε πράγματι συνάντηση με την Επιστημονική Επιτροπή του Νοσοκομείου, με την πενταμελή Επιτροπή της ΕΙΝΑΠ και έγινε μια ανταλλαγή απόψεων. Γνωρίζουμε, λοιπόν, το θέμα.

Υπήρξαν κάποιες δεσμεύσεις ότι μέχρι το τέλος του Μάρτη θα βγει μια νέα απόφαση του Υπουργείου Υγείας. Δεν είμαστε έτοιμοι αυτήν τη στιγμή να σας την ανακοινώσουμε. 

Εκείνο που είπαμε είναι ότι θα δοθεί εντολή στο ΕΚΑΒ να σταματήσει η μεταφορά ασθενών από κάποιες περιοχές απομακρυσμένες από το Νοσοκομείο, πράγμα το οποίο έγινε.

Υπήρξαν και κάποιες άλλες δεσμεύσεις σε ό,τι αφορά το τμήμα επειγόντων περιστατικών ότι θα κατασκευασθεί πάση θυσία, είτε από κοινοτικούς, είτε από εθνικούς πόρους. Και είμαι στην ευχάριστη θέση να σας πω ότι εγκρίθηκε η μελέτη και ήδη έχει γίνει ένταξη του Τμήματος Επειγόντων Περιστατικών στο ΠΕΠ Αττικής, με ποσό περίπου ένα δισεκατομμύριο.

Επίσης, όπως ξέρετε, για το Νεφρολογικό Τμήμα, η Μονάδα Τεχνητού Νεφρού και τη Μονάδα Περιτοναϊκής Κάθαρσης, καθώς και για το Κυτταρολογικό και το Παθολογοανατομικό Εργαστήριο, προϋπολογισμού ενός δισεκατομμυρίου επτακοσίων εκατομμυρίων έχει γίνει η δημοπράτηση, έχει γίνει η ανάθεση και αυτές τις μέρες πρέπει να έγινε η έναρξη των εργασιών.

ΠΡΟΕΔΡΕΥΩΝ (Νικόλαος Κατσαρός): Η κα Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, κύριε Υπουργέ, φαίνεται ότι σήμερα είναι η ημέρα της υγείας.

Πέρα, λοιπόν, από τα κτιριακά και τα άλλα προβλήματα που αντιμετωπίζουμε, υπάρχει και το ζήτημα των εφημεριών.

Είναι ευχάριστο που υπήρξε συνάντηση και είναι ευχάριστο που έχει πάρει, εγώ θα δεχτώ, το δρόμο επίλυσης. Πραγματικά είναι ένα πρόβλημα που θα δούμε ότι απασχολεί το προσωπικό του Κρατικού Νικαίας από το 1990. Τουλάχιστον σ'αυτά τα χαρτιά που έχω εγώ μαζί μου, γίνεται αναφορά κάθε χρόνο γι'αυτό το σοβαρό πρόβλημα.

Εγώ, κύριε Υπουργέ, μέσα σε όλες αυτές τις συζητήσεις που γίνονται, θα καταθέσω και τις προτάσεις που έχει κάνει η Επιτροπή, που από τη δικιά της σκοπιά βλέπει ότι μπορεί να επιλυθεί το πρόβλημα, όχι μόνο προς την κατεύθυνση ότι θα εξυπηρετηθούν και οι ασθενείς, αλλά και προς την κατεύθυνση ότι θα έχει τη δυνατότητα το νοσοκομείο να παρέχει πιο ουσιαστικές υπηρεσίες στον ασθενή.

Οι προτάσεις της Επιτροπής -και είναι δύο εναλλακτικές, γιατί την απασχόλησαν στην τελευταία γενική συνέλευση- είναι ακόμα οι εξής: Εάν θεωρηθεί ότι ανήκει σ' ένα ενιαίο σύνολο το νοσοκομείο του Λεκανοπεδίου Αττικής, να τοποθετηθεί επικεφαλής μιας ομάδας εφημερίας νοσοκομείων, δηλαδή να εφημερεύει εκ περιτροπής κάθε πέντε ημέρες. Εάν θεωρηθεί ότι ανήκει μόνο στον Πειραιά, να δέχεται και να εξυπηρετεί κατά τις εφημερίες του, μόνο περιστατικά του Πειραιά και της ευρύτερης περιοχής, δηλαδή περιστατικά περιοχής Νομαρχίας Πειραιά. 

Αυτή η πρόταση νομίζω ότι πρέπει να ληφθεί υπόψη. Και θα ξεμπλοκάρει το θέμα των εφημεριών, αλλά και θα προσφέρει μια καλύτερη ποιότητα. Πιστεύω ότι στόχος της Κυβέρνησης είναι να προσφέρει μια καλύτερη ποιότητα στους ασθενείς της περιοχής του Πειραιά και βέβαια και σ'ολόκληρη

Σελίδα 5496 

τη Χώρα.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός):Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Σας είπα, αγαπητή συνάδελφε, ότι γνωρίζουμε το πρόβλημα. 'Εγινε η συνάντηση με την Επιστημονική Επιτροπή και με την πενταμελή της ΕΙΝΑΠ. 'Εκτοτε έγιναν στο Υπουργείο Υγείας δύο συναντήσεις με συμμετοχή του προέδρου του ΕΚΑΒ, των προέδρων των Νοσοκομείων του Πειραιά και γειτονικών νοσοκομείων και βρισκόμαστε στις παραμονές λήψης κάποιων αποφάσεων.

Εμείς αναγνωρίζουμε τις δυσκολίες του νοσοκομείου, αναγνωρίζουμε την προσφορά του, γι'αυτό προσπαθούμε να το αναβαθμίσουμε όπως μπορούμε με προσλήψεις προσωπικού, που θα προκηρύξουμε αυτές τις ημέρες και με τα έργα υποδομής τα οποία σας είπα ότι ήδη ξεκινάμε, για να μπορέσουμε να το ενισχύσουμε πάση θυσία ώστε να ανταποκριθεί στη μεγάλη πίεση και στη μεγάλη προσφορά του στον τομέα των υπηρεσιών περίθαλψης ιδιαίτερα στην περιοχή του Πειραιά.

ΠΡΟΕΔΡΕΥΩΝ (Νικόλαος Κατσαρός):Κύροι συνάδελφοι, εξαντλήθηκε ο κατάλογος των αναφορών και ερωτήσεων.

'Εχω την τιμή να σας ανακοινώσω, ότι ο Βουλευτής Επικρατείας κ. Παναγιώτης Λουκάκος και ο Βουλευτής του ΠΑ.ΣΟ.Κ. κ. Γρηγόριος Νιώτης, ζητούν ολιγοήμερη άδεια απουσίας στο εξωτερικό, από 10 Απριλίου έως 18 Απριλίου ο πρώτος και από 8 Απριλίου έως 22 Απριλίου ο δεύτερος.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ:Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός):Η Βουλή ενέκρινε.

Προτού εισέλθουμε στην ημερήσια διάταξη Νομοθετικής Εργασίας, διακόπτουμε επ' ολίγον για να συμπληρωθεί ο χρόνος που πρέπει να παρέλθει, ο χρόνος δηλαδή της συζήτησης των αναφορών και ερωτήσεων.

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

Σελίδα 5497 

ΠΡΟΕΔΡΟΣ (Απόστολος Κακλαμάνης): Επαναλαμβάνεται η διακοπείσα συνεδρίαση.

Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.

Υπουργείου Δικαιοσύνης

Συνέχιση της συζήτησης επί των άρθρων και του συνόλου του σχεδίου νόμου: "Ανώτατο Ειδικό Δικαστήριο, επιτάχυνση των δικών, δικονομικές απλουστεύσεις και άλλες διατάξεις".

Θα συζητηθεί σήμερα.

Υπουργείου Ανάπτυξης

Μόνη συζήτηση επί της αρχής, των άρθρων και του συνόλου του σχεδίου νόμου: "Ασφαλιστική σύμβαση, τροποποιήσεις της νομοθεσίας για την ιδιωτική ασφάλιση και άλλες διατάξεις".

Ερωτάται το Σώμα: Γίνεται δεκτό το νομοσχέδιο.

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Σύμβασης για την πυρηνική ασφάλεια".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εθνικής Αμύνης

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Μολδαβίας σχετικά με τους όρους παροχής υποτροφιών σε σπουδαστές της Δημοκρατίας της Μολδαβίας για φοίτηση σε ελληνικές στρατιωτικές σχολές". Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του τελικού κειμένου της'Εκτακτης Διάσκεψης των Χωρών που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη".

Αυτό ψηφίστηκε ομοφώνως στην Επιτροπή.

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Παπαδόγγονα, έχετε το λόγο.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Για τα δύο προηγούμενα νομοσχέδια, που αφορούν την κύρωση συμβάσεων, εγένετο μία συζήτηση στη Διαρκή Επιτροπή.

ΠΡΟΕΔΡΟΣ (Απόστολος Κακλαμάνης): Ναι, αλλά κρατείται.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Νομίζω ότι δεν υπάρχει λόγος ...

ΠΡΟΕΔΡΟΣ (Απόστολος Κακλαμάνης): Το Κόμμα έχει δικαίωμα ...

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Μπορεί να περάσει.

ΠΡΟΕΔΡΟΣ (Απόστολος Κακλαμάνης): Συνεχίζουμε την προεκφώνηση.

Υπουργείον Εθνικής Οικονομίας.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι' ανταλλαγής ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών - μελών τους, αφ' ενός, και της Δημοκρατίας του Κιργιζιστάν, αφ' ετέρου, μετά της Τελικής Πράξης και των Κοινών Δηλώσεων".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Επίσης, του αυτού Υπουργείου.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας για την προώθηση και αμοιβαία προστασία των επενδύσεων".

Ερωτάται το Σώμα: Γίνεται δεκτό το νομοσχέδιο.

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Χιλής για την προώθηση και αμοιβαία προστασία των επενδύσεων".

Ερωτάται το Σώμα: Γίνεται δεκτό το νομοσχέδιο.

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο αρμοδιότητας Υπουργείου Εθνικής Οικονομίας "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Χιλής για την προώθηση και αμοιβαία προστασία των επενδύσεων", έγινε δεκτό, σε μόνη συζήτηση, κατ' αρχήν κατ' άρθρον και στο σύνολο, ομοφώνως, και έχει ως εξής:

Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Χιλής για την προώθηση και αμοιβαία προστασία των επενδύσεων

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Χιλής για την προώθηση και αμοιβαία προστασία των επενδύσεων, που υπογράφηκε στην Αθήνα στις 10 Ιουλίου 1996, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:

ΣΥΜΦΩΝΙΑ

ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ ΔΗΜΟΚ

ΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ ΤΗΣ

ΔΗΜΟΚΡΑΤΙΑΣ ΤΗΣ ΧΙΛΗΣ ΓΙΑ ΤΗΝ

ΠΡΟΩΘΗΣΗ ΚΑΙ ΑΜΟΙΒΑΙΑ ΠΡΟΣΤΑΣΙΑ

ΤΩΝ ΕΠΕΝΔΥΣΕΩΝ

Η Κυβέρνηση της Ελληνικής Δημοκρατίας και η Κυβέρνηση της Δημοκρατίας της Χιλής,

ΑΠΟΚΑΛΟΥΜΕΝΕΣ εφεξής "τα Συμβαλλόμενα Μέρη",

ΕΠΙΘΥΜΩΝΤΑΣ να ενισχύσουν την οικονομική τους συνεργασία προς το αμοιβαίο όφελος των δύο Κρατών σε μακροχρόνια βάση,

ΕΧΟΝΤΑΣ ως στόχο τη δημιουργία και διατήρηση ευνοϊκών συνθηκών, για τις επενδύσεις επενδυτών του ενός Συμβαλλόμενου Μέρους στο έδαφος του άλλου Συμβαλλόμενου

Σελίδα 5498 

Μέρους, στις οποίες εμπεριέχεται η μεταφορά κεφαλαίων στο έδαφος του άλλου Συμβαλλόμενου Μέρους,

ΑΝΑΓΝΩΡΙΖΟΝΤΑΣ ότι η αμοιβαία προώθηση και προστασία των επενδύσεων, βάσει της παρούσας Συμφωνίας, θα τονώσει την πρωτοβουλία στον τομέα αυτόν και θα ευνοήσει την οικονομική ευημερία και των δύο Χωρών,

ΣΥΜΦΩΝΗΣΑΝ ΤΑ ΑΚΟΛΟΥΘΑ:

ΑΡΘΡΟ 1

Ορισμοί

Για τους σκοπούς της παρούσας Συμφωνίας:

1. "Επενδυτής" σημαίνει τα ακόλουθα πρόσωπα του ενός Συμβαλλόμενου Μέρους, τα οποία έχουν πραγματοποιήσει επένδυση στο έδαφος του άλλου Συμβαλλόμενου Μέρους, σύμφωνα με την παρούσα Συμφωνία:

α) φυσικά πρόσωπα τα οποία, σύμφωνα με τη νομοθεσία του εν λόγω Συμβαλλόμενου Μέρους, θεωρούνται ότι έχουν την ιθαγένειά του,

β) νομικά πρόσωπα, περιλαμβανομένων και εταιρειών πάσης φύσεως και άλλων νομικά αναγνωρισμένων οντοτήτων, που έχουν συσταθεί ή κατ' άλλον τρόπο λειτουργούν δεόντως, σύμφωνα με τη νομοθεσία του εν λόγω Συμβαλλόμενου Μέρους και ασκούν την πραγματική οικονομική τους δραστηριότητα στο έδαφος του ίδιου Συμβαλλόμενου Μέρους.

2. "Επένδυση" σημαίνει κάθε είδους περιουσιακό στοιχείο, υπό την προϋπόθεση ότι η επένδυση έχει πραγματοποιηθεί σύμφωνα με τη νομοθεσία του Συμβαλλόμενου Μέρους υποδοχής και περιλαμβάνει ειδικότερα, αλλά όχι αποκλειστικά:

α) κινητή και ακίνητη ιδιοκτησία και κάθε εμπράγματο δικαίωμα, όπως δουλείες, νομή, υποθήκες και ενέχυρα,

β) μετοχές, εταιρικά μερίδια, ομολογίες και κάθε άλλη μορφή συμμετοχής σε εταιρία,

γ) χρηματικές απαιτήσεις και κάθε άλλη συμβατική απαίτηση που έχει οικονομική αξία, καθώς και δάνεια συνδεόμενα με επένδυση,

δ) δικαιώματα πνευματικής και βιομηχανικής ιδιοκτησίας, ευρεσιτεχνίες, σήματα, τεχνικές μέθοδοι, τεχνογνωσία, επιχειρηματική φήμη και άλλα παρόμοια δικαιώματα,

ε) εκχωρήσεις δικαιωμάτων, βάσει νόμου ή συμβάσεως, περιλαμβανομένων και εκχωρήσεων για έρευνα, ανάπτυξη, εξόρυξη ή εκμετάλλευση φυσικών πόρων.

3. "Απόδοση" σημαίνει τα έσοδα που αποφέρει μία επένδυση και περιλαμβάνει ειδικότερα, αλλά όχι αποκλειστικά, κέρδη, τόκους, μερίσματα, υπεραξία, δικαιώματα πνευματικής και βιομηχανικής ιδιοκτησίας και αμοιβές.

Η απόδοση της επενδύσεως και, σε περίπτωση επανεπενδύσεως, τα κέρδη που απορρέουν από αυτήν απολαμβάνουν της ίδιας προστασίας με την αρχική επένδυση.

4. "'Εδαφος" σημαίνει, σε σχέση με κάθε Συμβαλλόμενο Μέρος, το έδαφος και ο θαλάσσιος και εναέριος χώρος υπό την κυριαρχία του, περιλαμβανομένης της αποκλειστικής οικονομικής ζώνης και της υφαλοκρηπίδας, επί των οποίων το εν λόγω Συμβαλλόμενο Μέρος ασκεί, σύμφωνα με το διεθνές δίκαιο, κυριαρχικά δικαιώματα ή δικαιοδοσία.

ΑΡΘΡΟ 2

Πεδίο εφαρμογής

Η παρούσα Συμφωνία εφαρμόζεται σε επενδύσεις που πραγματοποιήθηκαν τόσο πριν όσο και μετά τη θέση της σε ισχύ, από επενδυτές του ενός Συμβαλλόμενου Μέρους στο έδαφος του άλλου Συμβαλλόμενου Μέρους, σύμφωνα με τη νομοθεσία του τελευταίου. Δεν εφαρμόζεται, πάντως, σε διαφορές που ανέκυψαν πριν από τη θέση της σε ισχύ.

ΑΡΘΡΟ 3

Προώθηση και προστασία των επενδύσεων

1. Κάθε Συμβαλλόμενο Μέρος, τηρουμένης της γενικής πολιτικής του στον τομέα των ξένων επενδύσεων, προωθεί, στο έδαφός του, επενδύσεις επενδυτών του άλλου Συμβαλλόμενου Μέρους και κάνει δεκτές τις επενδύσεις αυτές, σύμφωνα με τη νομοθεσία του.

2. Κάθε Συμβαλλόμενο Μέρος προστατεύει και παρέχει πλήρη ασφάλεια, στο έδαφός του, στις επενδύσεις επενδυτών του άλλου Συμβαλλόμενου Μέρους και δεν παρακωλύει με παράλογα ή διακριτικής φύσεως μέτρα τη διαχείριση, συντήρηση, χρήση, εκμετάλλευση ή επέκταση, πώληση ή ρευστοποίηση των εν λόγω επενδύσεων.

3. Κάθε Συμβαλλόμενο Μέρος τηρεί οποιαδήποτε άλλη υποχρέωση έχει αναλάβει σε σχέση με επενδύσεις επενδυτών του άλλου Συμβαλλόμενου Μέρους.

ΑΡΘΡΟ 4

Μεταχείριση των επενδύσεων

1. Κάθε Συμβαλλόμενο Μέρος εγγυάται δίκαιη μεταχείριση στις επενδύσεις, που πραγματοποιήθηκαν στο έδαφός του από επενδυτές του άλλου Συμβαλλόμενου Μέρους και εξασφαλίζει ότι η άσκηση των ούτω αναγνωριζόμενων δικαιωμάτων δεν παρακωλύεται στην πράξη.

2. Κάθε Συμβαλλόμενο Μέρος παραχωρεί στις επενδύσεις, που πραγματοποιούνται στο έδαφός του από επενδυτές του άλλου Συμβαλλόμενου Μέρους, μεταχείριση όχι λιγότερο ευνοϊκή από εκείνη που παραχωρεί σε επενδύσεις των ιδίων επενδυτών του ή σε επενδύσεις επενδυτών τρίτου κράτους, εφαρμοζομένης της ευνοϊκοτέρας μεταχειρίσεως. 3. Κάθε Συμβαλλόμενο Μέρος παραχωρεί στους επενδυτές του άλλου Συμβαλλόμενου Μέρους, όσον αφορά τη δραστηριότητα που αναπτύσσουν στο έδαφός του σε σχέση με επενδύσεις, μεταχείριση όχι λιγότερο ευνοϊκή από εκείνη που παραχωρεί στους ιδίους επενδυτές του ή σε επενδυτές τρίτου κράτους, εφαρμοζόμενης της ευνοϊκοτέρας μεταχειρίσεως.

4. Εάν Συμβαλλόμενο Μέρος παραχωρεί ιδιαίτερα προνόμια σε επενδυτές τρίτης χώρας, βάσει συμφωνίας με την οποία συνιστάται ζώνη ελεύθερων συναλλαγών, τελωνειακή ένωση, κοινή αγορά, οικονομική ένωση, οργανισμός περιφερειακής οικονομικής ενοποίησης ή άλλης παρόμοιας διεθνούς συμφωνίας, της οποίας το εν λόγω Συμβαλλόμενο Μέρος είναι μέλος, ή βάσει των διατάξεων συμφωνίας ή ρυθμίσεως σχετικής εν όλω ή εν μέρει με φορολογία, δεν υποχρεούται να παραχωρήσει τα εν λόγω προνόμια στους επενδυτές του άλλου Συμβαλλόμενου Μέρους.

ΑΡΘΡΟ 5

Ελεύθερη μεταφορά

1. Τα Συμβαλλόμενα Μέρη εγγυώνται, όσον αφορά τις επενδύσεις επενδυτών του άλλου Συμβαλλόμενου Μέρους, την ανεμπόδιστη μεταφορά της επενδύσεως και της αποδόσεώς της. Η μεταφορά πραγματοποιείται χωρίς καθυστέρηση, σε ελεύθερα μετατρέψιμο νόμισμα, με την ισοτιμία της αγοράς κατά την ημέρα της μεταφοράς.

2. Οι μεταφορές αυτές περιλαμβάνουν ειδικότερα, αλλά όχι αποκλειστικά:

α) κεφάλαιο και προϊόν πωλήσεως ή ρευστοποιήσεως της επένδυσης ή μέρους αυτής,

β) κέρδη, τόκους, μερίσματα και άλλα τρέχοντα εισοδήματα,

γ) ποσά για την εξόφληση δανείων,

δ) δικαιώματα πνευματικής και βιομηχανικής ιδιοκτησίας και αμοιβές,

στ) αποζημιώσεις σύμφωνα με τα άρθρα 6 και 7.

3. Η μεταφορά θεωρείται ότι γίνεται χωρίς καθυστέρηση, εφόσον πραγματοποιείται εντός του χρονικού διαστήματος που απαιτείται συνήθως για την ολοκλήρωση των διατυπώσεων για τη μεταφορά. Η περίοδος αυτή αρχίζει την ημέρα έγκυρης υποβολής της σχετικής αιτήσεως και σε καμία περίπτωση δεν μπορεί να υπερβαίνει τις τριάντα ημέρες.

ΑΡΘΡΟ 6

Αποζημίωση σε περίπτωση απαλλοτριώσεως

1.Τα Συμβαλλόμενα Μέρη δεν λαμβάνουν μέτρα τα οποία 

Σελίδα 5499 

στερούν τον επενδυτή του άλλου Συμβαλλόμενου Μέρους, άμεσα ή έμμεσα, από την επένδυσή του, εκτός εάν πληρούνται οι ακόλουθες προϋποθέσεις:

α) τα μέτρα λαμβάνονται για λόγους δημοσίου συμφέροντος, σύμφωνα με το νόμο,

β) τα μέτρα λαμβάνονται επί μη διακριτικής βάσεως,

γ) τα μέτρα συνοδεύονται από την καταβολή άμεσης, επαρκούς και αποτελεσματικής αποζημιώσεως.

2. Η αποζημίωση είναι ίση με την αγοραία αξία της θιγείσας επενδύσεως αμέσως πριν από το χρονικό σημείο κατά το οποίο ελήφθη το συγκεκριμένο μέτρο ή έγινε δημοσίως γνωστό, επιλεγομένου του προγενέστερου χρονικού σημείου. Σε περίπτωση που η αξία αυτή δεν μπορεί να προσδιορισθεί ευχερώς, η αποζημίωση μπορεί να καθορισθεί επί τη βάσει γενικά παραδεδεγμένων δικαίων κριτηρίων εκτίμησης, λαμβανομένων υπόψη του επενδεδυμένου κεφαλαίου, της αποσβέσεως, του κεφαλαίου που έχει ήδη επανεξαχθεί, της αξίας αντικατάστασης, της επιχειρηματικής φήμης και άλλων σχετικών παραγόντων. 

Η αποζημίωση περιλαμβάνει τόκο από την ημέρα της απαλλοτριώσεως έως την ημέρα καταβολής, με το κατάλληλο επιτόκιο της αγοράς.

3. Ο θιγόμενος επενδυτής έχει το δικαίωμα, σύμφωνα με τη νομοθεσία του Συμβαλλόμενου Μέρους το οποίο προβαίνει στην απαλλοτρίωση, να προσφύγει στα δικαστικά όργανα του Μέρους αυτού, προκειμένου να επιτύχει την εξέταση του ποσού της αποζημιώσεως, καθώς και της νομιμότητας της απαλλοτριώσεως ή άλλου παρεμφερούς μέτρου.

ΑΡΘΡΟ 7

Αποζημίωση σε περίπτωση ζημιών

1. Οι επενδυτές του ενός Συμβαλλόμενου Μέρους, των οποίων οι επενδύσεις στο έδαφος του άλλου Συμβαλλόμενου Μέρους υφίστανται ζημίες λόγω πολέμου ή άλλης ένοπλης σύγκρουσης, καταστάσεως εκτάκτου ανάγκης, πολιτικών αναταραχών ή άλλων παρόμοιων γεγονότων στο έδαφος του άλλου Συμβαλλόμενου Μέρους, απολαμβάνουν από το δεύτερο Συμβαλλόμενο Μέρος μεταχείριση, όσον αφορά την αποκατάσταση, αποζημίωση ή άλλου είδους διευθέτηση, όχι λιγότερο ευνοϊκή από εκείνη που το Συμβαλλόμενο Μέρος αυτό επιφυλάσσει στους ιδίους επενδυτές του ή στους επενδυτές τρίτου κράτους, εφαρμοζομένης της ευνοϊκοτέρας μεταχειρίσεως. Προκύπτουσες πληρωμές καταβάλλονται αμέσως και μεταφέρονται ελεύθερα σε ελεύθερα μετατρέψιμο νόμισμα.

2. Μη θιγομένων των διατάξεων της παραγράφου 1 του παρόντος άρθρου, επενδυτές του ενός Συμβαλλόμενου Μέρους οι οποίοι, σε οποιαδήποτε από τις περιπτώσεις που αναφέρονται στην παράγραφο αυτή, υφίστανται ζημίες στο έδαφος του άλλου Συμβαλλόμενου Μέρους λόγω:

α) επιτάξεως της επενδύσεώς τους ή μέρους αυτής από τις δυνάμεις ή αρχές του δεύτερου Συμβαλλόμενου Μέρους ή

β) καταστροφής της επενδύσεώς τους ή μέρους αυτής από τις δυνάμεις ή αρχές του δεύτερου Συμβαλλόμενου Μέρους, η οποία δεν επεβάλλετο από τις περιστάσεις,

τυγχάνουν αμέσου, επαρκούς και αποτελεσματικής επανορθώσεως ή αποζημιώσεως.

ΑΡΘΡΟ 8

Υποκατάσταση

1. Εάν οι επενδύσεις επενδυτή ενός Συμβαλλόμενου Μέρους στο έδαφος του άλλου Συμβαλλόμενου Μέρους είναι ασφαλισμένες για μη εμπορικούς κινδύνους, βάσει νόμιμου συστήματος εγγυήσεως, κάθε υποκατάσταση του ασφαλιστή στα δικαιώματα του εν λόγω επενδυτή, σύμφωνα με τους όρους της ασφάλειας αυτής, αναγνωρίζεται από το δεύτερο Συμβαλλόμενο Μέρος, μη θιγομένων των δικαιωμάτων του επενδυτή, σύμφωνα με το 'Αρθρο 9 της παρούσας Συμφωνίας.

2. Ο ασφαλιστής δεν δικαιούται να ασκήσει δικαιώματα άλλα, πέραν των δικαιωμάτων που θα εδικαιούτο να ασκήσει ο επενδυτής.

3. Διαφορές μεταξύ Συμβαλλόμενου Μέρους και ασφαλιστή θα καταβάλλεται προσπάθεια να επιλύονται σύμφωνα με τις διατάξεις του 'Αρθρου 9 της παρούσας Συμφωνίας.

ΑΡΘΡΟ 9

Επίλυση διαφορών μεταξύ επενδυτή

και Συμβαλλόμενου Μέρους

1. Διαφορές μεταξύ επενδυτή του ενός Συμβαλλόμενου Μέρους και του άλλου Συμβαλλόμενου Μέρους, που αφορούν υποχρέωση του τελευταίου, βάσει της παρούσας Συμφωνίας, σχετική με επένδυση του πρώτου, επιλύεται, εφόσον τούτο είναι δυνατόν, από τα ενδιαφερόμενα μέρη φιλικά.

2. Εάν η εν λόγω διαφορά δεν μπορέσει να επιλυθεί εντός τριών μηνών από την ημερομηνία κατά την οποία ένα από τα μέρη ζήτησε τη φιλική διευθέτησή της, ο ενδιαφερόμενος επενδυτής μπορεί να υποβάλει τη διαφορά είτε στο αρμόδιο δικαστήριο του Συμβαλλόμενου Μέρους, στο έδαφος του οποίου έχει πραγματοποιηθεί η επένδυση, είτε στη διεθνή διαιτησία.

3. Η επιλογή, από τον επενδυτή, της υποβολής της διαφοράς στο αρμόδιο δικαστήριο του Συμβαλλόμενου Μέρους, στο έδαφος του οποίου έχει πραγματοποιηθεί η επένδυση, ή στη διεθνή διαιτησία, είναι οριστική.

4. Εφόσον η διαφορά παραπεμφθεί στη διεθνή διαιτησία, ο ενδιαφερόμενος επενδυτής μπορεί να υποβάλει τη διαφορά είτε:

α) στο Διεθνές Κέντρο για το Διακανονισμό των Δια- φορών εξ Επενδύσεων, που ιδρύθηκε με τη Σύμβαση "δια την ρύθμισιν των σχετιζομένων προς τας επενδύσεις διαφορών μεταξύ Κρατών και υπηκόων άλλων Κρατών", η οποία ανοίχθηκε για υπογραφή στη Ουάσινγκτον D.C. στις 18 Μαρτίου 1965, προς διευθέτηση δια της οδού της συνδιαλλαγής ή της διαιτηρίας, είτε

β) σε ad hoc διαιτητικό δικαστήριο, το οποίο συνιστάται σύμφωνα με τους κανόνες περί διαιτησίας της Επιτροπής των Ηνωμένων Εθνών για το Διεθνές Εμπορικό Δίκαιο (U.N.C.I.T.R.A.L.).

Κάθε Συμβαλλόμενο Μέρος συγκατατίθεται, δια της παρούσας Συμφωνίας, στην υποβολή των εν λόγω διαφορών στη διεθνή διαιτησία.

5. Το διαιτητικό δικαστήριο αποφασίζει επί της διαφοράς, σύμφωνα με τις διατάξεις της παρούσας Συμφωνίας και τους εφαρμοστέους κανόνες και αρχές του διεθνούς δικαίου. Οι διαιτητικές αποφάσεις είναι τελικές και δεσμευτικές για τα μέρη της διαφοράς. Κάθε Συμβαλλόμενο Μέρος εφαρμόζει χωρίς καθυστέρηση τις εν λόγω αποφάσεις και τις εκτελεί σύμφωνα με την εθνική του νομοθεσία.

6. Κατά τη διάρκεια της διαιτητικής διαδικασίας ή της εκτελέσεως της διαιτητικής αποφάσεως το Συμβαλλόμενο Μέρος που έχει εμπλακεί στη διαφορά δεν δύναται να επικαλεσθεί ότι ο επενδυτής του άλλου Συμβαλλόμενου Μέρους έχει τύχει αποζημιώσεως, εν όλω ή εν μέρει, βάσει ασφαλιστικής συμβάσεως.

7. Τα Συμβαλλόμενα Μέρη δεν επιδιώκουν, δια της διπλωματικής οδού, την επίλυση υποθέσεων που έχουν παραπεμφθεί στη διαιτησία, επί τη βάσει του παρόντος άρθρου, μέχρις ότου ολοκληρωθεί η διαδικασία και το Συμβαλλόμενο Μέρος δεν συμμορφωθεί με την απόφαση του διαιτητικού δικαστηρίου.

ΑΡΘΡΟ 10

Επίλυση διαφορών μεταξύ των

Συμβαλλόμενων Μερών

1.Κάθε διαφορά μεταξύ των Συμβαλλόμενων Μερών σχετική με την ερμηνεία ή την εφαρμογή της παρούσας Συμφωνίας 

Σελίδα 5500 

επιλύεται, εφόσον τούτο είναι δυνατόν, δια διαπραγματεύσεων, δια της διπλωματικής οδού.

2. Εάν η διαφορά δεν μπορέσει να διευθετηθεί κατ' αυτόν τον τρόπο εντός έξι μηνών από την ημερομηνία κοινοποιήσεως της διαφοράς, υποβάλλεται σε ad hoc διαιτητικό δικαστήριο, κατόπιν αιτήσεως ενός από τα Συμβαλλόμενα Μέρη.

3. Το διαιτητικό δικαστήριο συγκροτείται σε κάθε συγκεκριμένη περίπτωση ως ακολούθως: Κάθε Συμβαλλόμενο Μέρος ορίζει ένα διαιτητή και οι δύο αυτοί διαιτητές ορίζουν, κατόπιν μεταξύ τους συμφωνίας, υπήκοο τρίτης χώρας ως πρόεδρο. Οι διαιτητές ορίζονται εντός δύο μηνών και ο πρόεδρος εντός τεσσάρων μηνών από την ημερομηνία κατά την οποία Συμβαλλόμενο Μέρος γνωστοποίησε στο άλλο Συμβαλλόμενο Μέρος την πρόθεσή του να παραπέμψει τη διαφορά σε διαιτητικό δικαστήριο. Ο διορισμός του προέδρου εγκρίνεται από τα Συμβαλλόμενα Μέρη εντός τριάντα ημερών από την επιλογή του προσώπου αυτού.

4. Εάν εντός των προθεσμιών που καθορίζονται στην παράγραφο 3 του παρόντος άρθρου δεν έχουν γίνει οι αναγκαίοι διορισμοί, οποιοδήποτε από τα Συμβαλλόμενα Μέρη μπορεί, ελλείψει άλλης συμφωνίας, να ζητήσει από τον Πρόεδρο του Διεθνούς Δικαστηρίου να προβεί στους αναγκαίους διορισμούς. Εάν ο Πρόεδρος του Διεθνούς Δικαστηρίου είναι υπήκοος ενός των Συμβαλλόμενων Μερών ή κωλύεται κατ' άλλον τρόπο να ασκήσει το εν λόγω καθήκον, καλείται να προβεί στους αναγκαίους διορισμούς ο Αντιπρόεδρος και, σε περίπτωση που ο τελευταίος είναι υπήκοος Συμβαλλόμενου Μέρους ή κωλύεται κατ' άλλον τρόπο να ασκήσει το εν λόγω καθήκον, το αρχαιότερο κατά σειρά Μέλος του Δικαστηρίου, που δεν είναι υπήκοος Συμβαλλόμενου Μέρους, καλείται να προβεί στους αναγκαίους διορισμούς.

5. Ο πρόεδρος του δικαστηρίου πρέπει να είναι υπήκοος τρίτης χώρας, με την οποία και τα δύο Συμβαλλόμενα Μέρη διατηρούν διπλωματικές σχέσεις.

6. Το διαιτητικό δικαστήριο αποφασίζει λαμβάνοντας υπόψη τις διατάξεις της παρούσας Συμφωνίας, τους κανόνες και αρχές του διεθνούς δικαίου επί του θέματος και τις γενικές αρχές του δικαίου, όπως αναγνωρίζονται από τα Συμβαλλόμενα Μέρη.

7. Το δικαστήριο αποφασίζει την εσωτερική του διαδικασία, εκτός εάν τα Συμβαλλόμενα Μέρη ορίσουν άλλως.

Το δικαστήριο εκδίδει την απόφασή του κατά πλειοψηφία. Η απόφαση αυτή είναι τελική και δεσμευτική για τα Συμβαλλόμενα Μέρη.

8. Κάθε Συμβαλλόμενο Μέρος φέρει το κόστος του διαιτητή που όρισε το ίδιο, καθώς και της εκπροσώπησής του. Το κόστος του προέδρου, καθώς και κάθε άλλο κόστος κατανέμονται μεταξύ των Συμβαλλόμενων Μερών εξίσου. Το δικαστήριο δύναται πάντως να ορίσει στην απόφασή του ότι ένα από τα δύο Συμβαλλόμενα Μέρη θα φέρει μεγαλύτερο ποσοστό του κόστους και η απόφαση αυτή είναι δεσμευτική για τα Συμβαλλόμενα Μέρη.

ΑΡΘΡΟ 11

Εφαρμογή άλλων διατάξεων

Εφόσον η νομοθεσία Συμβαλλόμενου Μέρους ή υφιστάμενες ή αναλαμβανόμενες στο μέλλον, βάσει του διεθνούς δικαίου, μεταξύ των Συμβαλλόμενων Μερών υποχρεώσεις επιπλέον της παρούσας Συμφωνίας περιλαμβάνουν ρυθμίσεις, γενικές ή ειδικές, με τις οποίες παρέχεται το δικαίωμα σε επενδύσεις επενδυτών του άλλου Συμβαλλόμενου Μέρους για ευνοϊκότερη μεταχείριση από την προβλεπόμενη με την παρούσα Συμφωνία, οι ρυθμίσεις αυτές, στο μέτρο που είναι ευνοϊκότερες, υπερισχύουν της παρούσας Συμφωνίας.

ΑΡΘΡΟ 12

Διαβουλεύσεις

Κάθε φορά που κρίνεται απαραίτητο, διεξάγονται διαβουλεύσεις μεταξύ εκπροσώπων των Συμβαλλόμενων Μερών επί θεμάτων που αφορούν την εφαρμογή ή την ερμηνεία της παρούσας Συμφωνίας. Οι διαβουλεύσεις διεξάγονται κατόπιν προτάσεως Συμβαλλόμενου Μέρους, σε χρόνο και τόπο που συμφωνούνται δια της διπλωματικής οδού.

ΑΡΘΡΟ 13

Θέση σε ισχύ - Διάρκεια - Λήξη

1. Η παρούσα Συμφωνία τίθεται σε ισχύ τριάντα ημέρες μετά την ημερομηνία κατά την οποία τα Συμβαλλόμενα Μέρη αντήλλαξαν έγγραφες ανακοινώσεις, με τις οποίες πληροφορούν ότι ολοκληρώθηκαν οι διαδικασίες που απαιτούνται από τις αντίστοιχες νομοθεσίες τους για το σκοπό αυτόν. Παραμένει σε ισχύ για μια περίοδο δεκαπέντε ετών από την ημερομηνία αυτή.

2. Εκτός εάν καταγγελθεί από Συμβαλλόμενο Μέρος τουλάχιστον ένα έτος πριν από την ημερομηνία λήξεως της ισχύος της, η παρούσα Συμφωνία παραμένει, εν συνεχεία, σε ισχύ, για απεριόριστο χρονικό διάστημα. Κάθε Συμβαλλόμενο Μέρος διατηρεί το δικαίωμα να καταγγείλει τη Συμφωνία, κατόπιν ανακοινώσεως, με ετήσια, τουλάχιστον, προειδοποίηση.

3. 'Οσον αφορά επενδύσεις που πραγματοποιήθηκαν πριν από την ημερομηνία καταγγελίας της παρούσας Συμφωνίας, τα προηγούμενα 'Αρθρα εξακολουθούν να ισχύουν για μια περαιτέρω δεκαπενταετία από την ημερομηνία αυτή.

4. Η παρούσα Συμφωνία εφαρμόζεται ανεξαρτήτως του εάν υφίστανται διπλωματικές ή προξενικές σχέσεις μεταξύ των Συμβαλλόμενων Μερών.

'Εγινε εις διπλούν, στην Αθήνα, την δεκάτη ημέρα του Ιουλίου 1996, στην ελληνική, ισπανική και αγγλική γλώσσα και όλα τα κείμενα είναι εξίσου αυθεντικά.

Σε περίπτωση ερμηνευτικών διαφορών υπερισχύει το αγγλικό κείμενο.

ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗ

ΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣ

ΔΗΜΟΚΡΑΤΙΑΣ ΤΗΣ ΧΙΛΗΣ

(υπογραφή) (υπογραφή)

ΠΡΩΤΟΚΟΛΛΟ

Κατά την υπογραφή της Συμφωνίας για την προώθηση και αμοιβαία προστασία των επενδύσεων μεταξύ της Ελληνικής Δημοκρατίας και της Κυβερνήσεως της Δημοκρατίας της Χιλής, τα Συμβαλλόμενα Μέρη συμφώνησαν, επιπροσθέτως, επί των ακόλουθων διατάξεων, οι οποίες θεωρούνται αναπόσπαστο μέρος της εν λόγω Συμφωνίας.

Επί του άρθρου 5:

1. Οι μεταφορές οι συνδεόμενες με επενδύσεις που πραγματοποιούνται σύμφωνα με το Χιλιανό Πρόγραμμα Μετοχοποίησης του Εξωτερικού Χρέους (Foreign Debt Equity Swaps) υπόκεινται σε ειδικές διατάξεις.

2. Το κεφάλαιο μπορεί να μεταφερθεί μόνο μετά ένα έτος από την εισαγωγή του στο έδαφος Συμβαλλόμενου Μέρους, εκτός εάν η νομοθεσία του τελευταίου προβλέπει ευνοϊκότερη μεταχείριση.

'Εγινε εις διπλούν, στην Αθήνα την δεκάτη ημέρα του Ιουλίου 1996, στην ελληνική, ισπανική και αγγλική γλώσσα και όλα τα κείμενα είναι εξίσου αυθεντικά.

Σε περίπτωση ερμηνευτικών διαφορών υπερισχύει το αγγλικό κείμενο

ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗ

ΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣ

ΔΗΜΟΚΡΑΤΙΑΣ ΤΗΣ ΧΙΛΗΣ

(υπογραφή) (υπογραφή)


Σελίδα 5501 

σελ. 5501

Σελίδα 5502 

σελ. 5502

Σελίδα 5503 

σελ. 5503

Σελίδα 5504 

σελ. 5504

Σελίδα 5505 

σελ. 5505

Σελίδα 5506 

σελ. 5506

Σελίδα 5507 

σελ. 5507

Σελίδα 5508 

σελ. 5508

Σελίδα 5509 

σελ. 5509

Σελίδα 5510 

σελ. 5510


Σελίδα 5511 

'Αρθρο δεύτερο

Τα Πρωτόκολλα - Πρακτικά, που καταρτίζονται σε εκτέλεση του 'Αρθρου 12 της παρούσας Συμφωνίας, εγκρίνονται με κοινή απόφαση των αρμόδιων κατά περίπτωση υπουργών.

'Αρθρο τρίτο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του 'Αρθρου 13 αυτής.

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Υπουργείου Εργασίας και Κοινωνικών Ασφαλίσεων

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας εποχιακής απασχόλησης εργατικού δυναμικού, μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας."

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Σύμβασης κοινωνικής ασφάλειας μεταξύ της Ελληνικής Δημοκρατίας και του Καναδά και του Διοικητικού Κανονισμού εφαρμογής της".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Πολιτισμού

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Εισερχόμεθα στη συζήτηση του νομοσχεδίου του Υπουργείου Δικαιοσύνης.

Συνέχιση της συζήτησης επί των άρθρων και του συνόλου του σχεδίου νόμου: "Ανώτατο Ειδικό Δικαστήριο, επιτάχυνση των δικών, δικονομικές απλουστεύσεις και άλλες διατάξεις".

'Εχουμε τα άρθρα 4 και 5, που αποφασίσαμε να συζητηθούν ως μία ενότητα απόψε. Και εν συνεχεία έχουμε τις τροπολογίες που έχουν κατατεθεί από τον Υπουργό Δικαιοσύνης.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Είναι ολόκληρα νομοσχέδια.

ΠΡΟΕΔΡΟΣ (Απόστολος Κακλαμάνης): Γι' αυτό είμαστε εδώ, για να τα συζητήσουμε. 

Επί των άρθρων 4 και 5 το λόγο έχει ο εισηγητής της Πλειοψηφίας κ. Καλαμακίδης.

ΙΩΑΝΝΗΣ ΚΑΛΑΜΑΚΙΔΗΣ: Κύριε Πρόεδρε, με τα άρθρα που συζητάμε επέρχονται σημαντικές ρυθμίσεις. Ιδίως παρέχεται αναστολή στις προθεσμίες των ενδίκων μέσων ενώπιον του Συμβουλίου της Επικρατείας κατά το χρονικό διάστημα από 1η μέχρι 31η Αυγούστου. Με αυτόν τον τρόπο το κενό που υπήρχε ξεκαθαρίζεται. Η αναστολή των προθεσμιών κατ' αυτό το χρονικό διάστημα θα λαμβάνεται υπόψη στην κατάθεση των ενδίκων μέσων.

Καθιερώνεται το τεκμήριο πληρεξουσιότητας με τη συνυπογραφή του δικογράφου από τον πληρεξούσιο δικηγόρο. 'Ετσι τεκμαίρεται η πληρεξουσιότητα. Αυτή η διάταξη είναι σημαντική γιατί αφ' ενός απαλλάσσονται οι διάδικοι από τα περιττά έξοδα καταρτίσεων συμβολαιογραφικών εγγράφων και ειδικών πληρεξουσίων και αφ' ετέρου πιστοποιείται η γνησιότητα του περιεχομένου του ενδίκου μέσου, το οποίο δεν μπορεί να το αμφισβητήσει ο διάδικος. 'Εχουν παρουσιαστεί φαινόμενα, όπου κακόπιστοι διάδικοι αμφισβητούν το περιεχόμενο του ενδίκου μέσου που συντάσσει ο πληρεξούσιος δικηγόρος.

(Στο σημείο αυτό την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).

Παρέχεται η δυνατότητα ανασυζήτησης των ενδίκων μέσων που είχαν απορριφθεί ως απαράδεκτα ή για έλλειψη νομιμοποίησης του πληρεξουσίου δικηγόρου.

Με τον τρόπο αυτό παρέχεται η δυνατότητα στο διάδικο του οποίου το ένδικο μέσο εκρίθη απαράδεκτο ελλείψει πληρεξουσιότητας, να ανασυζητήσει την υπόθεση εφόσον αποδείξει ότι συντρέχουν σοβαροί λόγοι.

Επίσης διευρύνεται η αρμοδιότητα των διοικητικών δικαστηρίων, δηλαδή η αρμοδιότητα του μονομελούς διοικητικού πρωτοδικείου και εννοούμε την καθ'ύλη αρμοδιότητα λόγω ποσού.

Επίσης το τριμελές διοικητικό πρωτοδικείο έχει τη δυνατότητα να δικάζει κατ' έφεση υποθέσεις του μονομελούς διοικητικού πρωτοδικείου. Με τον τρόπο αυτό απαλλάσσονται οι διάδικοι των περιττών εξόδων, διότι δεν υποχρεούνται να αναζητούν ένδικη προστασία στα διοικητικά εφετεία άλλων περιοχών μακριά από την περιφέρειά τους.

Επίσης ρυθμίζονται θέματα αναστολής εκτελέσεως διοικητικών πράξεων και είναι μία σημαντική ρύθμιση, διότι όλοι γνωρίζουμε ότι οι διοικητικές πράξεις, οι οποίες εκδίδονται σε βάρος των πολιτών, είναι κατά το περιεχόμενο πολύ σκληρές λόγω των πολλαπλών τελών, προστίμων. Και με τις προσαυξήσεις που επέρχονται είναι αδύνατον κάποιος που βαρύνεται με αυτά τα πρόστιμα, να εκπληρώσει τις υποχρεώσεις του και μάλιστα για μία υπόθεση η οποία δεν έχει κριθεί οριστικά και αμετάκλητα από το αρμόδιο δικαστήριο.

Δίνεται, λοιπόν, η ευχέρεια στο διάδικο αυτόν, να ανασταλεί η εκτέλεση της διοικητικής πράξεως μέχρις ότου εκδοθεί οριστική απόφαση από το αρμόδιο δικαστήριο.

Επίσης παρέχεται η δυνατότητα στους διαδίκους να παρίστανται ενώπιον των διοικητικών δικαστηρίων με δήλωση, χωρίς να είναι απαραίτητη η αυτοπρόσωπη παρουσία τους. Στο αρχικό σχέδιο υπήρχε και η δυνατότητα παραστάσεως δια δηλώσεως και ενώπιον του Συμβουλίου της Επικρατείας. Βέβαια αυτή η παράγραφος έχει διαγραφεί -πιστεύω πολύ ορθά- και για λόγους ιστορικούς, αλλά και για λόγους κύρους του ανωτάτου αυτού δικαστηρίου.

Για τη συμβιβαστική επίλυση των διαφορών του άρθρου 5, πολύ σωστά κρίθηκε ότι η εφαρμογή αυτής της διαδικασίας μπορεί να μετατεθεί για τις 16 Σεπτεμβρίου 1999, γιατί ούτε οι δικηγορικοί σύλλογοι της Χώρας, αλλά ούτε και οι δικηγόροι έχουν την υποδομή να διεκπεραιώσουν έναν τέτοιο θεσμό. Είναι ένας πολύ σωστός θεσμός, αλλά χρειάζεται υποδομή, χρειάζεται προετοιμασία και βασικά χρειάζεται να περάσει στη συνείδηση των πολιτών, ότι η επίλυση της διαφοράς, η εξώδικη, με αυτόν τον ιδιωτικό συμβιβασμό, λύεται όπως θα ελύετο και από ένα δικαστήριο.

Και ότι το πρακτικό το οποίο θα συνταχθεί, θα αποτελεί τίτλο εκτελεστό. Αυτό βεβαίως δεν έχει γίνει κοινή συνείδηση, πέραν του γεγονότος ότι, όπως προείπα, δεν υπάρχει η ανάλογη προετοιμασία, ούτως ώστε να εφαρμοστεί αυτός ο θεσμός.

Επίσης με τις διατάξεις που προβλέπει το άρθρο 5, επιταχύνεται η διαδικασία των πιστωτικών τίτλων. Λύεται μία διαφορά σε μία και μοναδική συζήτηση με μία σύντομη διαδικασία, που εφαρμόζεται και στις μισθωτικές διαφορές. Δηλαδή, δεν παραπέμπονται οι ισχυρισμοί σε ιδιαιτέρα συζήτηση, που ήταν μία διαδικασία χρονοβόρα, η οποία ταλαιπω-

Σελίδα 5512 

ρούσε τους διαδίκους και στο τέλος βεβαίως δεν προσέφερε απολύτως τίποτα.

Με τη διάταξη η οποία προβλέπεται από το άρθρο 5, η συζήτηση επί της ανακοπής κατά της διαταγής πληρωμής γίνεται σε μία και μοναδική συζήτηση και συνεπώς λύεται ταχύτερα η διαφορά.

Επίσης προβλέπεται η έκδοση διαταγής αποδόσεως μισθίου. Είναι μία σημαντική διάταξη, μία διάταξη η οποία λύει μία διαφορά ταχύτατα και αφορά μάλιστα τις περιπτώσεις που υπάρχει η καθυστέρηση καταβολής μισθωμάτων. Αφορά τους δύστροπους μισθωτές, οι οποίοι αρνούνται κακόπιστα να καταβάλουν το μίσθωμα, καίτοι κάνουν χρήση του μισθίου.

Βέβαια υπάρχει προστασία των μισθωτών, διότι προβλέπει την όχληση προ δεκαπέντε ημερών και η εκτέλεση δεν μπορεί να γίνει πριν από την παρέλευση δεκαπέντε ημερών, όταν πρόκειται περί καταστημάτων, και σαράντα ημερών, όταν πρόκειται περί κατοικιών. 'Ετσι, βεβαίως, είναι δυνατόν ο μισθωτής να προετοιμάσει την άμυνά του και να προβάλει τους ισχυρισμούς του περί του ότι δεν είναι κακόπιστος και δύστροπος μισθωτής.

Αντιμετωπίζονται, επίσης, θέματα πτωχευτικής διαδικασίας. Με αυτόν τον τρόπο αντιμετωπίζονται εικονικές πτωχεύσεις και δίδεται λύση σε πολλά θέματα που αφορούν την πτωχευτική διαδικασία.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Τέλος, ρυθμίζεται η διαδικασία υποβολής εγγράφων προτάσεων κατά τη διαδικασία ενώπιον των μονομελών και πολυμελών δικαστηρίων και έτσι αντιμετωπίζεται ενιαίως πλέον αυτό το θέμα και προστατεύει τους διαδίκους από τα απαράδεκτα, από τις ερημοδικίες και από τα περιττά έξοδα.

Βέβαια με τις ρυθμίσεις αυτές επέρχονται σοβαρές αλλαγές σε διάφορες διατάξεις όλων των κωδίκων, όμως, κατά τη δευτερολογία μου, επειδή δεν έχω χρόνο να συνεχίσω, θα τονίσω ορισμένα σημεία, τα οποία χρειάζονται ορισμένες ρυθμίσεις.

ΠΡΟΕΔΡΕΥΩΝ (Παναγιώτης Ν. Κρητικός): Υπάρχει και η σχετική ανοχή, κύριε Εισηγητά, και η δευτερολογία σας κ.λπ.

Πριν δώσω το λόγο στον κ. Μαρκογιαννάκη, τον Εισηγητή της Νέας Δημοκρατίας, πρέπει να υπενθυμίσω ότι συζητούμε σε ενότητα τα άρθρα 4 και 5 και όπως έχει ανακοινώσει και ο κύριος Υπουργός της Δικαιοσύνης, η παράγραφος 23 του άρθρου 4 καθίσταται ίδιον άρθρο με τον αριθμό 5 και το άρθρο 5 γίνεται άρθρο 6.

Με αυτήν τη νομοτεχνική διατύπωση, η οποία θα ακολουθήσει, γίνεται η συζήτηση επί των άρθρων 4, 5 και 6, το οποίο θα διαμορφωθεί στο τέλος.

Ο κ. Μαρκογιαννάκης έχει το λόγο.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, τόσο το άρθρο 4 όσο και το άρθρο 5, βρίσκονται, κατά την άποψή μας, προς την ορθή κατεύθυνση.

'Οσον αφορά το άρθρο 4, θα παρακαλούσα, όσος χρόνος μου αναλογεί για να το αναπτύξω, να δοθεί εν συνεχεία στο συνάδελφο κ. Παυλόπουλο, ο οποίος ως ειδικότερος έχει αναλάβει την ευθύνη να το αναπτύξει στη Βουλή.

Εγώ θα αναφερθώ δι'ολίγον στο άρθρο 5 και ειδικότερα σε δύο καινοτομίες οι οποίες θεσμοθετούνται μ' αυτό. Η μια είναι η συμβιβαστική επίλυση των διαφορών, η απόπειρα μάλλον -για να ακριβολογώ- συμβιβαστικής επίλυσης των διαφορών ενώπιων του Πολυμελούς Πρωτοδικείου, όσο και της εκδόσεως διαταγής απόδοσης μισθίου.

Η πρώτη διάταξη, κύριε Πρόεδρε, κινείται μεν προς τη σωστή κατεύθυνση. Αλλά, κατ'αρχάς, θέλω να ρωτήσω, γιατί μόνο ενώπιον του Πολυμελούς Πρωτοδικείου να γίνεται απόπειρα συμβιβαστικής επίλυσης των διαφορών και όχι και ενώπιον του Μονομελούς, όταν είναι δεδομένο ότι ευχερέστερα επιτυγχάνεται η συμβιβαστική επίλυση οποιασδήποτε υπόθεσης, όταν το αντικείμενο της διαφοράς είναι μικρότερο;

'Εχω την άποψη, ότι θα έπρεπε να είναι προεχόντως επιβεβλημένη αυτή η απόπειρα συμβιβαστικής επίλυσης ενώπιον του Μονομελούς Πρωτοδικείου και όχι μόνο ενώπιον του Πολυμελούς.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ανεστάλλει για το 1999 και μέχρι τότε θα τα δούμε.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Εν πάση περιπτώσει, στο σχέδιο το οποίο σήμερα συζητούμε, δεν αναγράφεται ο,τιδήποτε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν κάναμε καμία ρύθμιση, ακριβώς γιατί αναστέλλεται η εφαρμογή του για δύο χρόνια. Μέχρι τότε θα τα βρούμε.

ΧΡΗΣΤΟΣ ΜΑΡΚΟΓΙΑΝΝΑΚΗΣ:Ευχαριστώ για τη διευκρίνιση, κύριε Υπουργέ.

Βέβαια εμένα με κάνουν διστακτικό γενικά οι ρυθμίσεις που έγιναν. Γιατί έχω την εντύπωση, κύριε Υπουργέ, ότι ένας ο οποίος θέλει να συμβιβαστεί και κάποιοι δικηγόροι οι οποίοι πραγματικά θέλουν να συμβάλουν προς αυτήν την κατεύθυνση, δε θα ανέμεναν τη θεσμοθέτηση της σχετικής διάταξης, δε θα ανέμεναν να ψηφιστεί νόμος γι'αυτό το θέμα. Ο καλοπροαίρετος δικηγόρος, αλλά και ο καλοπροαίρετος διάδικος, το πρώτο πράγμα το οποίο θα σκεφθούν, στην περίπτωση που θα υπάρχει μια ένδικη διαφορά, θα είναι να γίνει μια προσπάθεια συμβιβαστικής επίλυσης. Με το να επιβάλουμε την υποχρέωση αυτή δια νόμου, δεν ξέρω αν συμβάλλουμε σε τίποτα άλλο, παρά μόνο στη διόγκωση ενδεχομένως των εξόδων των διαδίκων και ίσως και στην ενδυνάμωση της στρεψόδικης διάθεσης του οποιουδήποτε, ο οποίος θα έχει οιονεί και έναν παραπάνω βαθμό δοσιδικίας.

'Οσον αφορά την έκδοση διαταγής απόδοσης μισθίου στην περίπτωση της δυστροπίας καταβολής των μισθωμάτων, ασφαλώς και είναι μια θετική διάταξη, μια θετική ρύθμιση. Κύριε Υπουργέ, μας βρίσκει συμφώνους και εμείς θα την ψηφίσουμε ως έχει, χωρίς να χρειάζεται η οποιαδήποτε τροποποίησή της. Είναι ασφαλώς συμπαθής ο οποιοδήποτε ένοικος, ο οποιοσδήποτε μισθωτής ενός ακινήτου, ο οποίος το χρησιμοποιεί για κατοικία ή για κατάστημα, ο οποίος κατά τεκμήριο μάλιστα μπορεί να είναι και οικονομικά ασθενέστερος. Αλλά, όμως, υπάρχουν και περιπτώσεις, που η συμπεριφορά των μισθωτών είναι τέτοια, που οδηγεί σε απόγνωση τους εκμισθωτές.

Θα πρέπει να αναφέρω ότι υπάρχουν συγκεκριμένες περιπτώσεις, όπου η μίσθωση συνάπτεται για μια σεζόν, παραδείγματος χάριν, για ένα χρονικό διάστημα ενός έτους, όπου δεν έχουν την πρόνοια οι ιδιοκτήτες, οι εκμισθωτές, να εισπράξουν εκ των προτέρων ολόκληρο το μίσθωμα, εγκαθίσταται μέσα στο μίσθιο ο μισθωτής και στη συνέχεια δεν καταβάλλει το υπόλοιπο του μισθώματος. Υπάρχει δε πλήρης αδυναμία με τις υφιστάμενες διατάξεις στον Κώδικα Πολιτικής Δικονομίας για μια ταχεία έξωση.

Συνήθως ο χρόνος ο οποίος απαιτείται είναι πάνω από ένα χρόνο, διότι υπάρχουν οι γνωστές δικονομικές δυνατότητες, με αποτέλεσμα σ' αυτές τις περιπτώσεις ουσιαστικά να παρέχεται προστασία στον κάθε απατεώνα. Βεβαίως υπάρχουν κάποιες περιπτώσεις, που μπορούν να προκαλέσουν τη συμπάθεια, διότι υπάρχουν ίσως κάποιοι φτωχοί οικογενειάρχες, κάποιοι άνθρωποι, οι οποίοι βρίσκονται σε κάποια δυσκολία. Αλλά όταν μιλάμε για δυστροπία. εννοούμε δυστροπία. Και πιστεύω ότι σ' αυτές τις περιπτώσεις υπάρχει δυνατότητα προστασίας και αυτών των ανθρώπων. Γι' αυτό, λοιπόν, και αυτήν τη διάταξη, ιδιαίτερα αυτήν τη διάταξη τη βρίσκουμε θετική και θα την ψηφίσουμε.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας ορίζει Κοινοβουλευτικό Εκπρόσωπο για τη σημερινή συζήτηση του νομοσχεδίου τον κ. Αναστάσιο Ιντζέ.

Ο Ειδικός Αγορητής του Κομμουνιστικού Κόμματος Ελλάδος κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Κύριε Πρόεδρε, τα άρθρα που συζητούμε έχουν διατάξεις αρνητικές, έχουν διατάξεις θετικές και μπορώ να πω ότι τουλάχιστον μια διάταξη είναι και πάρα πολύ θετική. 'Ομως, ορισμένες διατάξεις είναι απολύτως αρνητικές και γι' αυτό μας οδηγούν στην καταψήφιση των άρθρων.

Ειδικότερα θα παραλείψω τη μνεία για τις διατάξεις οι οποίες είναι θετικές και οι οποίες διευκολύνουν, θα μιλήσω γι' αυτήν

Σελίδα 5513 

τη διάταξη την οποία θεωρώ πάρα πολύ θετική και θα διατυπώσω συνοπτικά τις κρίσεις μου για τις διατάξεις εκείνες που θεωρούμε εμείς αρνητικές στο σύνολό τους ή μερικώς. 

Με το άρθρο 4 στην παράγραφο 4, αυξάνονται οι δαπάνες και είπα και στη συζήτηση προηγούμενων άρθρων, ότι οι αυξήσεις μπορεί σε απόλυτο αριθμό να μην είναι ιδιαιτέρως μεγάλες, να μη φαίνονται ιδιαιτέρως μεγάλες, αλλά τελικά υπάρχει μια δυνατότητα αύξησης -η ποσοστιαία αύξηση είναι πάρα πολύ μεγάλη- και δίδεται επιπλέον με την παράγραφο 20 του άρθρου 4, η δυνατότητα αναπροσαρμογής με διατάγματα. Αυτό σημαίνει ότι ξεκινάμε τώρα μια διαδικασία, της οποίας το τέρμα θα είναι άδηλο και η οποία μπορεί να απολήξει σε ουσιώδη επιβάρυνση των διαδίκων.

Θα πρέπει να σημειωθεί ότι δεν εξαιρούνται από τις αυξήσεις -απλώς προβλέπεται ένα μειωμένο ύψος- ορισμένων κατηγοριών υποθέσεις, που θα έπρεπε να εξαιρούνται. Ιδιαίτερα οι υποθέσεις επί ασφαλιστικών διαφορών, νομίζω ότι θα έπρεπε να εξαιρούνται από τα τέλη και από τα παράβολα, σε κάθε περίπτωση.

Επεκτείνεται στα διοικητικά δικαστήρια με την παράγραφο 12, το σύστημα που είχε επικρατήσει στην πράξη, δηλαδή της καθαρογραφής των αποφάσεων από τους διαδίκους. Αυτό το φαινόμενο άρχισε να εμφανίζεται με τρόπο ανορθόδοξο πριν από αρκετά χρόνια. Υπήρξε μια επιτάχυνση και κατέληξε στο τέλος να μην καθαρογράφονται οι αποφάσεις από το δικαστήριο, ή να μην καθαρογράφονται σε χρόνους λογικούς -αν περιμένει κάποιος διάδικος την καθαρογραφή από την υπηρεσία, μπορεί να περιμένει και ένα χρόνο- και είχε θεσμοποιηθεί ανεπισήμως και όχι επισήμως η καθαρογραφή από τους διαδίκους. Και μάλιστα σε ορισμένα δικαστήρια ανώτερα, έγραφε η δικαστική υπηρεσία το ιστορικό της υπόθεσης, το οποίο φαίνεται ότι θεωρείται δυσχερές και οι διάδικοι έγραφαν το υπόλοιπο κείμενο της απόφασης και τώρα πια γενικεύεται και επεκτείνεται αυτό το σύστημα.

Αυτό σημαίνει ότι μετακυλίεται οριστικά στους διαδίκους μια δαπάνη την οποία έφερε το Δημόσιο, που διατηρεί τις υπηρεσίες καθαρογραφής των αποφάσεων. Είναι ουσιώδης αυτή η επιβάρυνση, τα δακτυλογραφικά είναι αρκετά υψηλά και νομίζω ότι αρχίζει να μην έχει μεγάλη σημασία το ότι δεν αυξάνονται ευθέως άλλες δαπάνες, αφού ήδη με αυτό το σύστημα της καθαρογραφής ένα πολύ μεγάλο μέρος δαπανών του Κράτους μετακυλίεται στους διαδίκους.

Τα ίδια ισχύουν, ως προς τα παράβολα, με τις παραγράφους 18 και 20.

Για το άρθρο 5, σε σχέση με την απόπειρα συμβιβασμού, νομίζω ότι και εγώ σ'αυτό το θέμα θα ακολουθήσω την ιδεολογική κατεύθυνση της Νέας Δημοκρατίας, του κ. Μαρκογιαννάκη, για να μην κρατάει το μονοπώλιο ο κύριος Υπουργός. Φοβούμαι ότι όλος αυτός ο θεσμός, το μόνο που θα επιφέρει, αν εφαρμοστεί, θα είναι μια σημαντική αύξηση του κόστους της απονομής Δικαιοσύνης, διότι θεσμοθετείται μία διαδικασία, η οποία περιέχει βεβαιότητα μεν ως προς την πραγματοποίηση δαπανών για τη διαδικασία του συμβιβασμού, απλή δε, ελπίδα, ότι θα αποφευχθεί η δίκη.

Εδώ υπάρχει μία άποψη δική μας, ότι με αυτόν τον τρόπο ευνοείται εξ αντικειμένου η συγκέντρωση δικηγορικής ύλης στα μεγάλα γραφεία. Για τους μικρούς δικηγόρους είναι πάρα πολύ δύσκολο να απαιτήσουν από τον πελάτη την αμοιβή για τη διαδικασία της συμβιβαστικής επίλυσης, παρ'όλο που επιβαρύνονται με ουσιώδη εργασία γι'αυτήν τη διαδικασία του συμβιβασμού.

Επίσης θα είναι εις βάρος των δικηγόρων των μικρών εισοδημάτων, αυτών που δεν ανήκουν σε μεγάλα γραφεία, η έλλειψη κατάλληλων γραφειακών εγκαταστάσεων και υποδομών. Και λυπούμαι που ο κύριος Υπουργός δε δέχθηκε μία σκέψη που προτάθηκε -δεν το πρότεινα ως τροπολογία- να παρασχεθεί η δυνατότητα στους δικηγορικούς συλλόγους να καθορίζουν τόπους και επίσης, στα Πρωτοδικεία -εφ'όσον το επιτρέπουν οι ανάγκες τους- να διαθέτουν τις αίθουσες των δικαστηρίων για την απόπειρα συμβιβαστικής επίλυσης της διαφοράς.

Είχε ζητηθεί από τους δικηγορικούς συλλόγους η εισαγωγή αυτής της διαδικασίας να συνδυαστεί με την αύξηση της αρμοδιότητας του Πολυμελούς Πρωτοδικείου, ώστε να υπόκεινται, τουλάχιστον, σε αυτήν την πρόσθετη δαπάνη, οι υποθέσεις που έχουν μεγαλύτερο αντικείμενο. Αυτό δεν έγινε δεκτό, απ' ό,τι βλέπω.

Εν πάση περιπτώσει, είναι θετικό το ότι αναβάλλεται η εφαρμογή αυτού του μέτρου για χρόνο αρκετά ικανοποιητικό.

Οι παράγραφοι 5 έως 8, του άρθρου 5, εισάγουν διάφορες θετικές τροποποιήσεις του Κώδικα Πολιτικής Δικονομίας ως προς τα ζητήματα της κατάθεσης των προτάσεων κ.λπ. Θα παρατηρήσω μόνο ότι είναι ίσως διδακτικές και αυτές οι διατάξεις, για το πόσο πρέπει να αποφεύγονται και πόσο πρέπει να μελετώνται οι τροποποιήσεις στους κώδικες και ιδίως στους δικονομικούς κώδικες.

Θυμούνται, βέβαια, οι παλαιότεροι, ότι υπήρξε μία αλλαγή του δικονομικού συστήματος με τη νέα δικονομία και πόσα χρόνια χρειάστηκαν για να προσαρμοστεί το δικαστικό σύστημα στη νέα δικονομία. Αυτές οι συχνές τροποποιήσεις δημιουργούν πάρα πολλά προβλήματα. Προβλήματα και ορατά, με διάφορες δυσλειτουργίες, αλλά και προβλήματα τα οποία δεν είναι ορατά εκ πρώτης όψεως, γιατί υπάρχει μία καθυστέρηση στην ενημέρωση και δημιουργούνται πολλά δικονομικά ζητήματα για πολλούς διαδίκους.

Θα προσάψω στην παράγραφο 9, ότι και εδώ υπάρχει η μετακύλιση του βάρους της καθαρογραφής των αποφάσεων. Στα πολιτικά δικαστήρια, όμως, ήταν ήδη καθεστώς.

Ερχόμαστε στην τροποποίηση για τη συντόμευση της διαδικασίας των πιστωτικών τίτλων. Φοβάμαι ότι δημιουργούνται ορισμένοι κίνδυνοι από τις επιταχύνσεις της διαδικασίας, διότι δε βλέπω για ποιο λόγο στερείται ο ενάγων, της δυνατότητας να ζητήσει -ο ενάγων είναι εκείνος ο οποίος επιζητεί την επιδίκαση της αξίωσης- τη συνέχιση κατά την τακτική διαδικασία.

Επίσης καταργείται και η ιδιαίτερη συζήτηση των ισχυρισμών, η οποία πολλές φορές κατοχυρώνει ουσιώδη δικαιώματα. Επίσης δεν ξέρω αν είναι σκόπιμη -νομίζω ότι δεν είναι σκόπιμη- και η κατάργηση της δυνατότητας αναστολής, γιατί τελικά με την αναστολή τα δικαστήρια κρίνουν. Και θα μπορούσε, αν ο νομοθέτης θέλει να μη δίνεται αναστολή ευχερώς, θα μπορούσε να καθιερώσει κάποιους περιορισμούς.

Αυτή η απόλυτη κατάργηση εμένα με βρίσκει αντίθετο και γενικά με βρίσκουν αντίθετο αυτές οι απόλυτες διατάξεις, οι απόλυτες απαγορεύσεις, οι διατυπώσεις εκείνες, οι οποίες δεν αφήνουν κανένα περιθώριο στάθμισης των εκάστοτε περιστάσεων στον δικαστή.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Κύριε Πρόεδρε, θα ήθελα να μου δώσετε ένα-δυο λεπτά, γιατί δεν έχω και επικουρία.

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς, θα ολοκληρώσετε τη σκέψη σας με άνεση.

ΛΕΩΝΙΔΑΣ ΑΥΔΗΣ: 'Εχουμε διατυπώσει τις αντιρρήσεις μας για τη διαταγή της απόδοσης του μισθίου. Αυτές οι δεκαπέντε μέρες της όχλησης και οι σαράντα μέρες για την προθεσμία εκτέλεσης, είναι ένας όρος, που δεν επαρκεί για να κατοχυρώσει τα δικαιώματα των μισθωτών.

Κατ' αρχήν, πρέπει να δηλώσω ότι εμείς δεν είμαστε Μανιχαίοι. Δεν είπαμε και ούτε θα πούμε ποτέ, ότι οι μισθωτές είναι καλοί και ότι κακοί είναι οι εκμισθωτές. Δεν κάνουμε ηθικολογία, ότι είναι ηθικώς καλοί ή ηθικώς κακοί, αλλά το λέμε από την άποψη τη δική μας, από την άποψη της προάσπισης, της υποστήριξης των συμφερόντων των ασθενέστερων τάξεων.

Εμείς και απ' αυτήν την άποψη, ξέρουμε πολύ καλά ότι μπορεί πολλές φορές ένας εκμισθωτής να είναι ένας μικροϊδιοκτήτης, που έχει ένα διαμέρισμα και εκμισθώνει, ενώ ο μισθωτής να είναι κάποιος που έχει μεγαλύτερη οικονομική άνεση.

Οι παρατηρήσεις μας, όμως, προσπαθούν να δουν συνολικότερα το πράγμα. Πιστεύουμε, λοιπόν, ότι μετά την όχληση, 

Σελίδα 5514 

μετά την πάροδο του δεκαπενθημέρου, δε θα είναι πια δυνατή η αποφυγή της διαταγής πληρωμής. 'Ηδη επέρχεται η πρώτη δυσμενής συνέπεια και οι σαράντα μέρες προθεσμία, είναι απλώς μια προθεσμία για την εκκένωση του μισθίου, για την αποφυγή των επιπτώσεων από την εκτέλεση της εξωστικής απόφασης.

Δεν ξέρω, ας μας το διευκρινίσει ο κύριος Υπουργός, αν αυτοί που δε συμμορφώνονται με την απόφαση της έξωσης, θα διώκονται ποινικώς. Θα διώκονται με το άρθρο 232α του Ποινικού Κώδικα. 'Ετσι νομίζω και έτσι φοβούμαι ότι θα γίνει.

Το παράπονό μας, η επίκρισή μας είναι ότι από τη μία άκρη της έλλειψης κάθε προστασίας για τους εκμισθωτές, πήγε στην άλλη άκρη το νομοσχέδιο. Και αυτό είναι κακό και είναι εις βάρος των ασθενέστερων τάξεων.

Υπάρχουν αυτές οι τροποποιήσεις του Πτωχευτικού Δικαίου. Μάλλον θετικές φαίνονται, αν και είναι λίγο πρόωρες. Δεν ξέρω, δηλαδή, αν υπήρχε αντικειμενικά τόσο μεγάλη βία, δεδομένου ότι είναι στο δρόμο της σύνταξης νέος Κώδικας Πτωχευτικού Δικαίου, ο οποίος, υποθέτω, ότι δε θα βραδύνει, τουλάχιστον όσο ο Αστικός Κώδικας.

Υπάρχει μια ένσταση δική μας. Λαμβάνεται πρόνοια για να κηρύσσεται η παύση των εργασιών της πτώχευσης και, επομένως, τα δικαστήρια να απαλλάσσονται από διαδικασίες πτώχευσης, στις οποίες δε φαίνεται να υπάρχει ενεργητικό.

'Ετσι, όμως, που είναι διατυπωμένη η διάταξη, υπάρχει ένα πρόβλημα από την άλλη πλευρά. Πολλές φορές, με τη διαδικασία της πτώχευσης, είναι δυνατή η ανάκληση ή η ανατροπή δικαιοπραξιών, οι οποίες έγιναν πριν από την κήρυξη της πτώχευσης. 'Οταν πρόκειται για πιστωτές πτωχευτικούς, μικρής οικονομικής επιφάνειας, είναι μάλλον αδύνατη πρακτικά η επιδίωξη της ανατροπής αυτών των δικαιοπραξιών, από τις οποίες μπορεί να εισρεύσει στην πτωχευτική περιουσία ένα σημαντικό ποσό.

Η πτωχευτική διαδικασία, όπως ξέρουμε όλοι, είναι μια διαδικασία συλλογικής αναγκαστικής εκτέλεσης και ο σκοπός της είναι να εξασφαλίσει με δικαιότερους όρους και με μικρότερη δαπάνη την εκτέλεση των ιδιωτικών αυτών απαιτήσεων.

Φοβάμαι ότι έτσι όπως είναι διατυπωμένες οι διατάξεις για την παύση των εργασιών της πτώχευσης, μένει χωρίς προστασία αυτή η κατηγορία των πιστωτών, η κατηγορία των πιστωτών, που έχουν μικρές απαιτήσεις, μικρή οικονομική αντοχή και δεν μπορούν να ικανοποιηθούν από την ευρισκόμενη πτωχευτική περιουσία. Αυτή είναι μια αντίρρησή μας.

ΠΡΟΕΔΡΕΥΩΝ (Παναγιώτης Ν. Κρητικός): 'Εχετε κι άλλες αντιρρήσεις; Πέρασε ο χρόνος σας. 'Ηδη σας έσβησα το χρόνο στο δωδέκατο λεπτό.

ΛΕΩΝΙΔΑΣ ΑΥΔΗΣ: Συμπεραίνω, κύριε Πρόεδρε. 

Νομίζω ότι στο ιθ' εδάφιο ο περιορισμός ως προς την απόδειξη, θα έπρεπε να επεκταθεί και σε συγγενείς κ.λπ. Θεωρούμε περιττή τη δαπάνη κωδικοποίησης.

Υπάρχουν, λοιπόν, και αρνητικά σημεία, παρά τις θετικές διατάξεις.

Παρέλειψα να αναφερθώ στη θετική διάταξη, την άνοδο του ποσού, που απαλλάσσονται οι εργατικές διαφορές από το δικαστικό ένσημο. Είναι πάρα πολύ θετική διάταξη και είναι ιδιαιτέρως εύστοχη η ρύθμιση να εξαρτάται από μεταβλητό ποσό, που είναι το ποσό της αρμοδιότητας του Μονομελούς Πρωτοδικείου.

Με συγχωρείτε για την υπέρβαση, αλλά έχω πει πολλά κατά του κυρίου Υπουργού, τα έχει πάρει προσωπικά και έπρεπε να το πω και αυτό.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουβέλης, ειδικός αγορητής... ήθελα να πω ως Κοινοβουλευτικός Εκπρόσωπος του Συνασπισμού της Αριστεράς και της Προόδου, έχει το λόγο.

Εδώ, όμως, έχετε εγγραφεί ως ειδικός αγορητής.

ΦΩΤΗΣ ΚΟΥΒΕΛΗΣ: Εμείς είμαστε λίγοι, κύριε Πρόεδρε, και επιτελούμε πολλαπλά καθήκοντα.

ΠΡΟΕΔΡΕΥΩΝ (Παναγιώτης Ν. Κρητικός): Είστε γραμμένος ως Ειδικός Αγορητής και παρασύρθηκα από "τας γραφάς".

ΦΩΤΗΣ ΚΟΥΒΕΛΗΣ: Επομένως, με διπλή ιδιότητα.

ΠΡΟΕΔΡΕΥΩΝ (Παναγιώτης Ν. Κρητικός): Με διπλή ιδιότητα, αλλά όχι και με διπλό χρόνο.

ΦΩΤΗΣ ΚΟΥΒΕΛΗΣ: Θεωρώ, κύριε Πρόεδρε, ότι ορθά αναβάλλεται η εφαρμογή για μία διετία της διαδικασίας συμβιβαστικής επίλυσης των διαφορών.

Είχαμε συζητήσει στη Διαρκή Επιτροπή και εξασφάλισε αυτή η αναβολή την ομοφωνία, κύριε Υπουργέ. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Βεβαίως, εγώ δεν σπεύδω να αφορίσω το μέτρο και τη διαδικασία αυτή. Είναι μία διαδικασία, η οποία πράγματι μπορεί να οδηγήσει, όχι μόνο στην αποσυμφόρηση των δικαστηρίων, αλλά και στην ελάφρυνση των ίδιων των διαδίκων, των ίδιων των πολιτών, από διάφορα δαπανήματα, τα οποία γίνονται στα δικαστήρια. Προϋποθέτει, όμως, αυτή η διαδικασία συμβιβαστικής επίλυσης των διαφορών μια άλλη οργάνωση του δικαστικού σώματος και οπωσδήποτε μια συμμετοχή των ίδιων των δικηγορικών συλλόγων, οι οποίοι οφείλουν να εξασφαλίσουν την κατάλληλη προετοιμασία, προκειμένου να συμβάλουν και να στηρίζουν και τους δικηγόρους, οι οποίοι θα επιλαμβάνονται, στο πλαίσιο αυτής της διαδικασίας, της συμβιβαστικής επίλυσης των διαφορών.

Σε ό,τι αφορά την καθαρογραφή των αποφάσεων στα διοικητικά δικαστήρια, ορθώς, κύριε Υπουργέ, καθιερώνετε αυτήν τη δυνατότητα. Βεβαίως, με την ευκαιρία της διάταξης αυτής, πρέπει να πούμε ότι επιτέλους πρέπει να μηχανογραφηθούν τα δικαστήρια και να εξασφαλιστεί εκείνη η υποδομή, έτσι ώστε να μην είναι αναγκασμένος ο πολίτης να παίρνει το χειρόγραφο της δικαστικής αποφάσεως και ο ίδιος να επιμελείται για την καθαρογραφή της αποφάσεως που τον αφορά. Δεν τιμά, ούτε την απονομή της δικαιοσύνης, δεν τιμά κανέναν μα κανέναν αυτό το γεγονός, ότι δηλαδή οι ίδιοι οι διάδικοι, αν θέλουν να έχουν κάποια στιγμή την απόφαση στα χέρια τους, οφείλουν να πράξουν αυτό που είναι υποχρέωση της γραμματείας των δικαστηρίων. 

Σε ό,τι αφορά τη δυνατότητα έκδοσης διαταγής απόδοσης της χρήσης του μισθίου, κύριε Υπουργέ, μιλώντας επί της αρχής του νομοσχεδίου, είχα διατυπώσει τη διαφωνία μου, υποστηρίζοντας ότι έτσι διολισθαίνουμε στη συρρίκνωση κάποιων διαδικασιών, που είναι δυνατόν, μέσα απ' αυτές να στηρίζονται και να προστατεύονται τα δικαιώματα των διαδίκων.

Θέλω να σας διαβεβαιώσω ότι, αντικρούοντας αυτήν τη διάταξη για την έκδοση διαταγής απόδοσης της χρήσης του μισθίου, δεν θέλουμε να ευνοήσουμε όλους εκείνους, οι οποίοι είναι δύστροποι. Γι' αυτό και αντιπροτείναμε ότι θα ήταν δυνατόν, από την ώρα που θα θέλατε να απαλείψετε τη συγκεκριμένη διάταξη, να καθιερωθεί με μία άλλη διάταξη, η δυνατότητα κατάθεσης της αγωγής εξώσεως, προσδιορισμού μέσα σε συγκεκριμένο χρονικό διάστημα της ημέρας συζητήσεως της αγωγής, αλλά και προσδιορισμού συγκεκριμένου χρονικού διαστήματος, μέσα στον οποίο ο δικαστής θα έχει υποχρέωση να εκδώσει την απόφασή του επί της αγωγής εξώσεως, λόγω δυστροπίας.

Κύριε Υπουργέ, έχω μία γενικότερη αντίθεση σε ό,τι περιορίζει τις διαδικασίες και σε ό,τι μετακινεί το δίκαιό μας, από δίκαιο παροχής έννομης προστασίας σε δίκαιο διεκπεραίωσης των δικαστικών υποθέσεων. Το γεγονός ότι τα δικαστήριά μας είναι φορτωμένα ουδείς το αμφισβητεί, αλλά σε καμία περίπτωση αυτός ο φόρτος δεν πρέπει να μας οδηγήσει στην αποδοχή τέτοιων ρυθμίσεων που θα οδηγούν το δίκαιό μας στη θέση του δικαίου διεκπεραίωσης.

Τέλος, κύριε Υπουργέ, θεωρώ ότι υπάρχουν πάρα πολλές και σωστές διατάξεις, όπως αυτή του περιορισμού του τέλους δικαστικού ενσήμου για τις εργατικές διαφορές. Θα σας έλεγα να τολμήσετε κάποια στιγμή να επαναφέρετε τα πράγματα στην προτέρα, στην παλαιά κατάσταση, όπου να μη χρειάζεται καν τέλος δικαστικού ενσήμου για τις εργατικές διαφορές. Θα ήταν μία πράξη, η οποία πράγματι θα εξυπηρετούσε τους εργαζόμενους, οι οποίοι είναι υποχρεωμένοι να προσφεύγουν 

Σελίδα 5515 

στο δικαστήριο, στο πλαίσιο των εργατικών διαφορών, για να ζητήσουν το δίκαιό τους.

Κύριε Υπουργέ, τελειώνω με τις παρατηρήσεις μας σ' αυτά τα άρθρα, επισημαίνοντας για άλλη μία φορά ότι, όποιες διορθωτικές κινήσεις και αν γίνουν, δεν είναι δυνατόν να οδηγήσουν τη Δικαιοσύνη σ' εκείνο το σημείο που και εσείς και εγώ και όλοι μας επιθυμούμε.

Χρειάζονται βαθειές τομές, χρειάζονται ριζικές μεταρρυθμίσεις που πρέπει κάποια στιγμή να κινηθούν μακριά από τη λογική των επ' ευκαιρία και αποσπασματικών διατάξεων.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Στο άρθρο 4 που συζητάμε, πράγματι η πληρεξουσιότης είναι μία διευκόλυνση και μία πολύ καλή τοποθέτηση, μπορεί να πει κανένας, διότι με την υπογραφή του διαδίκου αποδεικνύεται και η πληρεξουσιότητα του δικηγόρου. Και ξέρετε τι έχει συμβεί. 'Εχουν δικαστεί άνθρωποι ερήμην από αυτήν την παράλειψη του νομοθετικού κενού που υπήρχε μέχρι τώρα και έχουν καταστραφεί άνθρωποι από αυτήν την παράλειψη. Και πάλι η εξ ανωτέρας βίας επανεξέταση της υποθέσεως και αυτή είναι ευνοϊκή.

Στην αρμοδιότητα του μονομελούς διοικητικού πρωτοδικείου στην παράγραφο 6, όπου οι διαφορές που ανακύπτουν και έχουν επιβολή χρηματικών κυρώσεων ποσού μέχρι πεντακοσίων χιλιάδων, ανήκουν στην αρμοδιότητα του μονομελούς διοικητικού πρωτοδικείου. Το "πεντακόσιες χιλιάδες", κύριε Υπουργέ, να το κάνουμε "ένα εκατομμύριο", διότι οι χρηματικές κυρώσεις κατ' ουσίαν είναι πάνω από πεντακόσιες χιλιάδες και το ποσό του ενός εκατομμυρίου σήμερα, δεν είναι τίποτα. Γιατί να το βάλουμε "πεντακόσιες χιλιάδες" και να μη το βάλουμε "ένα εκατομμύριο", όση είναι και η αξία των χρηματικών απαιτήσεων; Νομίζω ότι θα πρέπει να σταθείτε εδώ, διότι όλες οι χρηματικές κυρώσεις, ιδίως αν είναι δύο, τρεις, τέσσερις παραβάσεις από διακόσιες χιλιάδες είναι οκτακόσιες χιλίάδες με ένα εκατομμύριο. Οι περισσότερες είναι μέχρι ένα εκατομμύριο. Νομίζω ότι οι πεντακόσιες χιλιάδες πρέπει να γίνουν ένα εκατομμύριο.

Τώρα, όσον αφορά το θέμα του συμβιβασμού. Στο πολυμελές. Στην επιτροπή είχα τις αντιρρήσεις μου, ότι αυτή η προσπάθεια είναι μία προσπάθεια η οποία δεν έχει να αποδώσει τίποτα. 'Οσοι θέλουν να συμβιβαστούν, συμβιβάζονται. 'Οσοι δεν θέλουν να συμβιβαστούν, η διαδικασία αυτή επιλύσεως συμβιβαστικώς των διαφορών ενώπιον του πολυμελούς πρωτοδικείου είναι μία πολυτέλεια. Σκεφθείτε ότι ο πληρεξούσιος δικηγόρος κατά τη διαδικασία του συμβιβασμού θα καταβάλει παράβολο του Δικηγορικού Συλλόγου, το διπλότυπο προείσπραξης, αυτό που καταβάλουμε. Δηλαδή είναι υποχρεωμένος και στην αναβολή ακόμη. Επομένως, είναι υποχρεωμένος σε κάθε περίπτωση επαφής με τον άλλο δικηγόρο να λαμβάνει παράσταση. Δηλαδή καθίσταται πλέον πολυτελής η προσπάθεια συμβιβαστικής επιλύσεως της διαφοράς αυτής και πλήττει ιδίως τους φτωχούς ανθρώπους και εκείνους που πολλές φορές αδικούνται και δεν μπορούν να βρούν το δίκιο τους.

Βασικά έχω αντίρρηση για το συμβιβασμό, για την επίλυση συμβιβαστικώς των υποθέσεων ενώπιον του πολυμελούς πρωτοδικείου, πλην όμως, επειδή ετέθη ο χρόνος αυτός των δύο ετών να μην εφαρμοστεί, είναι κατά κάποιο τρόπο επί του παρόντος ικανοποιητικό. Τότε, ας το ξαναδούμε. Ας το ξαναδεί τότε πάλι ο νομοθέτης, να δούμε πως είναι δυνατόν να το αντιμετωπίσει.

Οι διατάξεις περί καταθέσεως των προτάσεων είναι πραγματικά ικανοποιητικές, διότι και η ενώπιον του μονομελούς πρωτοδικείου διαδικασία θα γίνεται με κατάθεση προτάσεων την αυτήν ημέραν, όπως και ενώπιον του πολυμελούς και ενώπιον του Εφετείου. Είναι σοβαροτάτη διευκόλυνση της δικαιοσύνης, των διαδίκων και των πληρεξούσιων δικηγόρων. Και σ' αυτό το σημείο είμεθα σύμφωνοι.

Τώρα, όσον αφορά το θέμα των εξώσεων με διαταγή πληρωμής. Εδώ είπαμε ότι υπάρχει κάποιο θέμα ηθικής ευθύνης του Βουλευτή που θα αποφασίσει γι' αυτό το πράγμα. Από τη μιά μεριά έχουμε εκείνους που αδικούνται με τη σημερινή διαδικασία, διότι πράγματι μπορεί να καθυστερήσει και ενάμιση χρόνο η έκδοση αποφάσεως για καταβολή μισθωμάτων, οπότε αντιλαμβανόμεθα ότι πρόκειται περί μίας σοβαροτάτης και καταφανούς αδικίας η οποία προκύπτει από τη διαπίστωση του ίδιου χρόνου, έκδοσης της απόφασης.

Αλλά, εφόσον διαβλέπω ότι δεν πρόκειται να αποσυρθεί αυτή η διάταξη που καλό θα ήταν να απεσύρετο, οπωσδήποτε ο χρόνος των δεκαπέντε ημερών της όχλησης και των σαράντα ημερών είναι πάρα πολύ λίγος. Εδώ θα πρέπει να αυξηθεί οπωσδήποτε ο χρόνος των σαράντα ημερών και να γίνει χρόνος ενενήντα ημερών. Δηλαδή, να έχει το δικαίωμα ο δικαστής να δώσει προθεσμία από τη δημοσίευση της αποφάσεώς του ενενήντα ημέρες και όχι σαράντα. Το ίδιο θα πρέπει να δοθεί για την εκτέλεση των αποφάσεων επί κατοικιών, εφόσον αυτές καταστούν αμετάκλητες. Αφ' ης στιγμής καταστεί αμετάκλητη μία απόφαση, η οποία εξεδόθη με βάση τη διαδικασία της διαταγής πληρωμής, θα πρέπει οπωσδήποτε η έξωση να γίνεται μετά ενενήντα ημέρες. Διότι μέσα σε τρείς μήνες είναι πάρα πολύ δύσκολο να βρεί ένας φτωχός κάποια άλλη κατοικία να κατοικήσει. Σαράντα ημέρες δεν τον φτάνουν. Νομίζω ότι και για την εκτέλεση των αμετακλήτων αυτών αποφάσεων στα θέματα εξώσεως, θα πρέπει να γίνει ενενήντα ημέρες.

Δεν έχω άλλη παρατήρηση να διατυπώσω όσον αφορά τα άρθρα αυτά. 

ΠΡΟΕΔΡΕΥΩΝ (Λουκάς Αποστολίδης): Ο κ. Γεωργιάδης έχει το λόγο.

ΘΕΟΔΩΡΟΣ ΓΕΩΡΓΙΑΔΗΣ: Κύριε Πρόεδρε, πράγματι και η ενότητα αυτή των άρθρων κινείται στη σωστή κατεύθυνση όσον αφορά την ταχύτητα απόδοσης της δικαιοσύνης. Θα ήθελα να κάνω κάποιες παρατηρήσεις. Πιστεύω ότι θα διευκόλυνε ακόμη περισσότερο την ταχύτητα της απονομής της δικαιοσύνης εάν καταθέσω κάποιες παρατηρήσεις από την εμπειρία, ειδικά όσον αφορά, κύριε Υπουργέ, τις αυτοκινητιστικές διαφορές. 'Οταν το ζημιογόνο αυτοκίνητο είναι εκτός νομού του παθόντος και γίνει μία σύγκρουση και δεν έχουμε τραυματισμό προσώπου, όπως ξέρετε, ο παθών είναι υποχρεωμένος να καταθέσει την αγωγή στην Αθήνα, όπου είναι η έδρα συνήθως της ανώνυμης εταιρείας ή στην έδρα του ιδιοκτήτη του ζημιογόνου αυτοκινήτου.

Νομίζω ότι εδώ πρέπει να γίνει μία ρύθμιση και να οριστεί ότι στις περιπτώσεις αυτές των ατυχημάτων, είναι αρμόδια τα Δικαστήρια του τόπου, όπου έχει συμβεί το ατύχημα.

Και μία δεύτερη παρατήρηση. Νομίζω μια πιο γενναία αντιμετώπιση θα πρέπει να γίνει όσον αφορά την αύξηση της καθ' ύλην αρμοδιότητας των Μονομελών Πρωτοδικείων. Είναι γεγονός ότι εκεί που συνήθως που τελματώνουν οι υποθέσεις είναι τα πολυμελή Πρωτοδικεία. Εάν συνεπώς τολμήσουμε να αυξήσουμε την καθ' ύλην αρμοδιότητα των Μονομελών, στα 10.000.000 δρχ. νομίζω ότι θα αποσυμφορηθεί πράγματι στην πράξη πολύ η απονομή της δικαιοσύνης.

Τώρα, όσον αφορά τη διαδικασία της συμβιβαστικής επίλυσης, βεβαίως είναι σωστή η πρόθεση, αλλά βλέπω ότι και για δεύτερη φορά αναβάλλεται η εφαρμογή και φοβούμαι ότι μετά και τη δεύτερη αυτή αναβολή εφαρμογής μήπως ξεφτίσει το μέτρο. Δεν ξέρω κατά πόσο θα μπορούσαν να είναι έτοιμοι οι σύλλογοι, κυρίως στην επαρχία, να προχωρήσουν στην εφαρμογή αυτής της διαδικασίας. 

Και μία ακόμη παρατήρηση όσον αφορά το άρθρο 239. Λέει εκεί η διάταξη ότι η συζήτηση αναβάλλεται μόνο αν το κώλυμα πιθανολογηθεί και η αναβολή γίνεται με επισημείωση στο πινάκιο και δεν μπορεί να υπερβεί τους δύο μήνες. Είναι σωστή μεν αυτή η ρύθμιση, αλλά το επόμενο εδάφιο, στο οποίο αναφέρεται ότι, αν αυτό είναι απολύτως αδύνατο, η αναβολή γίνεται στη συντομότερη δικάσιμο, ακυρώνει το προηγούμενο διότι νομίζω ότι δεν υπάρχει τίποτα που να μας εξασφαλίζει ότι δεν θα γίνεται κατάχρηση αυτού του εδαφίου και δεν θα ανατραπεί η σωστή ρύθμιση της αναβολής εντός διμήνου. Και νομίζω ότι θα ήταν σωστότερο να ορισθεί ότι γίνεται μόνο μία φορά η αναβολή, εκτός εάν συμφωνούν οι 

Σελίδα 5516 

διάδικοι, για δεύτερη αναβολή, διότι η συντόμευση της απονομής της δικαιοσύνης βασικά αφορά τους διαδίκους.

Κατά τα άλλα πιστεύω ότι το νομοσχέδιο κινείται προς τη σωστή κατεύθυνση και ειδικότερα ο καινούργιος θεσμός της διαταγής απόδοσης μισθίου θα διευκολύνει πράγματι πάρα πολύ την απονομή της δικαιοσύνης.Ευχαριστώ.

ΠΡΟΕΔΡΕΥΩΝ (Λουκάς Αποστολίδης).: Ο κ. Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ:Κύριε Πρόεδρε, επειδή ο μεν ο κ. Μαρκογιαννάκης, εισηγητής μας στα σχετικά άρθρα, καθώς και ο κ. Ζαφειρόπουλος, Κοινοβουλευτικός Εκπρόσωπος, δεν θα πάρουν το λόγο, θα ήθελα μια μικρή ανοχή από την πλευρά του Προεδρείου, γιατί υπάρχουν κάποιες παρατηρήσεις επί της ουσίας.

ΠΡΟΕΔΡΕΥΩΝ (Λουκάς Αποστολίδης): Θα έχετε το διπλό χρόνο. Σας το λέω από την αρχή.

ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ πολύ.

Κύριε Πρόεδρε, σαφώς πρέπει να πώ για μια ακόμη φορά, αυτό που τόνισε ο κ. Μαρκογιαννάκης από την αρχή: 'Οτι οι ρυθμίσεις του άρθρου 4 βαίνουν προς την ορθή κατεύθυνση και βρίσκουν σύμφωνη τη Νέα Δημοκρατία. Είναι διατάξεις εκσυγχρονισμού της διοικητικής δικονομίας. Ορισμένες απ' αυτές είναι αναγκαίες και αρκετές απ' αυτές έχουν περιληφθεί στο ήδη σχεδόν έτοιμο σχέδιο κώδικα διοικητικής δικονομίας, το οποίο εύχομαι να έλθει ταχύτατα στη Βουλή, επί Υπουργίας κ. Γιαννόπουλου.

Παρ' όλα αυτά θα μου επιτρέψετε να κάνω ορισμένες παρατηρήσεις ειδικότερες, προκειμένου να βελτιωθεί το άρθρο. Διότι, αν ψηφισθεί ως έχει φοβάμαι ότι θα δημιουργηθούν κάποια προβλήματα στην πράξη.

Οι παρατηρήσεις μου, κύριε Υπουργέ, αφορούν τις παραγράφους 1,2,3,6,9,10,13,14,15 και 23. Θα είμαι σύντομος, όσο μπορώ.

Στην παράγραφο 1, θα κάνω δύο σύντομες παρατηρήσεις :Σε σχέση με το υπόλοιπο σχέδιο νόμου, κύριε Υπουργέ, εδώ μιλάτε μόνο για ένδικα μέσα. Ορθώς βέβαια μιλάτε ακολουθώντας την ορολογία, την οποία είχε ακολουθήσει μέχρι σήμερα το Συμβούλιο Επικρατείας. Επειδή όμως είχε επικρατήσει και στη νομολογία η διάκριση μεταξύ ένδικων βοηθημάτων και ένδικων μέσων, κινδυνεύει να υπάρξει η εντύπωση, ότι μόνο τα ένδικα μέσα είναι εκείνα για τα οποία αναστέλλεται η προθεσμία και όχι για τα ένδικα βοηθήματα. Ενώ σαφώς πρόθεσή σας είναι να αναστέλλεται και για τα δύο. Γιατί παρακάτω, μιλώντας για τον κώδικα φορολογικής δικονομίας, εκεί ορθά μιλάτε μόνο για ένδικα μέσα.

Πιστεύω, λοιπόν, ότι πρέπει στην παράγραφο 1 να μιλήσετε για προθεσμίες που αφορούν την άσκηση των ένδικων βοηθημάτων και μέσων.

Η δεύτερη παρατήρηση που θέλω να κάνω στην παράγραφο αυτή και που είναι η πιό σημαντική, αφορά την αναδρομή την οποία πρέπει να θεσμοθετήσετε και την οποία θεσμοθετείτε (και στην παράγραφο 15 του ιδίου άρθρου). Διότι θα συμβεί το εξής. Λέτε ότι αναστέλλεται η προθεσμία από 1ης έως 31ης Αυγούστου. Σαφώς αν ψηφισθεί τώρα το νομοσχέδιο η προθεσμία θα αρχίσει να τρέχει για τον Αύγουστο που μας έρχεται. Τι θα συμβεί όμως σε περιπτώσεις κατά τις οποίες έχουν ασκηθεί ένδικα βοηθήματα ή ένδικα μέσα εκπρόθεσμα για το παρελθόν, δηλαδή για το τελευταίο χρόνο που μας πέρασε, τα οποία όμως θα ήταν εμπρόθεσμα, αν δίνατε μια αναδρομική ισχύ σ' αυτή τη διάταξη; To κάνετε παρακάτω, στην ανακοπή ερημοδικίας που θεσμοθετείτε και για την οποία λέτε ότι αρχίζει να ισχύει αυτή η δυνατότητα από 1.1.1996.

Γιατί, λοιπόν, να μην πούμε το ίδιο πράγμα και εδώ. 'Οτι δηλαδή, αυτή η δυνατότητα αρχίζει από 1.1.1996, ώστε αν έχουν ασκηθεί ένδικα βοηθήματα και μέσα εκπροθέσμως, να μην υπάρχει θέμα απαραδέκτου.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, είμαι διατεθειμένος ορισμένες από τις παρατηρήσεις που κάνει ο κ. Παυλόπουλος να τις δεχθώ.

Κατά ποιόν τρόπο όμως θα τηρηθούν τα Πρακτικά, ώστε να μην επαναλαμβάνουμε πάλι τα ίδια. Δηλαδή εκείνο που είπε ο κ. Παυλόπουλος για την παράγραφο 1, εγώ το δέχομαι. Να γραφεί στα Πρακτικά ότι εγώ το δέχομαι. 'Οσες παρατηρήσεις του κ. Παυλόπουλου δέχομαι να γραφούν στα Πρακτικά, ώστε να περάσουν και στη διόρθωση, γιατί την προηγούμενη φορά δεν πέρασαν όλα όσα δέχθηκα εγώ, εδώ. Τα βλέπω κενά.

'Η θα κάνετε στο τέλος, κύριε Παυλόπουλε, μία κατάσταση με την κάθε παρατήρηση και εγώ ευχαρίστως θα την πάρω.

ΠΡΟΚΟΠΗΣ ΠΑΥΛΟΠΟΥΛΟΣ: Θα συνεννοηθώ με τους συνεργάτες σας, κύριε Υπουργέ. Το θεωρώ ευκολότερο.

ΠΡΟΕΔΡΕΥΩΝ (Λουκάς Αποστολίδης): Κύριε Παυλόπουλε, όταν τελειώσετε την παρέμβασή σας, όλες οι παρατηρήσεις και οι αλλαγές που γίνονται, αφού συμφωνεί και ο κύριος Υπουργός, θα γραφούν σε ενιαίο κείμενο, για να μπορέσουν και στα Πρακτικά να γραφούν και για να μην υπάρξουν παρεξηγήσεις και ασφαλώς για να διανεμηθούν και στους συναδέλφους.

ΠΡΟΚΟΠΗΣ ΠΑΥΛΟΠΟΥΛΟΣ: Ευχαρίστως, κύριε Πρόεδρε.

'Ερχομαι στην παράγραφο 2. Και στην αρμόδια Διαρκή Επιτροπή είχαμε εκφράσει τις επιφυλάξεις μας σχετικά με το πώς νομιμοποιείται ο πληρεξούσιος δικηγόρος, μόνο όμως ως προς ένα σημείο: Τη συνυπογραφή και από τον διάδικο του δικογράφου του οποίου τη γνησιότητα της υπογραφής πιστοποιεί ο δικηγόρος.

Παρακαλώ πολύ σκεφθείτε ότι το να συνυπογράφει ο διάδικος και να θεωρείται ότι επειδή ο πληρεξούσιος δικηγόρος υπογράφει επίσης με αυτό πιστοποιεί τη γνησιότητα της υπογραφής του διαδίκου, είναι τουλάχιστον ανορθόδοξο.

Σέβομαι και τιμώ το δικηγορικό λειτούργημα. Φοβάμαι όμως ότι θα δημιουργηθούν πάρα πολλά προβλήματα. Αυτό το είδος νομιμοποίησης πολύ φοβάμαι ότι θα δημιουργήσει προβλήματα και νομίζω ότι πρέπει να το δείτε σε συνάρτηση και με την παράγραφο 13, που συντρέχει το ίδιο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Αυτό όχι.

ΠΡΟΚΟΠΗΣ ΠΑΥΛΟΠΟΥΛΟΣ: Επίσης, κύριε Υπουργέ, στην ίδια παράγραφο μιλάτε για νομικό εκπρόσωπο. Προφανώς θέλετε να πείτε νόμιμο εκπρόσωπο και όχι νομικό εκπρόσωπο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σωστά, νόμιμο εκπρόσωπο.

ΠΡΟΚΟΠΗΣ ΠΑΥΛΟΠΟΥΛΟΣ: Εδώ θα σας έλεγα και το εξής. Γιατί δεν δέχεσθε εδώ να υπογράφει ο δικηγόρος και ο νόμιμος εκπρόσωπος και δέχεσθε μόνο το δικηγόρο;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Θα δώσω τιμή στο δικηγόρο. Δεν θα τον πετάξουμε το δικηγόρο.

ΠΡΟΚΟΠΗΣ ΠΑΥΛΟΠΟΥΛΟΣ: Το ίδιο πάντως είναι και με τον διάδικο, κατά την εκτίμησή μου. 

Τέλος, αυτή η παρατήρηση ουσίας που έχω να κάνω σ'αυτήν την παράγραφο και είναι πολύ περισσότερο ουσιαστική είναι η εξής. Δημιουργείτε στην παράγραφο αυτή - ορθώς και το δεχόμαστε απολύτως- ανακοπή ερημοδικίας για την μη παράσταση δικηγόρου σε περίπτωση ανωτέρας βίας. Μόνο που δημιουργείτε ειδική ανακοπή ερημοδικίας με ειδικές προθεσμίες. Ενώ πρέπει να βάλετε την κοινή ανακοπή ερημοδικίας, όπως το κάνετε παρακάτω στην παρ. 15. Δηλαδή, πείτε ότι ένας λόγος ανακοπής ερημοδικίας παραπάνω, είναι η μη παράσταση πληρεξούσιου δικηγόρου για λόγους ανωτέρας βίας. Εάν το πείτε, έχουμε την κοινή ανακοπή ερημοδικίας, η οποία είναι ενοποιημένη και δεν δημιουργούνται πλείονες ανακοπές ερημοδικίας που μπορεί να δημιουργήσουν πολλά προβλήματα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είχαμε ορισμένες παρατηρήσεις από το Συμβούλιο της Επικρατείας ή και παραινέσεις τις οποίες σεβάστηκα. Λοιπόν, μην το θίγετε αυτό.

ΠΡΟΚΟΠΗΣ ΠΑΥΛΟΠΟΥΛΟΣ: Είναι αυτή παραίνεση; Το Συμβούλιο της Επικρατείας θέλει να έχουμε δύο ανακοπές ερημοδικίας; Θα παρακαλούσα τους συνεργάτες σας να το δουν, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Παυλόπουλε, δεν υπάρχουν συνεργάτες εδώ...

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, θα 

Σελίδα 5517 

παρακαλέσω να μιλάτε από μικροφώνου, γιατί δεν ακούγεσθε και υπάρχει το θέμα των Πρακτικών.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είπα στον κ. Παυλόπουλο, ότι δεν υπάρχουν συνεργάτες εδώ. Υπάρχει εδώ Βουλή και υπάρχει και Υπουργός. Αν θέλετε, σας λέγω ότι δεν έχω ούτε συμβούλους.

ΠΡΟΚΟΠΗΣ ΠΑΥΛΟΠΟΥΛΟΣ: Το γνωρίζω. Συνεργάτες είπα, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχουν την ιδιότητα του συμβούλου, λένε τις απόψεις τους, αλλά εγώ αποφασίζω.

ΠΡΟΚΟΠΗΣ ΠΑΥΛΟΠΟΥΛΟΣ: Το δέχομαι αυτό που λέτε, κύριε Υπουργέ, αλλά πάντως επαναλαμβάνω ότι θα μου φαινόταν παράξενο το Συμβούλιο της Επικρατείας να εισηγείται τη δημιουργία ανακοπών ερημοδικίας δύο ταχυτήτων.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Παυλόπουλε, έχουμε ορισμένες παραινέσεις του Συμβουλίου της Επικρατείας, τις οποίες αποδέχθηκα. Γι'αυτό λέγω αλλού ναι και αλλού όχι. Τώρα, μην ανοίξουμε συζήτηση. Δεν είπε αυτά το Συμβούλιο της Επικρατείας. Κάτι άλλο είπε. Αλλά εγώ είπα. Δέχεσθε αυτό; Εντάξει. Δεν το δέχεσθε; Το σβήνω. Διότι οι άνθρωποι συζητούνται. Κάπου αλλού δεν συζητούνται ή δεν συζητούν.

ΠΡΟΚΟΠΗΣ ΠΑΥΛΟΠΟΥΛΟΣ: Στην παράγραφο 3, κύριε Υπουργέ, για να μην καθυστερώ εισάγετε το σύστημα το οποίο επαναφέρετε και στην παρ. 14, της συμφωνίας μη παράστασης.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το απαλείψαμε.

Θα μου επιτρέψετε να πω το εξής. Στην πρώτη συζήτηση τις πρώτες παρατηρήσεις τις έχουμε γραμμένες. Θέλετε να σας τις δώσω; 

ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, κύριε Υπουργέ, ευχαριστώ. Αυτό ήταν το μόνο που δεν είχα δει.

Στην παράγραφο 6 έχω μια άλλη παρατήρηση ουσιαστική. 'Οπως έχετε τη σχετική διάταξη, λέτε ότι υπάγονται στη δικαιοδοσία του Μονομελούς Πρωτοδικείου διαφορές ουσίας που είναι μέχρι 500.000 δραχμών. Θα δημιουργηθεί πρόβλημα στη νομολογία εάν δεν αναδιατυπώσετε τη διάταξη ως εξής. "Από τις διαφορές ουσίας που υπάγονται στη δικαιοδοσία των τακτικών διοικητικών δικαστηρίων, εκείνες που αφορούν κυρώσεις αυτού του είδους και είναι μέχρι 500.000 δραχμές, υπάγονται στο Μονομελές Πρωτοδικείο." 'Οπως το έχετε είναι σαν να ουσιαστικοποιείτε όλες τις χρηματικές διαφορές, όλες δηλαδή τις διαφορές από επιβολή χρηματικών κυρώσεων. Οι οποίες όμως δεν είναι όλες διαφορές ουσίας. Υπάρχουν διαφορές που είναι ακυρωτικές, π.χ. οι διαφορές από κυρώσεις του Εθνικού Συμβουλίου Ραδιοτηλεόρασης. 'Ετσι όπως το έχετε υπάρχει πρόβλημα.

Και επίσης, πρέπει να προσθέσετε στην έβδομη γραμμή μια λέξη, εκεί που λέει "ποσού μέχρι πεντακοσίων χιλιάδων δραχμών". Πρέπει να πείτε "συνολικού ποσού" για να συμπεριλάβετε και το θέμα των πολλαπλών τελών ή άλλων μορφών προσθέτων, τα οποία δεν περιλαμβάνονται εδώ. Αλλιώς, πάλι θα έχει πρόβλημα ερμηνείας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μάλιστα. Διατυπώστε το, να το δώσετε.

ΠΡΟΚΟΠΗΣ ΠΑΥΛΟΠΟΥΛΟΣ: Ναι, κύριε Υπουργέ.

Στην παρ. 9, κύριε Υπουργέ, επειδή ξέρω ότι με τη γλώσσα έχετε ιδιαίτερες σχέσεις, λέει "η απόφαση εκδίδεται σε συμβούλιο". Το "εν συμβουλίω" το έχετε διατυπώσει "σε συμβούλιο". Πιστεύω ότι ο όρος δεν είναι ορθός. Το ορθότερο θα ήταν να πούμε ότι "η απόφαση εκδίδεται από το δικαστήριο "εν συμβουλίω". Είναι σαφές ότι το "εν συμβουλίω" δεν μεταγλωτίζεται "σε συμβούλιο", στη δημοτική.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχετε δίκιο, αλλά δεν το έγραψα εγώ το νομοσχέδιο. 'Οπως ξέρετε, το βρήκα κατατεθειμένο.

ΠΡΟΚΟΠΗΣ ΠΑΥΛΟΠΟΥΛΟΣ: Μα σας είπα, την ευαισθησία σας την ξέρω.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεκτόν.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αφήστε το "εν συμβουλίω".

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι, "εν συμβουλίω". Δεν θα πετάξουμε και όλη την καθαρεύουσα. 'Οχι, "ένορκα", "ενόρκως" να λέμε. "Ενόρκως", όπως το ξέρει όλος ο κόσμος. Το έχω πει και στα δικαστήρια και στους δικαστές.

ΠΡΟΚΟΠΗΣ ΠΑΥΛΟΠΟΥΛΟΣ: Εδώ θα μου επιτρέψετε, κύριε Υπουργέ, επίσης μια σημαντική παρατήρηση τουλάχιστον κατά την εκτίμησή μου στην παρ.9. Στην παρ. 9, πάντα κατά την εκτίμησή μου, έχει γίνει ένα λάθος. 'Εχει γίνει ένα λάθος, όπως ακριβώς έχει διατυπωθεί η σχετική παράγραφος. Το άρθρο 31, παρ.3, του π.δ. 341/1978 μίλαγε γενικώς για προσφυγή χωρίς να βάζει Μονομελές, Πολυμελές Πρωτοδικείο. Μίλαγε για προσφυγή, -και ορθώς. Πρέπει να αναδιατυπωθεί η σχετική παράγραφος και να πείτε ότι η απόφαση εκδίδεται εν συμβουλίω αν πρόκειται για υπόθεση καθ'ύλην αρμοδιότητας δικαστηρίου πολυμελούς σύνθεσης, (όχι Πρωτοδικείου, γιατί η προσφυγή στα διοικητικά δικαστήρια δικάζεται και από το Εφετείο στις διαφορές από προμήθειες, ή διοικητικές συμβάσεις.)

Δηλαδή, η διατύπωση θα έχει ως εξής: "Κατ'αίτηση του ασκήσαντος την προσφυγή το δικαστήριο μπορεί με αιτιολογημένη απόφασή του να αναστείλει την εκτέλεση της προσβαλόμενης πράξης μέχρι να εκδοθεί οριστική απόφαση επί της προσφυγής. Η απόφαση εκδίδεται εν συμβουλίω αν πρόκειται για υπόθεση της καθ'ύλην αρμοδιότητας δικαστηρίου πολυμελούς σύνθεσης και από δικαστή οριζόμενο από τον Πρόεδρο αν πρόκειται για υπόθεση της καθ'ύλην αρμοδιότητας δικαστηρίου μονομελούς σύνθεσης".

Στην παρ. 10, πρέπει να προσθέσετε στην αναστολή τη λέξη "αιτιολογημένη". Προφανώς έχει φύγει εκ παραδρομής, γιατί πάντοτε η απόφαση επί της αναστολής πρέπει να είναι αιτιολογημένη. Το έχετε σε όλες τις άλλες περιπτώσεις.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Πού είναι αυτό; Διαβάστε το, παρακαλώ.

ΠΡΟΚΟΠΗΣ ΠΑΥΛΟΠΟΥΛΟΣ: Στην παρ. 10, κύριε Υπουργέ, λέτε: "Μετά από αίτηση του ενδιαφερομένου, ο Πρόεδρος του δικαστηρίου στο οποίο εκκρεμεί το ένδικο μέσο, μπορεί να διατάξει την αναστολή εκτελέσεως της απόφασης, με ανάλογη εφαρμογή του άρθρου 10.

Λοιπόν, στην παρ. 10, εδάφιο 2, πρέπει να προστεθεί η λέξη "αιτιολογημένη".

Στην παρ. 15, αν ρίξετε μια ματιά, το ίδιο λέτε με αυτό που ορίζετε στην παρ.2. Δηλαδή δημιουργείται ορθώς ανακοπή ερημοδικίας για τη μη παράσταση δικηγόρου εκ λόγου ανωτέρας βίας. Αλλά παραπέμπετε και λέτε ότι ισχύει κοινή ανακοπή ερημοδικίας. Αυτό σας έλεγα πριν. 'Οπως το έχετε στην παρ. 15, να το κάνετε και στην παρ.2. Δηλαδή, λόγος ανακοπής ερημοδικίας είναι σύν τοις άλλοις και η μη παράσταση δικηγόρου εκ λόγων ανωτέρας βίας. Και ενοπιούμε την ανακοπή ερημοδικίας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Γράψτο, βρε αδερφέ και αυτό, να ησυχάσουμε.

ΠΡΟΚΟΠΗΣ ΠΑΥΛΟΠΟΥΛΟΣ: Εντάξει.

Και τέλος, τελευταία παρατήρηση, κύριε Υπουργέ, στην οποία πράγματι νομίζω ότι πρέπει να συμφωνήσουμε γιατί είναι σημαντική.

Στην παρ.23, ορθώς λέτε ότι, αν υποθέσουμε ότι ένα δικαστήριο είναι αρμόδιο για να δικάσει μια διαφορά...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εγινε άρθρο αυτοτελές το 23.

ΠΡΟΚΟΠΗΣ ΠΑΥΛΟΠΟΥΛΟΣ: Μάλιστα.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΠΡΟΚΟΠΗΣ ΠΑΥΛΟΠΟΥΛΟΣ: Τι συμβαίνει στην πράξη και σας το λέω με τη δικηγορική σας ιδιότητα περισσότερο. Πολλές φορές συμβαίνει να πηγαίνουμε στο δικαστήριο που είναι αναρμόδιο, αυτό να παραπέμπει, αλλά να μην είναι σε θέση να χορηγήσει αναστολή εκτέλεσης, όσο επείγον και αν είναι το ζήτημα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Προχθές στην Πάτρα, αναρμόδιο δικαστήριο έδωσε αναστολή. Γιατί δεν υπήρχε αρμόδιο, λέει.

Σελίδα 5518 

ΠΡΟΚΟΠΗΣ ΠΑΥΛΟΠΟΥΛΟΣ: Λοιπόν;

Σας προτείνω να προσθέσετε στο άρθρο, την εξής διατύπωση:

"Αν το ένδικο βοήθημα ασκηθεί σε αναρμόδιο διοικητικό δικαστήριο, η αναστολή εκτελέσεως της πράξεως, ή οποιασδήποτε συνέπειας, που η πράξη αυτή έχει κατά νόμο μπορεί να διατάσσεται, εάν υπάρχει κατεπείγον από το δικαστήριο αυτό μέχρι να παραπεμφθεί η υπόθεση στο αρμόδιο δικαστήριο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Από αναρμόδιο δικαστήριο;

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, το αναρμόδιο δικαστήριο μπορεί να διατάξει προσωρινά μέτρα. Η δικαστική προστασία είναι κάτι, που πρέπει να το δούμε χωριστά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν μπορεί αναρμόδιο δικαστήριο να μπαίνει στα χωράφια του αρμοδίου. Ο δικηγόρος που έκανε προσφυγή στο Συμβούλιο Επικρατείας, για να έλθω π.χ. στο θέμα το προχθεσινό, που δημιουργήθηκε στην Αχαΐα, μπορούσε να ζητήσει αναστολή της εκτελέσεως της αποφάσεως, μέχρι να αποφανθεί το Συμβούλιο Επικρατείας. Φαίνεται δεν το ζήτησε και πήγε στο Διοικητικό Εφετείο, γιατί τα είχε καλά με δαύτους και έγινε όλο αυτό το ιστόρημα, που είναι σε βάρος της απονομής της δικαιοσύνης.

'Ολα τ' άλλα τα δέχθηκα, αλλά αυτό δεν το δέχομαι, για λόγους ηθικής τάξεως.

ΠΡΟΚΟΠΗΣ ΠΑΥΛΟΠΟΥΛΟΣ: Το Συμβούλιο Επικρατείας είχε δεχθεί με απόφασή του αυτή τη δυνατότητα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είναι δικολαβικά αυτά που μου λέτε και εγώ δεν θέλω δικολαβικά. Θέλω δικηγορικά.

ΠΡΟΚΟΠΗΣ ΠΑΥΛΟΠΟΥΛΟΣ: Καθόλου, κύριε Υπουργέ. 

Συλλογίζομαι απλώς και μόνο τους διαδίκους στην επαρχία, οι οποίοι δεν γνωρίζουν πολλές φορές θέματα δικαιοδοσίας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τα γνωρίζει ο δικηγόρος. Να πάνε στο δικηγόρο.

ΠΡΟΚΟΠΗΣ ΠΑΥΛΟΠΟΥΛΟΣ: Δεν είναι πάντα εύκολο, κύριε Υπουργέ. Και γνωρίζετε πολύ καλά, ότι η προσωρινή δικαστική προστασία είναι κάτι, το οποίο, εάν συντρέχει λόγος κατεπείγοντος, θα μπορεί να το κρίνει κάθε δικαστήριο. Είναι μια επιεικής λύση. Δεν είπα να είναι σε κάθε περίπτωση, αλλά μόνο αν κρίνει το αναρμόδιο δικαστήριο, ότι επειγόντως πρέπει να υπάρξει αναστολή. Και δεν είπα να δώσει οριστική αναστολή. Φοβούμαι, ότι αυτό το πράγμα θα δημιουργήσει προβλήματα στην πράξη.

Αν δεν το δέχεστε, δεν υπάρχει ζήτημα. Η Νέα Δημοκρατία θα ψηφίσει τη σχετική διάταξη, γιατί σας είπα ότι παρά τις επιμέρους παρατηρήσεις...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αφού είναι εδώ ο Επίτιμος Πρόεδρός της, θα τις ψηφίσει.

ΠΡΟΕΔΡΕΥΩΝ (Λουκάς Αποστολίδης): Κύριε Παυλόπουλε, παρακαλώ ολοκληρώστε.

ΠΡΟΚΟΠΗΣ ΠΑΥΛΟΠΟΥΛΟΣ: Ολοκλήρωσα, κύριε Πρόεδρε, και ευχαριστώ για την ανοχή την οποία δείξατε.

ΠΡΟΕΔΡΕΥΩΝ (Λουκάς Αποστολίδης): Και εγώ σας ευχαριστώ. 'Οταν πρόκειται περί της ουσίας του νομοσχεδίου ασφαλώς υπάρχει ανοχή από το Προεδρείο.

(Στο σημείο αυτό ο Υπουργός Δικαιοσύνης κ. Ευάγγ. Γιαννόπουλος καταθέτει στα Πρακτικά σχετικές τροποποιήσεις στο άρθρο 4, οι οποίες έχουν ως εξής:

"'Αρθρο 4

Παρ. 1α. Οι προθεσμέις για την άσκηση των ενδίκων βοηθημάτων και μέσων κ.λπ. ως έχει στο κείμενο.

'Αρθρο 4

Παρ. 6. Από τις διαφορές ουσίας που ανήκουν στη δικαιοδοσία των τακτικών διοικητικών δικαστηρίων, στην αρμοδιότητα του μονομελούς διοικητικού κ.λπ. ως έχει στο κείμενο.

Παρ. 6. Μετά τις λέξεις "επιβολή χρηματικών κυρώσεων" τίθεται η λέξη "συνολικού".

Παρ. 9. Η απόφαση εκδίδεται εν συμβουλίω αν πρόκειται για υπόθεση της καθ' ύλην αρμοδιότητος δικαστηρίου πολυμελούς σύνθεσης και από δικαστή οριζόμενο από τον πρόεδρο αν πρόκειται για υπόθεση της καθ' ύλην αρμοδιότητας δικαστηρίου μονομελούς σύνθεσης.

Παρ. 10. εδ(2) μετά τις λέξεις "μπορεί να διατάξει" τίθενται οι λέξεις "με αιτιολογημένη απόφαση".").

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, δεν μπορώ να μην επισημάνω το ιδιαίτερο συναινετικό κλίμα που καλλιεργήθηκε και με την ευαισθησία του κυρίου Υπουργού Δικαιοσύνης στο συζητούμενο νομοσχέδιο.

Θέλω να επισημάνω, στο άρθρο 4, δύο ειδικότερα σημεία.

Το σημείο που επιτρέπει την αναστολή εκτέλεσης διοικητικών πράξεων, που είναι μια γόνιμη πρόβλεψη, γιατί σε πολλές περιπτώσεις οι αποφάσεις της είναι προϊόν ειδικής ευαισθησίας που παραβιάζουν, τουλάχιστον, την αρχή της επιείκειας.

Η αναστολή δίνει τη δυνατότητα στον υπεύθυνο και να προετοιμάσει την εκπλήρωση της υποχρεώσεώς του και να θεμελιώσει την ελπίδα ότι στο δεύτερο κλιμάκιο στο πλαίσιο της δικαιοσύνης θα βρει περισσότερη κατανόηση.

Επίσης, είναι γόνιμη η πρόβλεψη, οι αποφάσεις του Μονομελούς Διοικητικού Δικαστηρίου να εφεσιβάλονται στο Τριμελές Διοικητικό Δικαστήριο με τα πλεονεκτήματα που προκύπτουν εντεύθεν από τη συγκεκριμένη ρύθμιση.

Από το άρθρο 5, θα επισημάνω την πρόβλεψη της συμβιβαστικής απόπειρας επιλύσεως της διαφοράς, που και τον φόρτο των δικαστηρίων αμβλύνει και την ταχύτητα εξυπηρετεί και πιστεύω όλη την καταπόνηση των διαδίκων.

Είναι μια πρόβλεψη ολοκλήρωσης των σχετικών διατάξεων, είναι μια γόνιμη πρόβλεψη.

Και βέβαια, την τελευταία επισήμανση στο άρθρο 5, που αφορά την έκδοση διαταγής απόδοσης του μισθίου, που κινείται μέσα στην εναρμόνιση των οριακών απαιτήσεων, να μη μπορούν οι δύστροποι, οι κακοπληρωτές, οι απατεώνες -αν θέλετε, για να καταφύγω στο χαρακτηρισμό- να διαιωνίζουν με τις ενδιάμεσες δικονομικές δυνατότητες, που είχαν την παραμονή τους στο ακίνητο και απο την άλλη μεριά, βέβαια, την ευαισθησία που οφείλουμε σε κάποιες αδύνατες τάξεις, για τις οποίες η ευαισθησία αυτή πρέπει να είναι έμπρακτη. Νομίζω, ότι η διάταξη κινείται μέσα σ' αυτήν την εναρμόνιση και λύνει το θέμα.

ΠΡΟΕΔΡΕΥΩΝ (Λουκάς Αποστολίδης): Ο Επίτιμος Πρόεδρος της Νέας Δημοκρατίας κ. Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, θα ήθελα να επωφεληθώ για να κάνω μερικές γενικές παρατηρήσεις, μεταφέροντας στην Αίθουσα αυτή, τη φωνή του απλού πολίτη.

Το πρώτο πράγμα που θέλω να επισημάνω είναι, κύριε Υπουργέ της Δικαιοσύνης, η πολυνομία, κατάρα του Τόπου μας, κατάρα της Χώρας, επί πολλά χρόνια. Μία πολυνομία, η οποία δεν δικαιολογείται, διότι οι ίδιες Κυβερνήσεις κάνουν νόμους, τους οποίους οι ίδιες λίγο μετά αλλάζουν. Πολύπλοκους νόμους, τους οποίους η Βουλή με δυσκολία παρακολουθεί και από τους παριστάμενους Βουλευτές, ελάχιστοι, είναι δυνατόν μέχρι την τελευταία λεπτομέρεια να γνωρίζουν.

Θα ήταν καλό να έχουμε περισσότερη σταθερότητα στη Δικαιοσύνη, λιγότερους νόμους και όχι τόσο συχνές αλλαγές. Διότι, κύριοι συνάδελφοι, υπάρχει και η νομολογία. Εδώ, ξεχάσαμε, ότι τα δικαστήρια με τη νομολογία τους τελικά, συμπληρώνουν το δικό μας νομοθετικό έργο. Εμείς, δε, παρεμβαίνουμε συνεχώς, παρεμποδίζοντας συχνά και τη νομολογία των δικαστηρίων, κάτι το οποίο δεν βοηθά σε τελική ανάλυση την υπόθεση της Δικαιοσύνης.

Αυτή είναι η πρώτη παρατήρηση που θέλω να κάνω.

Η δεύτερη παρατήρηση αναφέρεται στο Συμβούλιο της Επικρατείας. 

Κύριε Πρόεδρε, όσοι παροικούμε στην Ιερουσαλήμ, ζούμε σ' αυτήν τη Χώρα, γνωρίζουμε, ότι ουσιαστικώς το Συμβούλιο της Επικρατείας σήμερα έχει φθάσει σε πλήρες αδιέξοδο. Είναι αδύνατον, παντελώς αδύνατον, είναι μαθηματικώς βέ-

Σελίδα 5519 

βαιον, ότι δεν μπορεί να ανταποκριθεί στο έργο του. Απο κει και πέρα, υπάρχει αρνησιδικία. Ο πολίτης δεν προστατεύεται. Ασχολούμαστε με τη λεπτομέρεια και το μεγάλο πρόβλημα δεν το βλέπουμε. Και αυτό είπα στην πολύ σύντομη παρέμβασή μου επί της αρχής, ότι και το Συμβούλιο της Επικρατείας πρέπει να ασχοληθεί με αυτό, να κάνει προτάσεις τι πρέπει να γίνει, για να μπορούν επιτέλους οι πολίτες να βρούν το δίκιο τους, να πάρουν μία δικαστική απόφαση. Είναι πολύ βαρύ αυτό που γίνεται και καλόν είναι, κάποτε, το ταχύτερο να το συνειδητοποιήσουμε και να παρθούν γενναίες αποφάσεις. Γενναίες τομές πρέπει να γίνουν. Δεν μπορούν να περιμένουν οι πολίτες χρόνια, για να απονεμηθεί ιδιαίτερα η Δικαιοσύνη σ' αυτό το χώρο.

Φυσικά, είναι αυτονόητο, κύριε Πρόεδρε, -το είπα και θα το ξαναπώ και πάλι, αλλά νομίζω, ότι παραβιάζω ανοικτές θύρες- ότι πρέπει κάποτε η σύγχρονος τεχνολογία να μπει στα δικαστήρια. Μιλάμε για καθαρογραφή αποφάσεων. Και είναι δυστυχώς αναγκαίο, κύριε Αυδή, να τις καθαρογράφουν οι διάδικοι και δεν θα στάξει η ουρά του ποντικού, εάν επιβαρυνθούν με ελάχιστα χρήματα. Διότι, πόσο θα στοιχίσει η δακτυλογράφηση μερικών σελίδων; Αυτό είναι το πρόβλημά σας; Αυτό σας εμάρανε; 

Εγώ είχα μία περίπτωση και την έφερα εδώ, ενώπιον της Εθνικής Αντιπροσωπείας, κοινωνικού ενδιαφέροντος, γενικοτέρου, αφορούσε φτωχούς αγρότες, αναδασμό και έπρεπε να περιμένω ενάμιση χρόνο για να γίνει η αντιγραφή. Τότε έμαθα, μετά φρίκης και δέους, ότι οι αποφάσεις του Συμβουλίου Επικρατείας για να καθαρογραφούν, χρειάζονται ενάμιση χρόνο. 

'Αρα, καλά γίνεται η διάταξη αυτή, δίνει μία λύση πρόχειρη, αλλά όχι πλήρη και όχι τη σωστή. Διότι, έχετε δίκιο θεωρητικά, πρέπει να βρεθεί μία λύση, η μηχανογράφηση να μπει και μέσα στα έξοδα που επιβαρύνεται ο Ελληνικός Λαός για τη λειτουργία της Δικαιοσύνης να προστεθεί και αυτή.

Διότι, όλοι οι παράγοντες, ως γνωστόν, πληρώνονται γιατί δεν δουλεύει κανείς δωρεάν. Και σε τελική ανάλυση, αυτά τα πληρώνει ο απλός 'Ελληνας πολίτης. 'Ετσι λοιπόν, πρέπει να βοηθήσουν στο να καταλήγει κάπου και γρήγορα. 

Η τρίτη παρατήρηση -γενικής φύσεως και αυτή- αναφέρεται στην πτωχευτική διαδικασία. Κύριε Πρόεδρε, κύριε Υπουργέ της Δικαιοσύνης, όλοι μας γνωρίζουμε, ότι η πτωχευτική διαδικασία αποτελεί όνειδος για τη σημερινή εποχή. Είναι όνειδος γιατί στην πραγματικότητα, τι συμβαίνει; Η πτωχευτική περιουσία χρησιμοποιείται αποκλειστικά προς όφελος των παραγόντων οι οποίοι βοηθούν στη διατήρηση της εκκρεμότητας μερικά χρόνια. Αυτή είναι η πραγματικότητα. Δεν θέλω να προχωρήσω παραπέρα. Και σε τελική ανάλυση πτωχεύει ο ατυχής πολίτης, χάνει την περιουσία του, υφίσταται όλη αυτή την ταλαιπωρία και οι δανειστές δεν εισπράττουν τίποτε. Και όσο μεγαλύτερη είναι η περιουσία, τόσο πιο μεγάλος είναι ο κίνδυνος να επιπέσουν ως ακρίδες οι πάντες για να μην πάρουν τελικά οι δανειστές απολύτως τίποτα και ο πτωχεύσας να υποστεί τις συνέπειες.

Κύριε Πρόεδρε, στον Κώδικα ο οποίος ετοιμάζεται -κύριε Υπουργέ της Δικαιοσύνης, πρέπει σε αυτό να εποπτεύσετε και γι' αυτό μιλάω επάνω σε αυτό το θέμα- πρέπει να φροντίσουμε να δοθούν κατευθύνσεις, να είναι γρήγορες και αποτελεσματικές οι διαδικασίες, να τελειώνει μια ώρα αρχύτερα η πτωχευτική διαδικασία. Δεν μπορεί η πτωχευτική διαδικασία να κρατά ατελείωτα χρόνια και να ευχόμαστε να κρατήσει περισσότερα, διότι υπάρχουν άνθρωποι οι οποίοι έχουν συμφέρον.

Εν τω μεταξύ, βέβαια, αναγκάζεσθε να παρέμβετε. Και παρεμβαίνετε προς τη σωστή κατεύθυνση. Δεν είναι κακές οι παρεμβάσεις οι οποίες κάνετε. Δεν είναι αυτό το οποίο εγώ θα ήθελα. Εγώ θα ήθελα η πτωχευτική διαδικασία με τα σύγχρονα πρότυπα -εμείς ζούμε στο παρελθόν- να είναι ταχεία και αποτελεσματική.

Εν συμπεράσματι, κύριε Πρόεδρε, αυτό το οποίο περιμένει ο Λαός από εμάς είναι να απλοποιηθεί η δικαιοσύνη, να γίνει γρήγορη και να αποδίδεται κατά τον καλύτερο δυνατό τρόπο. Προς την κατεύθυνση αυτή οι πρακτικές αντιλήψεις, αυτό το οποίο ο απλός κόσμος σκέπτεται, καλό είναι να φτάνουν μέχρι και την Αίθουσα αυτή, διότι ακριβώς επειδή εμείς οι νομικοί έχουμε μάθει να μιλούμε για τα θέματα που μας αφορούν ιδιαίτερα ή που συνδέονται με περίπλοκες διαδικασίες, καμιά φορά το παράπονο του απλού πολίτη δεν φτάνει ίσαμε εδώ και χάνουμε το δάσος βλέποντας τα δέντρα.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίαση παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι έξι μαθητές και μαθήτριες με δύο συνοδούς καθηγητές από το 35ο Λύκειο Αθηνών.

(Χειροκροτήματα απ' όλες τις Πτέρυγες)

Ο Υπουργός Δικαιοσύνης κ. Ευάγγελος Γιαννόπουλος έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι, κατ' αρχήν ήθελα να απαντήσω στον κ. Βαρβιτσιώτη, τον οποίο παρεκάλεσα να είναι εδώ, σχετικά με το θέμα των τροπολογιών που τάχα εμείς εισφέρουμε, επιφέρουμε, μπάζουμε, δεν ξέρω πώς. Και απήντησα ότι ο ίδιος ο κ. Βαρβιτσιώτης, κάποτε, πέρασε βιαίως και δρομέως κάποια βραδιά -ήμουν τότε Κοινοβουλευτικός Εκπρόσωπος του ΠΑ.ΣΟ.Κ., ήμασταν στην Αντιπολίτευση- κάπου δεκατρείς τροπολογίες, καίτοι είχαμε συνεννοηθεί να τις συζητήσουμε την επόμενη ημέρα, παρούσης και της κας Μπενάκη τότε. Και του έφερα τα Πρακτικά της Βουλής, εκείνης του 1993, που ήταν Πρωθυπουργός ο κ. Μητσοτάκης, για να τα δει. Τα είδε και "ώχετο απιών" που λέμε, ή κοινώς, το "έκοψε λάσπη". Πρώτον αυτό.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Απόψε, υπάρχει ειδικός λόγος.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ειδικός λόγος. Δεν ξέρω. Πάντως, του τα έδειξα, γιατί εγώ συμβαίνει να έχω γερή μνήμη, τουλάχιστον για τα τελευταία συμβάντα ή των τελευταίων χρόνων τα γεγονότα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Διατηρείτε την καλή σας μνήμη.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ευχαριστώ πολύ, κύριε Πρόεδρε.

'Υστερα είπε για μένα: "Αλήθεια, διερωτώμαι. Τώρα θυμήθηκε την ανάγκη προστασίας του Κράτους ο Υπουργός της Δικαιοσύνης; Τώρα διερωτάται γιατί το Κράτος -και ορθώς- πρέπει να προστατεύεται; 'Οταν ηγείτο διαδηλώσεων, συγκεντρώσεων που είχαν στην ουσία ανατρεπτικό χαρακτήρα, δεν το θυμόταν";

Κύριοι συνάδελφοι, ουδέποτε εγώ εστράφην κατά του Κράτους. Εστράφην κατά των κυβερνήσεων του αυταρχικού κράτους, του παρακράτους, του παρασυντάγματος και κατά των κυβερνήσεων της αυταρχικής νομοθεσίας. Κατά του Κράτους ποτέ!

Ακόμη και όταν επιχειρούσαμε -μιλάω για τα Δεκεμβριανά- να λύσουμε κάποια προβλήματα εσωτερικά και εκείνη η μάχη δεν ήταν κατά του Κράτους. 'Ηταν κατά της τότε κρατούσης καταστάσεως ή κυβερνήσεως, καίτοι ήταν η μισή τότε, γιατί είχαν παραιτηθεί οι Εαμικοί.

Και έρχομαι τώρα στο νομοσχέδιο, κύριοι συνάδελφοι.

Κατ' αρχήν, στην παράγραφο εκείνη που αφορά το άρθρο 642 του Κώδικα Πολιτικής Δικονομίας, το χρονικό διάστημα των δεκαπέντε ημερών, κύριε Αυδή, ορίζεται σ' ένα μήνα.

Στο άρθρο 642Δ' του Κώδικα Πολιτικής Δικονομίας στην παράγραφο 2, εδάφιο στ', το χρονικό διάστημα των δεκαπέντε ημερών ορίζεται σε δύο μήνες.

Στην παράγραφο 3, το χρονικό διάστημα των δεκαπέντε ημερών ορίζεται σε δύο επίσης μήνες.

Η παράγραφος 4 διαγράφεται.

'Ερχομαι τώρα στην παρατήρηση εκείνη για τα αυτοκινητιστικά. 'Εχουμε έτοιμη απόφαση, κύριε συνάδελφε εκ Γιαννιτσών. Απόφαση του Υπουργού Δικαιοσύνης, που έχω δικαίωμα ή δικαιοδοσία και το ορίζουμε αυτό από 1ης Γενάρη του 1998.

Κύριοι συνάδελφοι, μίλησε ο επίτιμος Πρόεδρος της Νέας 

Σελίδα 5520 

Δημοκρατίας κ. Μητσοτάκης για την πολυνομία. Πράγματι έχουμε πολυνομία. Αυτό όμως δεν συμβαίνει μόνο σε μας. Συμβαίνει και στα άλλα κράτη. Γι' αυτό από την Ευρωπαϊκή 'Ενωση υπήρξε κάποια παρατήρηση ότι πρέπει να κωδικοποιήσουμε και εμείς τη νομοθεσία μας. Και αυτό θα γίνει.

Διορθώνουμε αποσπασματικά, καμιά φορά και περιθωριακά ορισμένα ζητήματα. 'Ερχεται η ζωή, ανατρέπει εκείνες τις καταστάσεις και πρέπει και εμείς να προσαρμοσθούμε. Δεν είναι η πολυνομία μία διάθεση των Υπουργών των εκάστοτε κυβερνήσεων, για να κάνουν νόμους. Διορθώνουν κάποια πράγματα.

'Ομως, στον Εμπορικό Κώδικα που θα κωδικοποιήσουμε τώρα θα λάβουμε υπόψη αυτά περί της πτωχευτικής διαδικασίας η οποία πράγματι και για μένα αποτελεί όνειδος. Και είναι σωστά εκείνα τα οποία παρατηρήθησαν.

Τον Κώδικα Πολιτικής Δικονομίας επίσης και αυτόν, εξ υπαρχής, θα τον αναμορφώσουμε.

Τώρα, για το δικαστικό ένσημο -για τα εργατικά θέματα- μέχρις ενός εκατομμυρίου, νομίζω ότι είναι καλά. Από εκεί και ύστερα θα δούμε. Δεν μπορούμε να πάμε παραπάνω. Αν παραστεί ανάγκη, εδώ θα είμαστε.

'Οσον αφορά το Συμβούλιο Επικρατείας, πράγματι η φιλοδοξία της Κυβερνήσεως και δική μου είναι να επιταχυνθεί η διαδικασία των δικών, να λύνονται οι διαφορές γρήγορα. Δυστυχώς, δεν παρατηρείται αυτό. Και είναι γεγονός, ότι εκκρεμούν στο Συμβούλιο της Επικρατείας ή δύο ή τρεις δεκάδες χιλιάδες υποθέσεις. Είναι γεγονός, ότι στο Συμβούλιο της Επικρατείας διεξάγονται οι δίκες ύστερα από δύο, τρία χρόνια. Και αν υπάρξει και κάποια αναβολή, πάει περισσότερο.

Σε μια συζήτηση που είχα με τον Πρόεδρο του Συμβουλίου της Επικρατείας είπα: Να σας δώσουμε έναν Αντιπρόεδρο ακόμη και τέσσερις συμβούλους ακόμη για να δημιουργήσετε και ένα άλλο τμήμα, όπου έχετε -ας μου επιτραπεί να πω- μεγάλο ζόρι, για να λυθούν κάποιες διαφορές γρηγορότερα; Δεν εδέχθη.

Αντιθέτως, εδέχθη μόνο το Ελεγκτικό Συνέδριο που εκεί κάτι θα γίνει.

Το ίδιο παραπονέθηκε και ο Πρόεδρος του Αρείου Πάγου, γιατί κάναμε έναν Αντιπρόεδρο ακόμη με τη δήλωση ότι θέλουμε και εκεί να γίνει ένα δεύτερο τμήμα για τα εργατικά.

Είναι απαράδεκτο ένας εργάτης, κάνοντας μια αγωγή, να περιμένει απόφαση ύστερα από τέσσερα χρόνια. Στον 'Αρειο Πάγο κάνει δύο χρόνια. Σ' ένα χρόνο ορίζεται η δικάσιμος και με μια αναβολή, πάει στα δύο χρόνια. 'Αλλος ένας χρόνος στα δικαστήρια επί της ουσίας, πάνε τρία-τέσσερα χρόνια. Γι' αυτό λοιπόν θα αυξήσουμε τις θέσεις Πρωτοδικών, Προέδρων, Εφετών, Προέδρων Εφετών και Αρεοπαγιτών. Δίνουμε πέντε θέσεις τώρα, θα δώσουμε άλλες πέντε μέσα στο έτος, για να επιταχυνθούν οι διαδικασίες της διεξαγωγής των δικών.

Τώρα, εάν έμεινε και κάτι άλλο, δήλωσα και πριν, θα το πω και τώρα, ότι το νομοσχέδιο για το δικαστικό μισθολόγιο ή το μισθολόγιο των δικαστών, θα κατατεθεί μέσα σε μια εβδομάδα ή μέσα σε δέκα μέρες το πολύ. Είμαι σε επαφή με τον Υφυπουργό Οικονομικών τον κ.Χριστοδουλάκη, ο οποίος έχει κάνει συζητήσεις με τους εκπροσώπους των δικαστών, με τα Σωματεία, τις Ενώσεις των Δικαστών. Πάνε καλά οι συζητήσεις.

Σ' αυτό το νομοσχέδιο λοιπόν, "περί μισθολογίου δικαστικών λειτουργών και άλλες διατάξεις", όσες περιπτώσεις μας μείνουν σήμερα από εδώ, θα μπορέσουμε να τις βάλουμε εκεί. 'Οσες είναι επείγουσες ή κατεπείγουσες, γιατί τώρα θα μπούμε και στη συζήτηση των τροπολογιών και θα σας πω ορισμένα πράγματα σε μερικές απ' αυτές.

Θα παρακαλέσω τη Νομοπαρασκευαστική Επιτροπή της Βουλής, ό,τι δεχθήκαμε στις προηγούμενες συζητήσεις, να μπουν όλα γιατί δεν έχουν μπει όλα στο σχέδιο που μου δόθηκε, για να μην κάνουμε κανένα λάθος. 

Αυτά είχα να πω, κύριε Πρόεδρε, και θα παρακαλέσω να προχωρήσουμε στη συζήτηση. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ο Επίτιμος Πρόεδρος της Νέας Δημοκρατίας, κ. Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μια φράση μόνο θα πω, κύριε Πρόεδρε. 

Γνωρίζετε, ότι είμαστε σύμφωνοι με τον κύριο Υπουργό της Δικαιοσύνης και με όλη την Αίθουσα, όσον αφορά την ανάγκη να επισπευσθεί η απονομή της Δικαιοσύνης. Αλλά θα μου επιτρέψετε, κύριε Πρόεδρε, να πιστεύω ότι είναι μόνο θέμα αριθμού δικαστών στο Συμβούλιο της Επικρατείας και στον 'Αρειο Πάγο και αντιστοίχων τμημάτων. Δεν είναι μόνο αυτό, κύριε Υπουργέ. Βεβαίως είναι και αυτό. Και μίλησα με πολύ σκληρές εκφράσεις για έναν από τους προκατόχους σας Υπουργούς, γιατί ενώ υπάρχει τόσο μεγάλη ανάγκη μείωσε τον αριθμό των Αρεοπαγιτών, ουσιαστικά κατά δέκα, για να εξυπηρετήσει κομματικές σκοπιμότητες. Και αυτό αποτελεί μια από τις ντροπές της πολιτικής μας ζωής.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Καλά τώρα να μη μιλήσουμε και για τα δικά σας, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και τώρα αναγκαστικά τους ανεβάζουμε πάλι. Αλλά δεν θέλω να μιλήσω επ'αυτών των θεμάτων. Προτιμώ να είμαι εποικοδομητικός, κύριε Υπουργέ.

Το πρόβλημα λοιπόν δεν είναι μόνο ο αριθμός. Πολύ φοβούμαι ότι το πρόβλημα είναι οι διαδικασίες, η νοοτροπία, η ψυχολογία που υπάρχει.

Θα πρέπει να καταλάβει το Συμβούλιο της Επικρατείας ότι θα πρέπει να βοηθήσει, γιατί δεν είμαι εγώ αρμόδιος να πω τι θα γίνει με τις δέκα χιλιάδες, είκοσι χιλιάδες εκκρεμότητες, ούτε και ο όποιος Υπουργός της Δικαιοσύνης. Το Συμβούλιο της Επικρατείας πρέπει να καταλάβει ότι οφείλει να προτείνει λύσεις. Περί πολλών πραγμάτων ασχολείται ο Πρόεδρος του Συμβουλίου της Επικρατείας, ας ασχοληθεί επιτέλους και μ'αυτό το θέμα και ας βοηθήσει την όποια κυβέρνηση και την Ελληνική Βουλή να δώσει λύσεις.

Θα κάνω, κύριε Υπουργέ, πάλι μια γενική παρατήρηση. Εγώ όπως είδατε δεν ήμουν σύμφωνος με το δικό μας Βουλευτή τον κ. Παυλόπουλο, σε ό,τι αφορά αναρμόδιο δικαστήριο να διατάξει αναστολή εκτελέσεως, πλην όμως και ο πολίτης θέλει προστασία. Η απόφαση επί της αναστολής εκτελέσεως από το Συμβούλιο της Επικρατείας, πόσο χρόνο θέλει; Θα πρέπει και αυτή η διαδικασία να αντιμετωπισθεί από το Συμβούλιο της Επικρατείας, γιατί είναι πάρα πολύ σημαντική.

Σε πολλές περιπτώσεις γνωρίζουμε εμείς, που δεν είμαστε στενότερα νομικοί, ότι η αναστολή της εκτελέσεως μιας απόφασης, βαρύνει αποφασιστικά επί της πολιτικής μιας κυβερνήσεως. Δεν είναι παίξε γέλασε, δεν είναι παρονυχίδα το να αποφασίσει αναστολή εκτελέσεως για ένα θέμα το οποίο συνδέεται με την εκτέλεση ενός μεγάλου αναπτυξιακού έργου, για παράδειγμα, κύριε Υπουργέ της Δικαιοσύνης.

Κατά συνέπεια, πρέπει να βρεθεί ένας τρόπος να βγαίνουν γρηγορότερα αυτές οι αποφάσεις. Πρέπει οι πολίτες να έχουν προστασία και το Συμβούλιο της Επικρατείας να καταλάβει, ότι επ'αυτού πρέπει να "σπάσει" μερικά ταμπού και να αποφασίσει να δουλέψει γρηγορότερα και αποτελεσματικότερα στην υπηρεσία του Ελληνικού Λαού.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Επίτιμε Πρόεδρε της Νέας Δημοκρατίας, επειδή μιλήσατε για τον Πρόεδρο του Συμβουλίου Επικρατείας, ο οποίος περί πολλών πραγμάτων ασχολείται, είμαι υποχρεωμένος να τον υπερασπιστώ.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν έχω καμία πρόθεση να τον θίξω. Θέλω να το ξεκαθαρίσω αυτό. Λέω απλώς, ότι είναι ένας άνθρωπος με ισχυρή προσωπικότητα ο οποίος ασχολείται με πολλά πράγματα και νομίζω ότι το πρώτο έργο το οποίο είναι στους ώμους του είναι να πει πώς μπορεί να απονεμηθεί η Δικαιοσύνη, πώς θα λυθεί αυτό το πρόβλημα.

Εγώ δεν έχω λύση. Δεν είχα λύση, ούτε ως Πρωθυπουργός. Είμαι βέβαιος ότι κι εσείς δεν έχετε λύση. Το να δεχτούμε μοιρολατρικά ότι δεν θα δουλέψει το Συμβούλιο της Επικρατείας είναι λύση; Κάτι πρέπει να γίνει, κύριε Υπουργέ. 

Σελίδα 5521 

Πιθανότατα, θα χρειασθεί και συνταγματική αναθεώρηση για να λυθεί το πρόβλημα αυτό. Δεν μπορεί ο Ελληνικός Λαός να μείνει χωρίς απονομή της δικαιοσύνης.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Επαναλαμβάνω ότι υπερασπίζομαι τον Πρόεδρο του Συμβουλίου της Επικρατείας, όπως υπερασπίζομαι τον Πρόεδρο του Αρείου Πάγου, τον Πρόεδρο του Ελεγκτικού Συνεδρίου και όλους τους δικαστικούς λειτουργούς, οι οποίοι ευόρκως εκτελούν το καθήκον τους. Εάν έχουν κάποια αντίληψη σε ορισμένα διαδικαστικά θέματα, είναι δικαίωμά τους. 'Ομως είναι δικαίωμα και του Υπουργού της Δικαιοσύνης, ορισμένα θέματα να τα φέρνει εδώ και σύμφωνα με τη βούληση και τις βουλήσεις, εσείς να τα ψηφίζετε και να τα λύνουμε.

Η επιτάχυνση των δικών είναι φιλοδοξία και της Κυβερνήσεως αλλά και δική μου προσωπικά. Είμαι στο Υπουργείο Δικαιοσύνης και δηλώνω ενώπιον υμών, της Εθνικής Αντιπροσωπείας, ότι θέλω να μου κάνετε πίστωση έξι μηνών, ώστε να λύσουμε, με τη βοήθειά σας και τη συμβολή σας -αλλού να δρομολογήσουμε, αλλού να υλοποιήσουμε- όλα όσα αφορούν τον τομέα του Υπουργείου Δικαιοσύνης. Αναφέρομαι στις φυλακές, στα δικαστήρια,στους φύλακες των φυλακών, στα σωφρονιστικά καταστήματα, στους σωφρονιστικούς υπαλλήλους, σε όλους τους κώδικες, στα πάντα. Το λέω αυτό για να μην παρεξηγηθώ.

Βρήκα έτοιμη μια νομοθεσία, σε ορισμένα θέματα. Την τροποποιήσαμε την συμπληρώσαμε, τη διορθώσαμε, αλλού τη δεχτήκαμε και σήμερα την ψηφίζουμε. 

Ακόμα, έχω μεγάλη ανάγκη σαν Υπουργός της Δικαιοσύνης να πω, ότι με τα χρήματα του ΤΑΧΔΙΚ, τα οποία εισέρευσαν σ' αυτό το ταμείο και εισρέουν υπάρχουν λεφτά. Κι αυτό έγινε χάρη και στη κα Μπενάκη -θα το πω και δημοσίως να της δώσω και ένα πιστοποιητικό- και σε άλλους συναδέλφους εδώ Υπουργούς της Δικαιοσύνης ή και υμών των Βουλευτών.

Ο κ. Βενιζέλος συγκρότησε μία επιτροπή -στα χαρτιά αναφέρεται ως μονάδα-που την ονόμασε "ΘΕΜΙΣ-ΚΑΤΑΣΚΕΥΑΣΤΙΚΗ", κατά τέτοιο τρόπο όμως που δεν μπόρεσε να λειτουργήσει. Ψηφίσατε και ψηφίσαμε, ώστε αυτή να λειτουργήσει και έτσι, όπου υπάρχει ανάγκη επισκευών, σε φυλακές, δικαστήρια, σε δικαστικά καταστήματα, θα τα κάνει αυτή η εταιρεία εντός ολίγου χρονικού διαστήματος με το 1/2 της τιμής και μείον το 1/3 του χρόνου κατασκευής. Ψηφίσαμε στο άρθρο 3 εκείνες τις διατάξεις που πέρασαν εδώ και τις οποίες συμπληρώσαμε ώστε να μην έχουμε αυτό το άγχος να τρέχουμε σε εργολάβους.

Ξέρετε, ότι για να γίνει ένα έργο, αν ακολουθήσει κανείς την διαδικασία που ορίζουν οι νόμοι, χρειάζονται δώδεκα χρόνια; Τρία χρόνια το αρχιτεκτονικό, τρία χρόνια η ανάθεση του έργου και άλλα τρία ή τέσσερα χρόνια η κατασκευή, είναι περίπου εννιά χρόνια. Νομίζω, ότι με τις νέες διαδικασίες λύνονται αυτά τα θέματα. 

Θα παρακαλέσω, λοιπόν, να ψηφίσουμε και αυτά τα άρθρα, όπως είπαμε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ : Κύριε Πρόεδρε, παρακαλώ το λόγο για λίγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αν μιλήσετε, θα ξαναμιλήσω. Να μην έχουμε αντιλογία τώρα. Να μην πω πώς κάνατε τον Κόκκινο και πέρασε είκοσι τέσσερις Εφέτες για να γίνει κάποτε Πρόεδρος του Αρείου Πάγου. Και έχετε και προβλήματα. Βλέπετε ότι εγώ δεν μιλάω αλλά μην με προκαλείτε.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Θα δώσω το λόγο για ένα λεπτό στον κ. Μητσοτάκη, χωρίς να ζητήσει το λόγο ο κύριος Υπουργός, παρ' όλο ότι το είπε και αμέσως μετά θα δώσω το λόγο στον κ. Τσοβόλα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Για τα έργα θέλω να σας ενισχύσω, κύριε Υπουργέ της Δικαιοσύνης. Εδώ στοίχειωσαν τα δικαστήρια. Γνωρίζετε, ότι το Εφετείο δεν τελειώνει όπως και κανένα έργο. Ορθώς λέτε δώδεκα χρόνια. Μπορούμε να περιμένουμε δώδεκα χρόνια;

Θα ήθελα να θυμίσω στην Εθνική Αντιπροσωπεία, πώς τέλειωσε το Συμβούλιο της Επικρατείας, το Αρσάκειο. Το Αρσάκειο δεν θα είχε τελειώσει ποτέ, εάν δεν απεφάσιζα μία ωραίαν πρωία, να φωνάξω τον τότε Πρόεδρο της Βουλής τον κ. Τσαλδάρη και να του πω "πάρε τα λεφτά από τη Βουλή και φτιάξε το έργο με γρήγορες διαδικασίες". Και τέλειωσε η επισκευή και αποκτήσαμε το Αρσάκειο. Αλλιώς θα περιμέναμε ακόμη μια δεκαετία, για να στεγαστεί το Συμβούλιο της Επικρατείας και για να απελευθερωθεί ο χώρος της Βουλής.

Σπάστε τα ταμπού επιτέλους. Προχωρήστε. Εμείς φροντίσαμε και σας φέραμε χρήματα. Εσείς, πιστεύω, ότι θα πρέπει και με αυτές τις αλλαγές που κάνετε και με άλλες, να πάρετε κι άλλα. Εγώ πιστεύω, κύριε Πρόεδρε -και γι αυτό με συγχωρείτε που επιμένω, αλλά νομίζω ότι λέω κάτι βασικό- ότι η δικαιοσύνη είναι αυτάρκης. Δεν επαιτεί η δικαιοσύνη. Η δικαιοσύνη θα δώσει και χρήματα στον κρατικό προϋπολογισμό.

Κατά συνέπεια, σπάστε τα ταμπού, σπάστε τα εμπόδια γύρω σας και προχωρήστε αποφασιστικά. Από εμάς, τουλάχιστον, θα έχετε την πλήρη στήριξη. 

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, διαπιστώνεται και ομολογείται και από τον κύριο Υπουργό ότι υπάρχει τεράστιο πρόβλημα στην ταχεία απονομή της δικαιοσύνης, προσθέτω εγώ και στην ορθή απονομή της δικαιοσύνης. Και οι λόγοι είναι κυρίως αντικειμενικοί και δευτερευόντως, υποκειμενικοί. Μερικοί από τους αντικειμενικούς λόγους, είναι οι εξής: Δεν υπάρχει ο επαρκής αριθμός των δικαστικών λειτουργών, αλλά και των δικαστικών υπαλλήλων, καθώς επίσης δεν υπάρχει μηχανοργάνωση των υπηρεσιών των δικαστηρίων, έτσι ώστε να συσσωρεύονται χιλιάδες υποθέσεις και να μπαίνουν στις συνεδριάσεις των δικαστηρίων, τόσο των διοικητικών, όσο και των πολιτικών και ποινικών. Αυτό οδηγεί με τη σειρά του στο να μην μπορεί ο δικαστής να ανταποκριθεί, σύμφωνα με τη βασική αρχή της ορθής απονομής της δικαιοσύνης, στα καθήκοντά του χωρίς να φταίει ο ίδιος.

Οι αποφάσεις καθαρογράφονται, όπως είναι γνωστό, για όσους ασκούν δικηγορία, μετά πάροδο πολλών μηνών. Αναφέρθηκαν πολλά παραδείγματα και δεν θα επιμείνω.

Επίσης, γενικά η υλικοτεχνική υποδομή υστερεί και δεν μπορεί να ανταποκριθεί στις αυξημένες ανάγκες όλων των δικαστηρίων. Χρειάζεται κατά συνέπεια, και στα διοικητικά δικαστήρια, αλλά και στα πολιτικά και στα ποινικά, να αυξηθεί ο αριθμός των δικαστών. 'Αλλωστε το είχα αναπτύξει στην πρώτη ερώτηση που είχα κάνει μετά τις εκλογές, σε αυτήν την Αίθουσα, και ο κύριος Υπουργός είχε αναλάβει κάποιες δεσμεύσεις. Χρειάζεται, όμως, το ταχύτερο δυνατό να βρεθεί τρόπος για το Λεκανοπέδιο, που είναι τεράστιο το πρόβλημα, ώστε να λειτουργήσουν και άλλες αίθουσες. Να βρεθούν άλλες αίθουσες δικαστηρίων, ώστε να γίνει αποσυμφόρηση σε μεγάλο βαθμό αυτών των εκκρεμών υποθέσεων.

Βέβαια, θα ήθελα να πω στον κύριο Υπουργό Δικαιοσύνης, ότι σε εκείνη την ερώτηση μεταξύ άλλων είχα περιλάβει και ερώτημα για το κτίριο του Εφετείου. 'Ηδη πέρασε η προθεσμία που είχε αναφέρει ο κύριος Υπουργός Δικαιοσύνης ότι θα τελείωνε. Βλέπω ότι καθυστερεί και πάλι, πάρα πολύ το Εφετείο και έτσι συνεχίζει τη λειτουργία του το Εφετείο Αθηνών κάτω από απαράδεκτες συνθήκες και γενικότερα από πλευράς εξοπλισμού.

Η άποψή μας είναι ότι θα πρέπει να αυξηθεί ο αριθμός και των διοικητικών και των πολιτικών και ποινικών δικαστών. Επίσης να ρυθμιστεί το θέμα -και υπάρχει και τροπολογία που έχουμε καταθέσει εμείς οι Βουλευτές του ΔΗ.Κ.ΚΙ.- των αντεισαγγελέων, οι οποίοι παραμένουν δέκα και δεκαπέντε χρόνια στο βαθμό του αντεισαγγελέα και δεν μπορούν να προαχθούν στο βαθμό του εισαγγελέα. 'Ετσι, ικανότατοι αντεισαγγελείς μαραζώνουν πραγματικά, κάτω από την ιδέα ότι σε αυτούς είναι φραγμένος ο δρόμος.

'Ενα άλλο θέμα αφορά τη Θεσσαλονίκη. Ο πρώην Υπουργός Δικαιοσύνης ο κ. Βενιζέλος είχε υποσχεθεί -το ανέφερε και 

Σελίδα 5522 

ο κ. Ιντζές προηγουμένως- και είχε συντάξει σχέδιο νόμου, ότι θα αποκεντρώσει τη λειτουργία των ανωτάτων δικαστηρίων που θα συνεδριάζουν τουλάχιστον δύο φορές το χρόνο στη Θεσσαλονίκη. Και το σχέδιο αυτό δεν προχώρησε. Θα θέλαμε από τον κύριο Υπουργό μία απάντηση και μία δέσμευση, ότι θα προχωρήσει σε αυτή τη ρύθμιση.

Τέλος, θέλω να επισημάνω, κλείνοντας, ότι το θέμα της ταχείας απονομής της δικαιοσύνης εξαρτάται σε πολύ μεγάλο βαθμό από τους δικαστικούς υπαλλήλους. Πρέπει να προχωρήσει η Κυβέρνηση και σε αύξηση του αντίστοιχου αριθμού μέσα από υπάρχουσες διαδικασίες, συντομεύοντας όμως αυτές τις διαδικασίες για να μπορέσει να δοθεί κάποιο έναυσμα για μία ταχύτερη και ορθότερη απονομή δικαιοσύνης.

ΠΡΟΕΔΡΕΥΩΝ (Λουκάς Αποστολίδης): Ο κ.Καλαμακίδης έχει το λόγο για δύο λεπτά.

ΙΩΑΝΝΗΣ ΚΑΛΑΜΑΚΙΔΗΣ: Κύριε Πρόεδρε, δευτερολογώντας ήθελα να κάνω ορισμένες παρατηρήσεις. Στο άρθρο 1 πράγματι η επισήμανση που έγινε από τον κ. Παυλόπουλο είναι ορθοτάτη. 'Αλλωστε το είχαμε συζητήσει. Είχαμε δει ότι υπήρχε ένα κενό. Και πράγματι πρέπει στο άρθρο 1 να προστεθεί η λέξη "και τα ένδικα βοηθήματα", διότι υπάρχει -και είναι γνωστό άλλωστε- σύγχυση στη νομολογία, πότε ένα δικόγραφο έχει τη μορφή τα ενδίκου βοηθήματος και πότε του ενδίκου μέσου.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ : 'Εγινε δεκτό, το δέχτηκε.

ΙΩΑΝΝΗΣ ΚΑΛΑΜΑΚΙΔΗΣ: Βεβαίως.

Συνεχίζω: Πότε ένα δικόγραφο φέρει τη μορφή του ενδίκου μέσου και πότε του ενδίκου βοηθήματος δεν έχει πλήρως διασαφινισθεί. Πρέπει να λήξει αυτή η σύγχυση και συνεπώς ορθότατα παρατηρήθηκε, ορθότατα έγινε δεκτή από τον κύριο Υπουργό.

Η δεύτερη παρατήρησή μου αφορά τη διαδικασία εκδόσεως διαταγής αποδόσεως μισθίου. Ακούστηκαν αντιρρήσεις και επιφυλάξεις από την άλλη πλευρά. Πρέπει να επισημάνω ότι υπάρχει μέχρι τώρα διάταξη η οποία είναι πολύ πιο σκληρή από την ρυθμιζομένη. Προβλέπεται από το άρθρο 66 του εισαγωγικού νόμου του Αστικού Κώδικα και από το άρθρο 597 του Αστικού Κώδικα, για την έξωση και καταγγελία όταν ο μισθωτής είναι δύστροπος. Απλά με τη ρύθμιση που γίνεται με το παρόν νομοσχέδιο επιχειρείται η επίσπευση αυτών των διαδικασιών, έτσι ώστε να μη βρίσκεται, ο κακόπιστος και δύσπιστος μισθωτής, στο μίσθιο, να κάνει δηλαδή χρήση του μισθίου, για διάστημα περισσότερο των δύο ετών μέχρι να τελειώσει και να οριστικοποιηθεί η διαδικασία της εξώσεως. 'Εχουμε, λοιπόν, αυτή τη ρύθμιση για να έχουμε μία ταχυτέρα και αποτελεσματικότερη αντιμετώπιση αυτού του προβλήματος.

Η τελευταία παρατήρηση που είναι πολύ σωστή έγινε από το συνάδελφο κ. Γεωργιάδη. Πράγματι σε αυτά τα τροχαία περιστατικά υπάρχει πρόβλημα αρμοδιότητας. Μέχρι σήμερα αν το τροχαίο ατύχημα έχει σωματικές βλάβες, είναι αρμόδιο το δικαστήριο εκεί που έχει γίνει. Διαφορετικά, όταν έχουμε υλικές ζημιές αρμόδιο δικαστήριο είναι η κατοικία του ζημιώσαντος και η έδρα της ασφαλιστικής εταιρείας.

Φρονώ -είναι πολύ σωστή η παρατήρηση- ότι σ' αυτήν την περίπτωση θα πρέπει να θεσπιστεί η συντρέχουσα αρμοδιότητα. Δηλαδή ανεξάρτητα αν υπάρχουν σωματικές βλάβες ή όχι, ή αν υπάρχουν μόνο υλικές ζημιές, αρμόδιο να είναι και το δικαστήριο της περιφέρειας στην οποία έλαβε χώρα το τροχαίο ατύχημα. Ευχαριστώ.

ΠΡΟΕΔΡΕΥΩΝ (Λουκάς Αποστολιδης): Ο κ. Αυδής έχει το λόγο για να δευτερολογήσει και στη συνέχεια θα ολοκληρώσουμε με τον κύριο Υπουργό.

ΛΕΩΝΙΔΑΣ ΑΥΔΗΣ: Για τις αρνητικές κατευθύνσεις, που κατά τη γνώμη μας διαπιστώνουμε στο νομοσχέδιο, μίλησα στην κατ' αρχή συζήτηση. Και αυτές οι αρνητικές κατευθύνσεις μας οδήγησαν και στην καταψήφιση επί της αρχής.

Κατ' αρχήν, για να προσδιορίσουμε το αντικείμενο της συζήτησης πρέπει να πω ότι είναι υπερβολικός ο τίτλος "Επιτάχυνση των δικών..." που υπάρχει στο νομοσχέδιο. Υπάρχουν βελτιωτικές διατάξεις, αλλά τα όριά τους δεν ξεπερνούν ορισμένες διορθωτικές κινήσεις και βελτιώσεις και άρσεις αδικιών οι οποίες όμως όλες είναι επιμέρους. Το πρόβλημα της Δικαιοσύνης δεν αντιμετωπίζεται. Νομίζω ότι δεν αντιμετωπίζονται προβλήματα των οποίων μέρος μόνον έχει περιγραφεί διότι π.χ. στο Συμβούλιο Επικρατείας υπάρχουν υποθέσεις που εκκρεμούν επί οκτώ χρόνια με αλλεπάλληλες αναβολές και για διάφορους λόγους εκάστοτε.

Ιδίως πρέπει να σημειώσουμε ότι η μηχανογράφηση όπου έχει εισαχθεί δε φαίνεται να ξεπερνάει σε φιλοδοξίες τις ανάγκες περιορισμού του προσωπικού ή μιας πιο άνετης διεξαγωγής της υπηρεσίας. Δε φαίνεται ότι έχουν τεθεί τέτοιες διαδικασίες, ώστε να επέρχεται μία ουσιώδης επιτάχυνση της δικαστικής ενέργειας εν γένει. Επίσης, η αύξηση του αριθμού των δικαστών δεν είναι επαρκής για την αντιμετώπιση των μειζόνων προβλημάτων της Δικαιοσύνης. Επομένως, το νομοσχέδιο δεν ξεπερνά το επίπεδο των επιμέρους βελτιώσεων που συζητούμε.

Θέλω τώρα να σημειώσω στο άρθρο 4 παρ. 23 για το οποίο μίλησε ο κ. Παυλόπουλος, ότι κατ' αρχήν δεν είναι αποδεκτό να μην υπάρχει σε οποιοδήποτε στάδιο της διαδικασίας δικαστήριο αρμόδιο για να παράσχει μια προσωρινή προστασία στο διάδικο. Νομίζω, ότι αυτό είναι μια δικονομική ανωμαλία. Είναι απαράδεκτο και αντίκειται στην αντίληψη που έχουμε μέχρι τώρα για το κράτος δικαίου. Γι' αυτό νομίζω, ότι πρέπει να γίνει δεκτή η πρόταση του κ. Παυλόπουλου.

Εμείς δεν υπερτιμάμε τα δικαστήρια. Ξέρουμε ότι υπάρχει μια διπλή ταξική δέσμευση και από την ταξική νομοθεσία και από την ταξική νοοτροπία των δικαστών. Εν πάση περιπτώσει, όμως, αυτή είναι η ένδικη προστασία στην οποία μπορεί να ελπίζει κανείς και δεν είναι αυτός λόγος για να την καταργήσουμε, διότι υπάρχει και η ελπιζόμενη ανεξαρτησία των δικαστών η οποία μπορεί σε ορισμένες περιπτώσεις να οδηγήσει σε μετριασμό των αδικιών του νομικού συστήματος.

Για την πολυνομία ήθελα να επιστήσω την προσοχή του κυρίου Υπουργού, ότι υπάρχουν ορισμένες τεχνικές αν όχι για τον περιορισμό της, αλλά τουλάχιστον για να γίνει πιο εύχρηστη η νομοθεσία. Δεν είναι του παρόντος να το πούμε, αλλά νομίζω ότι πρέπει να ασχοληθεί το Υπουργείο Δικαιοσύνης με την εισαγωγή κάποιων τεχνικών με τις οποίες θα μειωθεί η δυσχέρεια που προκαλείται από την πολυνομία και από τις αλλεπάλληλες τροποποιήσεις οι οποίες δημιουργούν και αντικειμενική αμφιβολία δικαίου. 

Τέλος, παρακαλώ να δοθεί μία εξήγηση στο άρθρο 5 παράγραφος 17 στοιχείο ιδ'. Είναι για μία πτώχευση για την οποία φοβάμαι οτι η διάταξη είναι φωτογραφική. Σε αυτή τον σύνδικο θα τον ορίζει ειδικώς και θα τον αντικαθιστά το Εφετείο. Νομίζω ότι εδώ πρέπει να δοθεί μια εξήγηση.

ΠΡΟΕΔΡΕΥΩΝ (Λουκάς Αποστολίδης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, θέλω να αναφερθώ στη συντρέχουσα αρμοδιότητα στα αυτοκινητιστικά με τις υλικές ζημίες, όταν δεν υπάρχει τραυματισμός. Οπωσδήποτε, πρέπει να υπάρξει συντρέχουσα αρμοδιοτητα διότι για μια ασήμαντο υλική ζημία η επαρχία θα πηγαίνει ενώπιον των δικαστηρίων-πρωτοδικείων Αθηνών και Θεσσαλονίκης ενώ μπορεί να μένουν οι διάδικοι στο άλλο άκρον της Ελλάδος. Εδώ θα πρέπει οπωσδήποτε να υπάρξει συντρέχουσα αρμοδιότητα.

Τώρα όσον αφορά τις σαράντα ημέρες. Τις δέκα πέντε ημέρες, κύριε Υπουργέ, τις κάνατε τριάντα. Δεν αυξάνετε και τις σαράντα; Αυτά είχα να πω.

ΠΡΟΕΔΡΕΥΩΝ (Λουκάς Αποστολίδης): Ο κ. Ιντζές έχει το λογο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, δηλώσαμε και στη συζήτηση επί της αρχής, ότι καταψηφίζουμε το νομοσχέδιο, επειδή είναι αποσπασματικό μολονότι ομολογούμε ότι έχει πολλές θετικές διατάξεις και επισπεύδει σε πολλές περιπτώσεις την απονομή της Δικαιοσύνης. Δεν αντιμετωπίζει όμως το πρόβλημα.

Κύριε Πρόεδρε, υπάρχει αρνησιδικία. Οι πολιτικές υποθέσεις

Σελίδα 5523 

καθυστερούν δύο και τρία χρόνια μόνο στην πρώτη φάση εκδίκασης στα πρωτοδικεία. Μετά άλλον ένα χρόνο στο Εφετείο. Και αν τυχόν κάνεις προσφυγή στον 'Αρειο Πάγο φθάνεις τα έξι και τα οκτώ χρόνια.

Το δεύτερο που έχω να επισημάνω είναι, ότι εμείς πιστεύουμε πως ο θεσμός του συμβιβασμού είναι θετικός και αναβαθμίζει την αποστολή και το επάγγελμα του δικηγόρου. Πρέπει να πω ότι σε άλλες χώρες στην Ευρώπη ο δικηγόρος είναι ταυτόχρονα και συμβολαιογράφος. Εμείς εδώ στην Ελλάδα είμαστε φειδωλοί στο δικηγόρο και δεν του αναθέτουμε διεκπεραίωση υποθέσεων που από τη φύση του είναι προορισμένος να επιλύει.

Εγώ είμαι αντίθετος με την κατά δύο έτη αναβολή έναρξης λειτουργίας του εξώδικου συμβιβασμού από τους δικηγόρους των διαδίκων. Είναι μία πρώτη δοκιμασία γιατί έτσι και η ύλη από τα δικαστήρια θα μειωθεί και θα επιταγχυνθούν οι ρυθμοί της Δικαιοσύνης και θα γίνει γρηγορότερα η επίλυση των διαφορών.

Το τρίτο θέμα που έχω να επισημάνω είναι μία απάντηση από μέρους του κυρίου Υπουργού σε ένα αίτημα που έθεσα και είναι σχετικό με την ενότητα των άρθρων που συζητάμε γιατί αναφέρεται στη λειτουργία των Ανωτάτων Δικαστηρίων. Πρόκειται για τη ρύθμιση που είχε ετοιμαστεί και δεν ήρθε για ψήφιση στη Βουλή λόγω της διενέργειας των εκλογών του Σεπτεμβρίου 1996 δηλαδή να συνεδριάζουν στη Θεσσαλονίκη δύο φορές το χρόνο τουλάχιστον τμήματα των Ανωτάτων Δικαστηρίων (Συμβούλιο Επικρατείας, 'Αρειος Πάγος και Ελεγκτικό Συμβούλιο) για υποθέσεις τοπικής αρμοδιότητας των περιφερειών Θράκης-Μακεδονίας-Θεσσαλίας. 'Ενα μεγάλο αίτημα που πρέπει να επιλυθεί. Πρέπει να πω ότι όταν κάποτε επαρχιώτες δικηγόροι ζητούσαν να έχουν αρμοδιότητα παράστασης στα Ανώτατα Ειδικά Δικαστήρια πολλοί έλεγαν ότι αυτό είναι αδιανόητο. 'Ομως ωρίμασε το αίτημα και εδώ και δέκα και πλέον χρόνια έχει επιλυθεί το ζήτημα και όλοι οι δικηγόροι της Χώρας προάγονται παρ'Αρείω Πάγω και δύνανται αν το επιθυμούν και εφόσον χειρίστηκαν την υπόθεση σε πρώτο ή δεύτερο βαθμό να παρίστανται στα Ανώτατα Ειδικά Δικαστήρια.

'Ετσι, λοιπόν, το αίτημα που θέτουμε, σήμερα κύριε Πρόεδρε, πιστεύω πως θα ψηφίζονταν και θα περνούσε από τη Βουλή εάν δε διενεργούντο οι εκλογές με το σχέδιο νόμου που είχε ετοιμάσει ο προηγούμενος Υπουργός Δικαιοσύνης κ. Βενιζέλος. Σήμερα ο κ. Γιαννόπουλος, ο σημερινός Υπουργός Δικαιοσύνης δεν απαντά σε ένα αίτημα που βάζει Βουλευτής της Αίθουσας αυτής. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να αρχίσω από το τελευταίο παράπονο του κ. Ιντζέ. 'Εχω απαντήσει, κύριε συνάδελφε, όχι μία αλλά δύο και τρεις φορές. Είναι αδιανόητο, δε συμβαίνει σε κανένα κράτος του κόσμου ούτε στην Ουγκάντα το ανώτατο δικαστήριο της χώρας να γίνει περιοδεύον ειρηνοδικείο ή περιοδεύον πταισματοδικείο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Προς ποίον απευθύνεστε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Στον κ. Ιντζέ.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γιατί έχει και άλλη κατεύθυνση.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Και αν θέλετε και μία πληροφορία, σας λέω ότι δεν πάνε. Το συζήτησα με τους Προέδρους των Ανωτάτων Δικαστηρίων και διερήγνυαν τα ιμάτια τους, που λέμε. Ούτε μας ρώτησε ούτε το ξέραμε ούτε θα συμφωνούσαμε μου είπαν. Το συζήτησα και με τον Πρόεδρο του Υπουργικού Συμβουλίου, τον Πρωθυπουργό της Χώρας και του είπα μήπως έχετε συνεννοηθεί και εκτεθώ έναντι του συναδέλφου και φίλου Ευάγγελου Βενιζέλου, ότι πρέπει τα ανώτατα δικαστήρια να πηγαίνουν δύο φορές το χρόνο στη Θεσσαλονίκη; Μου είπε όχι. Κατόπιν αυτού ανέλαβα την ευθύνη, όπως την αναλαμβάνω πάντοτε και είπα όχι. Για το κύρος των Ανωτάτων Δικαστηρίων δεν μπορεί να γίνεται αυτό το πράγμα.

Και προχωρώ σχετικά με τον παραλληλισμό που κάνατε, κύριε Ιντζέ, με τους δικηγόρους. 'Αλλο το ένα άλλο το άλλο. Εγώ ήμουν εκείνος που ως Πρόεδρος του Δικηγορικού Συλλόγου Αθηνών είπα ναι, εκ της περιφερείας ή εξ επαρχιών που λέγαμε τότε, συνάδελφοι να πηγαίνουν και στον 'Αρειο Πάγο.

Αν θέλετε ακόμη, να διαδηλώσω ή να διακηρύξω, ότι υπάρχουν φυσιογνωμίες της νομικής, αυθεντίες της νομικής στην περιφέρεια, που μπορώ να πω ότι είναι και ισάξιες των Αθηναίων δικηγόρων, ή ημών των Αθηναίων δικηγόρων. 

Να θυμηθώ το μακαρίτη τον Καρδαρά στη Χαλκίδα, ή να θυμηθώ συναδέλφους από τα Χανιά ή από το Ηράκλειο της Κρήτης κ.λπ; Τι θα γίνει, κύριε επίτιμε Πρόεδρε, με εκείνο τον καυγά που έχει το Ηράκλειο με τα Χανιά, που θέλει Εφετείο; Θα λύσετε τις διαφορές σας; Να λύσουμε και αυτό το θέμα. Για τη φετινή περίοδο, δεν υπάρχει θέμα ιδρύσεως νέου Εφετείου. Να ησυχάσω και εγώ. Για την άλλη περίοδο, θα το συζητήσουμε.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Τι σημαίνει αυτό; 'Οτι του χρόνου θα υπάρχει;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θα το συζητήσουμε. Δεν το βάζω εγώ. 'Ηλθε προχθές ολόκληρο το Διοικητικό Συμβούλιο του Δικηγορικού Συλλόγου του Ηρακλείου και κουβεντιάσαμε επί δύο-τρεις ώρες πάνω σε αυτό το θέμα. Ε, δε γίνεται. Ξέρω, κύριε Μαρκογιαννάκη, ότι έχετε το θέμα αυτό.

Να απαντήσω και στα άλλα θέματα.

Για το κτίριο του Εφετείου είχα πει εγώ ότι θα παρεδίδετο στο τέλος του έτους. Κρίναμε όμως -διότι έχουμε τη διαβεβαίωση του εργολάβου- ότι τέλος Μαϊου θα μας παραδώσει ολόκληρο το Εφετείο- να περιμένουμε άλλους πέντε μήνες για να παραλάβουμε ολόκληρο το Εφετείο, ώστε να τελεσιουργήσει και αυτή η διαδικασία, που ήμουν Πρόεδρος του Δικηγορικού Συλλόγου Αθηνών όταν κάναμε τα θεμέλια, κύριε Επίτιμε Πρόεδρε της Νέας Δημοκρατίας και έρχομαι τώρα ως Υπουργός Δικαιοσύνης να προωθήσω λύση. Και αν σας πω -το έχω πει και άλλη φορά- τι τραβήξαμε εμείς οι δύο Υπουργοί, εγώ και ο κ. Λαλιώτης να μονιάσουμε τις δύο υπηρεσίες των δύο Υπουργείων, διότι εκ των καυγάδων ορισμένων Διευθυντών δεν προχωρούσε το έργο και ο εργολάβος χοροπηδούσε και ζητούσε και τα δικά του λόγω της καθυστερήσεως ορισμένων προθεσμιών. Πάντως, ταχύτατα "δουλεύεται" τώρα το θέμα πάνω στο κτίριο του Εφετείου Αθηνών.

Για τις αίθουσες των δικαστηρίων μίλησα. Ο κ. Τσοβόλας, Αρχηγός του Δημοκρατικού Κοινωνικού Κινήματος, προδήλως δεν θα έλαβε γνώση ότι για τις θέσεις των Εισαγγελέων πήραμε απόφαση, αυξήσαμε τις θέσεις. Αυξήσαμε ακριβώς όπως ήταν το αίτημα, γιατί δεν έχουν επιβάρυνση οικονομική. Και όπου δεν υπάρχει οικονομική επιβάρυνση, γιατί έχουν οικονομικές προαγωγές πάνω στο μισθό, δεν υπάρχει θέμα. Γιατί, το Υπουργείο Οικονομικών δε μου στέλνει εκείνες τις τροπολογίες τις οποίες κατέθεσα, όσον αφορά τους διοικητικούς δικαστές, όσον αφορά τα μέλη του Ελεγκτικού Συνεδρίου. Ελπίζω στο επόμενο νομοσχέδιο -όπως είπα- που θα περάσει από τη Βουλή, του "μισθολογίου των δικαστικών λειτουργών" και εκεί κάτι θα μπορέσουμε να κάνουμε.

Βεβαίως, η ταχεία απονομή της Δικαιοσύνης δεν πρέπει να γίνει σε βάρος της ποιότητας της απονομής της Δικαιοσύνης. Βέβαια, αυτό δεν είναι άλλο θέμα, συνδεδεμένο είναι, αλλά αυτό είναι εύκολο κανείς να το παρακολουθεί.

Τώρα, ο τίτλος του νομοσχεδίου, νομίζω ότι αποδίδει, κύριε Αυδή. Πολύ τσιγκουνιά σε αυτό το νομοσχέδιο σας κατατρώγει. Δηλαδή, βλάπτει που λέμε, επιτάγχυνση των δικών για ταχύτερη απονομή της Δικαιοσύνης; Δε βλάπτει. Είναι και αυτό μια ώθηση.

ΛΕΩΝΙΔΑΣ ΑΥΔΗΣ: Ας μην το παίρνουμε τοις μετρητοίς.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δε λέμε ότι επειδή το λέει ο τίτλος θα γίνει 100% αυτό που επιζητούμε, αλλά...

Σελίδα 5524 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Την καλή διάθεση δείχνει.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Ετσι. Γιατί όλη η διαδικασία και όλα τα άρθρα, όπως είδατε, κατατείνουν ακριβώς να βελτιώσουμε τις συνθήκες, τις θέσεις, όλα τα πράγματα εκείνα της Δικαιοσύνης, για ταχύτερη απονομή. Βεβαίως, διασπάται η αρχή του κράτους δικαιού σε ορισμένες παρατηρήσεις που κάνατε, κύριε Αυδή, για να λάβουμε υπόψη. Διότι η ενασχόληση ενός αναρμοδίου δικαστηρίου με ένα θέμα αρμοδίου δικαστήριου, είναι παράβαση της αρχής του "κράτους δικαίου" και παράβαση "της δημοκρατικής αρχής". Μπορεί, λοιπόν, ενώ δεν υπάρχει, παραδείγματος χάριν, Ειρηνοδίκης στο Βολτεσινίκο της Γορτυνίας -δε λέω το χωριό μου, λέω το Βολτεσινίκο της Γορτυνίας που είχε Ειρηνοδίκη, ήταν το κεφαλοχώρι, είχε Σχολαρχείο και το τελείωσα και εγώ- να δίδει αναστολή της εκτελέσεως αποφάσεως που αφορά το Πρωτοδικείο της Τρίπολης; Δεν είναι δυνατόν.

Εδώ έγινε ένα λάθος και εγώ δε θέλω να το θάλψω. Ποιο ήταν το λάθος; Το λάθος ήταν ότι όταν κατετέθη στο Συμβούλιο Επικρατείας μια αίτηση ακυρώσεως δε ζητήθηκε και αναστολή από το τμήμα αναστολών, που εκεί συνήθως δίδεται κιόλας. Λάθος του δικηγόρου προδήλως είναι. Και αφού λοιπόν δε λύθηκε το θέμα, πήγαν στο Διοικητικό Εφετείο Πατρών και τούτο είπε, είμαι αναρμόδιο, να πάτε στο αρμόδιο, απορρίπτω κατ' ουσίαν αλλά αναστέλλω την εκτέλεση της αποφάσεως. Τραγέλαφος. Δεν επιτρέπονται αυτά τα πράγματα γι' αυτό δεν μπορούμε να τα δεχθούμε.

Κατά τα άλλα δε χρειάζεται αύξηση του αριθμού των δικαστικών υπαλλήλων, αλλά χρειάζεται μηχανοργάνωση. Αν χρειάζονται κάποιοι υπάλληλοι εγώ δεν έχω αντίρρηση να επιδιωχθεί η πρόσληψή τους, αλλά δουλεύουμε -δουλεύει το Υπουργείο και δουλεύει και το Πρωτοδικείο και το Εφετείο και όλα τα δικαστήρια- για τη μηχανοργάνωση η οποία βέβαια θα λύσει πάρα πολλά προβλήματα.

Δεν έχω τίποτα άλλο να πω, κύριοι συνάδελφοι. Απήντησα σε ορισμένες παρατηρήσεις ...

ΧΡΗΣΤΟΣ ΚΗΠΟΥΡΟΣ: Για την Ουγκάντα που είπατε; Η Γερμανία Ουγκάντα είναι; 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν κατάλαβα τι είπατε, κύριε Κηπουρέ. 

ΧΡΗΣΤΟΣ ΚΗΠΟΥΡΟΣ: Στη Γερμανία το ανώτατο δικαστήριο είναι στην Καλσρούη.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Kοιτάξτε, αν ο 'Αρειος Πάγος ήταν στη Λάρισα, κύριε συνάδελφε, δε θα είχα αντίρρηση, αλλά συμβαίνει να είναι στην Αθήνα.

ΧΡΗΣΤΟΣ ΚΗΠΟΥΡΟΣ: Αυτό είναι απόρροια του Αθηνοκεντρικού κράτους. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν είναι αποκέντρωση αυτό που λέτε. Αυτό είναι αποδιάλυση και προσβολή του κύρους του Ανωτάτου Δικαστηρίου. Μην επιμένετε. Να πω και κάτι. 'Οταν είπα στον κ. Βενιζέλο γιατί το έβαλες αυτό, μου είπε άφησε το να πάει στη Βουλή το νομοσχέδιο και βγάλτο εκεί. Εγώ λέω, δεν κάνω μισές δουλειές το βγάζω από τώρα και σε ειδοποιώ. 

ΧΡΗΣΤΟΣ ΚΗΠΟΥΡΟΣ: Η πολυκεντρικότητα είναι όρος εθνικής επιβίωσης για τη Χώρα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εσείς, κύριε συνάδελφε, πάτε στο Αθηνοκεντρικό κράτος να δικαστείτε.

ΧΡΗΣΤΟΣ ΚΗΠΟΥΡΟΣ: Ψέματα είναι;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να πάτε. Τη δουλειά σας και τη δουλειά μας.

ΠΡΟΕΔΡΕΥΩΝ (Λουκάς Αποστολίδης): Ευχαριστώ κύριε Υπουργέ. 

Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: 'Ενα λεπτό μόνο γιατί δε θέλω να ταλαιπωρώ τη Βουλή. 'Οταν συμφωνούμε δεν είναι ανάγκη να παίρνουμε το λόγο. Πολύ ωραία πήγε η διαδικασία, και φθάνουμε και στην ψήφιση των τελευταίων άρθρων του νομοσχεδίου, αλλά επειδή έγινε μια αναφορά στο θέμα του αιτήματος για Εφετείο στο Ηράκλειο, θα ήθελα να πω δυο λόγια μόνο.

Το αίτημα αυτό δεν είναι μόνο του Ηρακλείου, αλλά και του Νομού Λασηθίου που απέχει πάρα πολύ από τα Χανιά. Πέντε ώρες θέλει με δικό του μέσο για να πάει κανείς από τη Σητεία στα Χανιά στο Εφετείο και το αίτημα είναι παλαιό και δεν είναι να ιδρυθεί νέο Εφετείο. Το αίτημα είναι να ιδρυθεί μεταβατική έδρα. Ούτε να πάρουμε το Εφετείο από τα Χανιά θέλει κανείς. Τα Χανιά είναι πολύ ωραία, έχουν αναπτυχθεί και αναπτύσσονται βοηθούντων και των προβεβλημένων στελεχών του πολιτικού κόσμου από την περιοχή πάρα πολύ, αλλά είναι πραγματικά άδικο να ταλαιπωρούνται τόσο πολύ όχι οι δικηγόροι -οι δικηγόροι των άλλων νομών, αν θέλετε επωφελούνται- αλλά οι διάδικοι και οι μάρτυρες.

Ο μάρτυρας πρέπει να πάει από την προηγούμενη μέρα στα Χανιά και συνήθως αντιμετωπίζει και την αναβολή της δίκης. Είναι, λοιπόν, αίτημα και των δυο νομών πάνδημο και δεν είναι αίτημα καταργήσεως της έδρας του Εφετείου των Χανίων, ούτε ιδρύσεως και δεύτερης έδρας, αλλά απλώς ίδρυσης μεταβατικού Εφετείου στο Ηράκλειο που λύνει όλα τα προβλήματα για να μην αναφερθώ και στην ιστορία της μεταφοράς του Εφετείου από το Ηράκλειο στα Χανιά επί Ελευθερίου Βενιζέλου. Ευχαριστώ.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Λουκάς Αποστολίδης): Κύριε Μαρκογιαννάκη, θα σας δώσω το λόγο, αλλά είναι κάπως ανορθόδοξη η διαδικασία και θέλω με αυτό που σας τονίζω να μη μακρηγορήσουμε περαιτέρω. 

Ορίστε, έχετε το λόγο για ένα λεπτό.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Το θέμα το έθεσε ο κύριος Υπουργός έμμεσα και βρήκε την ευκαιρία ο κ. Ιωαννίδης να κάνει μια τοποθέτηση.

Θα ήθελα να επισημάνω το εξής, κύριε Υπουργέ, και να το έχετε υπόψη σας: Κάποτε τα Χανιά ήταν πρωτεύουσα της Κρήτης και είχαν όλες τις δημόσιες υπηρεσίες που εξυπηρετούσαν όλη την Κρήτη σε περιφερειακό επίπεδο. Δυστυχώς τα τελευταία χρόνια, πλην μιας μικρής εξαίρεσης το 1990-1993 έχει επιδοθεί η Πολιτεία σε μια προσπάθεια αφαίρεσης και μεταφοράς όλων των υπηρεσιών. 'Εχει μείνει μόνο το Εφετείο και είναι και η μόνη αν θέλετε, υπηρεσία εν ευρεία εννοία, η οποία λειτουργεί σωστά στην Κρήτη.

Αν θέλουμε, θα την κάνουμε και αυτή περιοδεύοντα θίασο. Διότι σε τελευταία ανάλυση, τι ανώτερο, τι ανώτατο δικαστήριο. Καλά είναι το Εφετείο στα Χανιά, αποδίδει, οι αποστάσεις τώρα με την εθνική οδό που έχει γίνει, είναι μικρές, δεν υπάρχει το οποιοδήποτε πρόβλημα και παρακαλώ πάρα πολύ τουλάχιστον το Εφετείο, για ιστορικούς και άλλους πολλούς λόγους, να παραμείνει στα Χανιά ως έχει.

Κύριε Υπουργέ, αυτή η συνδυασμένη προσπάθεια σ' αυτό το συγκεκριμένο θέμα, μας έχει καταπλήξει στα Χανιά. Είναι το μόνο που έχει μείνει και πράγματι λειτουργεί σωστά. Φαντασθείτε να μεταφερθεί στο Ηράκλειο μεταβατική έδρα ή ο,τιδήποτε άλλο. Παρακαλώ πάρα πολύ λοιπόν να τοποθετηθείτε και να κλείσετε οριστικά το θέμα, τουλάχιστον όσο είσαστε εσείς Υπουργός. 

ΠΡΟΕΔΡΕΥΩΝ (Λουκάς Αποστολίδης): Τώρα προκαλείτε τον Υπουργό.

Κύριε Υπουργέ, θα θέλατε να τοποθετηθείτε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, έχω ήδη τοποθετηθεί.

ΠΡΟΕΔΡΕΥΩΝ (Λουκάς Αποστολίδης): Νομίζω ότι ήδη, από την προηγούμενη τοποθέτησή του, ο κύριος Υπουργός έχει δώσει τις απαντήσεις.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ.

ΦΟΙΒΟΣ ΙΩΑΝΝΙΔΗΣ: Μία λέξη μόνο.

Εγώ δε δικηγορώ όσο είμαι Βουλευτής, για να με ενδιαφέρει πού είναι το Εφετείο. Εγώ μίλησα για τους διαδίκους, τους ανθρώπους που ταλαιπωρούνται και τους μάρτυρες. Τίποτε άλλο.

Σελίδα 5525 

Εις ό,τι αφορά τα Χανιά, είναι ίσως η ωραιότερη πόλη, όχι μόνο της Κρήτης, αλλά και της Ελλάδας. Σας παρακαλώ, λοιπόν, μην επιμένετε σε άδικα πράγματα.

ΠΡΟΕΔΡΕΥΩΝ (Λουκάς Αποστολίδης): Είναι ένα νομοσχέδιο, στο οποίο επήλθε μεγάλη συναίνεση και δε νομίζω ότι θα πρέπει να καταλήξει με "Κρητική" διαμάχη.

Κύριοι συνάδελφοι, ολοκληρώθηκε η συζήτηση επί της ενότητας των άρθρων 4, 5 και 6, όπως συγκεκριμένα η παράγραφος 23 του άρθρου 4 επαναδιατυπώθηκε ως άρθρο 5 και το άρθρο 5 ως άρθρο 6.

Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό -και οι τροπολογίες αυτές έχουν διανεμηθεί- καθώς επίσης και με τις τροπολογίες που δέχθηκε ο κύριος Υπουργός, όπως διατυπώθηκαν από το συνάδελφο κ. Παυλόπουλο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.

Ερωτάται το Σώμα: Γίνεται δεκτό το άρθρο 5;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 5 έγινε δεκτό, κατά πλειοψηφία.

Ερωτάται το Σώμα: Γίνεται δεκτό το άρθρο 6, όπως είναι διατυπωμένο στο νομοσχέδιο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 6 έγινε δεκτό, όπως είναι διατυπωμένο στο νομοσχέδιο, κατά πλειοψηφία.

Εισερχόμεθα στη συζήτηση των τροπολογιών.

Θα ξεκινήσουμε τη συζήτηση με τις τροπολογίες του κυρίου Υπουργού.

Πρώτη τροπολογία είναι η με γενικό αριθμό 386 και ειδικό 23.

Ο κ. Καλαμακίδης, Εισηγητής της Πλειοψηφίας, έχει το λόγο για πέντε λεπτά.

ΙΩΑΝΝΗΣ ΚΑΛΑΜΑΚΙΔΗΣ: Δεν έχω να παρατηρήσω τίποτα.

ΠΡΟΕΔΡΕΥΩΝ (Λουκάς Αποστολίδης): Ο κ. Μαρκογιαννάκης έχει το λόγο.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Συμφωνώ με την τροπολογία, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Δεν έχω να πω τίποτα, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Δεν έχω να παρατηρήσω τίποτα.

ΠΡΟΕΔΡΕΥΩΝ (Λουκάς Αποστολίδης): Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κι εγώ δεν έχω να παρατηρήσω τίποτα, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι, κρατήσαμε αυτή η τροπολογία να γίνει παράγραφος 10 του άρθρου 3. 'Εχει περάσει ήδη, το είχα κρατήσει την πρώτη ημέρα- και μένει μόνο να τεθεί σαν παράγραφος 10 του άρθρου 3.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, δεν υπάρχει άλλος ομιλητής.

Ερωτάται το Σώμα: Γίνεται δεκτή η τροπολογία με γενικό αριθμό 386 και ειδικό 23;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς η τροπολογία με γενικό αριθμό 386 και ειδικό 23 έγινε δεκτή, κατά πλειοψηφία και τίθεται ως παράγραφος 10 του άρθρου 3.

Εισερχόμαστε στη συζήτηση της τροπολογίας με γενικό αριθμό 388 και ειδικό 24. 

Ποιος συνάδελφος θα ήθελε να πάρει το λόγο;

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, θα ήθελα το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Μαρκογιαννάκη.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, ο κύριος Υπουργός φέρνει μία διάταξη, η οποία αφορά το θέμα των συμβολαιογράφων. Αναφέρεται το εξής: "Στην παράγραφο 4 του άρθρου 24..." -είναι το άρθρο 10- "περί Κώδικος Συμβολαιογράφων, όπως αντικαταστάθηκε με την παράγραφο 4 του άρθρου 1, του ν. 1653/1986".

Λέτε: "...προστίθεται εδάφιο, που έχει ως εξής: "Σε περίπτωση κατά την οποία καταστεί για οποιοδήποτε λόγο ανέφικτος διορισμός υποψηφίου, καλείται για διορισμό στη θέση του, σύμφωνα με τις κείμενες διατάξεις, ο επόμενος κατά σειρά βαθμολογίας υποψήφιος, ο οποίος έχει λάβει βαθμό επιδόσεως όχι μικρότερο της εκάστοτε οριζόμενης βάσης. Οι διατάξεις του εδαφίου τούτου έχουν εφαρμογή από 1ης Ιανουαρίου 1996".

Θα ήθελα, κύριε Υπουργέ, να κάνω την εξής παρατήρηση: Είναι ενδεχόμενο το κώλυμα, για το οποίο καθίσταται ανέφικτος ο διορισμός κάποιου υποψηφίου, να είναι προσωρινό και όχι οριστικό. Παραδείγματος χάριν, να έχει ασκηθεί σε βάρος του κάποια ποινική δίωξη, η οποία να καθιστά ανέφικτο το διορισμό και στη συνέχεια ο άνθρωπος αυτός είτε με βούλευμα είτε με δικαστική απόφαση, να αθωώνεται. Αυτό το κώλυμα πλέον αίρεται. Σ' αυτήν την περίπτωση, αυτός ο άνθρωπος, ο οποίος αδίκως δε διορίστηκε, ήδη έχει τεθεί εκτός μάχης. 'Εχει καταλάβει τη θέση του κάποιος άλλος συνάδελφός του, ο οποίος τον ακολουθεί στη βαθμολογία και ο ίδιος, χωρίς να ευθύνεται για ο,τιδήποτε, μένει απ' έξω.

Γι' αυτό, θα έλεγα ότι θα ήταν σωστότερο να προστεθεί μία λέξη στην παράγραφο που βάζετε, ώστε να λέει το εξής: "Σε περίπτωση κατά την οποία καταστεί για οποιοδήποτε λόγο οριστικά ανέφικτος διορισμός υποψηφίου...". Αν μπει αυτό, το πρόβλημα λύνεται.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Κύριε Πρόεδρε, θα ήθελα το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θα ήθελα να σας απαντήσω σ' αυτό. Αν πούμε οριστικά ανέφικτος, τότε μπορεί να χρονίσει, να πάει και δύο και τρία χρόνια. Θα πρέπει να λάβουμε πρόνοια, ώστε και εκείνος, ο οποίος τυχόν δικαιωθεί, να διορίζεται. Αυτό μπορεί να γίνει σε άλλη διάταξη.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Ποια άλλη διάταξη; Νομίζω ότι είναι μεγάλη αδικία για κάποιον άνθρωπο, ο οποίος για τον α' ή β' λόγο, προσωρινά, χωρίς να ευθύνεται ο ίδιος, να υπάρχει αδυναμία να διοριστεί.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Και τι θα κάνουμε τότε, δηλαδή; Θα διώξουμε εκείνον που διορίστηκε;

ΧΡΗΣΤΟΣ ΜΑΡΚΟΓΙΑΝΝΑΚΗΣ: Να περιμένει εκείνος, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εντάξει. 'Οταν λέμε "ανέφικτος", περιλαμβάνεται. Αλλά, αν θέλετε, ας βάλουμε και τη λέξη "οριστικά".

ΠΡΟΕΔΡΕΥΩΝ (Λουκάς Αποστολίδης): Ο κ. Ζαφειρόπουλος έχει το λόγο και στη συνέχεια η κα Ψαρούδα - Μπενάκη.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κι εγώ αυτή την παρατήρηση ήθελα να κάνω, κύριε Υπουργέ. Να γίνει "οριστικά ανέφικτος".

Κύριε Υπουργέ, στην παράγραφο 14, που κάνετε μία πρόταση για το θέμα του Ελεγκτικού Συνεδρίου, όπου πλέον δε θα ασκούν τον προληπτικό έλεγχο οι Πάρεδροι στις τέσσερις επαρχίες, μειώνονται κατ' αυτόν τον τρόπο, οι θέσεις

Σελίδα 5526 

των Παρέδρων.

Επειδή προτείνεται αύξηση μιας θέσεως Αντιπροέδρου στο Ελεγκτικό Συνέδριο, έχω την άποψη, ότι δεν θα μπορεί να λειτουργήσει εύρρυθμα πλέον το Ελεγκτικό Συνέδριο, δεδομένου ότι τρεις σύμβουλοι θα ασχολούνται με την επιθεώρηση, ένας άλλος, τέταρτος, θα ασχολείται με άλλο αντικείμενο και άρα δεν μπορεί να λειτουργήσει η Ολομέλεια του Ελεγκτικού Συνεδρίου.

Μήπως θα πρέπει εδώ να βάλετε μία παράγραφο, για να αυξηθούν κατά τέσσερις οι θέσεις των Συμβούλων του Ελεγκτικού Συνεδρίου, δεδομένου, κύριε Υπουργέ, ότι από τους δεκατέσσερις Παρέδρους, που θα κριθούν τώρα, για να προαχθούν, με τις μισθολογικές προαγωγές τις οποίες έχουν πάρει πλέον, έχουν μισθό Αντιπροέδρων.

Δεν υπάρχει καμία επιβάρυνση του κρατικού Προϋπολογισμού με την αύξηση αυτή των θέσεων, για να μπορέσει έτσι ευρυθμότερα το Ελεγκτικό Συνέδριο να λειτουργήσει. Και όπως λέτε και ορθά στην αιτιολογική σας έκθεση, με την προτεινόμενη ψήφιση αποκαθίσταται η ενιαία άσκηση του ελέγχου στο κέντρο.

Πιστεύω, ότι είναι ανώδυνο, κύριε Υπουργέ, το να αυξήσετε τις θέσεις κατά τέσσερις, εφόσον υπάρχει πέμπτος Αντιπρόεδρος, ο οποίος δεν έχει τι να κάνει. Δεν υπάρχει καμία επιβάρυνση στον κρατικό Προϋπολογισμό. Επαναλαμβάνω, ουδεμία επιβάρυνση.

Να γράψω για τα Πρακτικά την πρόταση τροπολογία και να δούμε αν θα την αποδεχθείτε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, μου επιτρέπετε;

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Επειδή εγώ έστειλα στο Γενικό Λογιστήριο του Κράτους την τροπολογία και δε μου την έστειλαν ακόμα, γι' αυτό είπαμε να επιφυλαχθούμε και στην επόμενη κατάθεση του νέου νομοσχεδίου να το βάλουμε εκεί. Αν δεν υπάρχει οικονομικό πρόβλημα, μπορούμε να το πούμε και τώρα. Αλλά να μην έχουμε τίποτα ακυρότητες.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Νομίζω, κύριε Υπουργέ, ότι δεν υπάρχει πρόβλημα, ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Για τους Εισαγγελείς εξετάσαμε. Εδώ δεν το ξέρω το θέμα.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Δεν υπάρχει πρόβλημα και εδώ. Τον ίδιο μισθό που παίρνουν ως Πάρεδροι θα παίρνουν και ως Σύμβουλοι. Δεν υπάρχει καμία απολύτως διαφορά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να πω εδώ ότι δεσμεύομαι ότι, εφόσον έχει έτσι το θέμα, στο επόμενο νομοσχέδιο θα περάσει, όπως το λέτε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Εντάξει, κύριε Υπουργέ. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να γραφεί στα Πρακτικά για να περάσει στο επόμενο νομοσχέδιο. Μπορεί να μην είναι τέσσερις, να είναι και πέντε οι θέσεις ή και έξι. Εγώ δεν έχω αντίρρηση σ' αυτό.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Εμείς πρόταση κάνουμε και είναι στην κρίση σας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σύμφωνοι.

ΠΡΟΕΔΡΕΥΩΝ (Λουκάς Αποστολίδης): Η κα 'Αννα Ψαρούδα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, κατ' αρχήν θέλω να πω ότι σωστά πρέπει να μπεί η φράση "οριστικά ανέφικτος ο διορισμός", ώστε να καταστεί σαφές ότι καλύπτονται μόνο οι περιπτώσεις, οι οποίες σε καμία περίπτωση δεν μπορούν να οδηγήσουν σε διορισμό.

Για το Ελεγκτικό Συνέδριο ήθελα να σας πω, κύριε Υπουργέ, ότι σωστά στη διάταξη του Ελεγκτικού Συνεδρίου επαναφέρετε τον προληπτικό έλεγχο στους επιτρόπους, έτσι ώστε ενιαία να ασκείται ο προληπτικός έλεγχος από επιτρόπους, σε όλη την Ελλάδα. Δεν πρέπει, όμως, ταυτόχρονα να καταργηθούν τα Μονομελή Κλιμάκια, διότι ναι μεν τον έλεγχο θα τον κάνει ο Επίτροπος που είναι διοικητικός υπάλληλος, αλλά αυτός ο έλεγχος πρέπει να έχει την εγκυρότητα και το κύρος δικαστικού ελέγχου. 'Αρα, πρέπει να παραμείνει και ο Πάρεδρος, ο οποίος κατά κάποιον τρόπο θα εποπτεύει και θα επιβεβαιώνει την ορθότητα του ελέγχου που έκανε ο υπάλληλος.

Γι' αυτό θα πρότεινα να διαγραφεί η φράση που παρεμβάλλεται παρενθετικά στη δεύτερη φράση. Δηλαδή, θα έλεγα ότι, εκεί που λέει "Ο Επίτροπος που υπηρετεί σε καθένα από τα Μονομελή Κλιμάκια του Ελεγκτικού Συνεδρίου, που καταργούνται από την ισχύ της παρούσας διάταξης..." να διαγραφεί η τελευταία φράση για την κατάργηση. Να συνεχίσει δηλαδή "καθίσταται αυτοδίκαια αρμόδιος, για την άσκηση του ελεγκτικού έργου, που ασκούσε ο Πάρεδρος ή Εισηγητής του Μονομελούς Κλιμακίου".

Επίσης πρέπει να φύγει και η επόμενη φράση, που λέει τα εξής: "'Οπου στην κείμενη νομοθεσία αναφέρεται "Μονομελές Κλιμάκιο", εννοείται στο εξής "Υπηρεσία Επιτρόπου". Δεν είναι σωστό ο έλεγχος να ασκείται μόνο και αποκλειστικά από διοικητικούς υπαλλήλους. Πρέπει να έχει και την επίφαση, ας το πούμε έτσι, του δικαστικού ελέγχου με τη διατήρηση του Κλιμακίου.

Για τις θέσεις, συμφωνώ βέβαια, ότι πρέπει να αυξηθούν.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Λυπάμαι, αλλά δεν μπορώ να δεχθώ αυτήν την τροποποίηση, κυρία Μπενάκη. Ας δοκιμάσουμε και αυτό το σύστημα, γιατί υπάρχει μία έντονη πίεση να λειτουργήσει όπως προτείνεται. Αν δούμε, ότι δεν πάει καλά, εδώ είμαστε πάλι.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, δεν υπάρχει άλλος εγγεγραμμένος ομιλητής επί της τροπολογίας αυτής.

Ερωτάται το Σώμα, αν γίνεται δεκτή η τροπολογία με γενικό αριθμό 388 και ειδικό 24, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς η τροπολογία με γενικό αριθμό 388 και ειδικό 24 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και οι παράγραφοι 1 έως 14 εντάσσονται στο άρθρο 3, οι παράγραφοι 15 έως 17 εντάσσονται στο άρθρο 4 και η παράγραφος 18 εντάσσεται στο νέο άρθρο 6.

Πριν εισέλθουμε, κύριοι συνάδελφοι, στην τρίτη τροπολογία του κυρίου Υπουργού...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, επιτρέψτε μου να καταθέσω για τα Πρακτικά τις προαναφερθείσες τροπολογίες.

(Στο σημείο αυτό ο Υπουργός Δικαιοσύνης κ. Ε. Γιαννόπουλος καταθέτει στα Πρακτικά τις προαναφερθείσες τροπολογίες, οι οποίες έχουν ως εξής:

"ΤΡΟΠΟΛΟΓΙΕΣ

Στο σχέδιο νόμου "Ανώτατο Ειδικό Δικαστήριο, επιτάχυνση των

δικών, δικονομικές απλουστεύσεις και άλλες διατάξεις"

1. Θα τεθεί ως εδ. β' της παρ 3 του άρθρου 3 του σχεδίου 

ΕΙΣΗΓΗΤΙΚΗ ΕΚΘΕΣΗ

Η συνήθως παρατηρούμενη συστέγαση πολλών δικαστικών Υπηρεσιών και συναφών εν γένει αρμοδιότητας του Υπουργείου Δικαιοσύνης προκαλεί προβλήματα λειτουργίας, διοίκησης και διαχείρησή τους.

Η προτεινόμενη διάταξη αποσκοπεί να παράσχει νομοθετική εξουσιοδότηση για την άμεση και αποτελεσματική ρύθμιση των ανωτέρω προβλημάτων, η οποία θα επιτυγχάνεται με την έκδοση υπουργικών αποφάσεων, οι οποίες δεν προκαλούν δαπάνη σε βάρος του κρατικού προϋπολογισμού.

3.β'. Στον Κώδικα Οργανισμού Δικαστηρίων και Κατάστασης Δικαστικών Λειτουργών (κ.ν. 1756/1988 ΦΕΚ 35 Α') προστί-

Σελίδα 5527 

θεται άρθρο 16α ως ακολούθως:

"'Αρθρο 16α

Ο Υπουργός Δικαιοσύνης δύναται με απόφαση του να καθορίζει τα όργανα διοίκησης και διαχείρησης των δικαστικών μεγάρων, τα οποία κατά περίπτωση θα επιμελούνται στην κατάρτιση του κανονισμού λειτουργίας του, σύμφωνα με τις συγκεκριμένες ανάγκες των υπηρεσιών που στεγάζονται στο κτίριο αυτό. Αντίγραφο του κανονισμού κοινοποιείται στον Υπουργό Δικαιοσύνης, ο οποίος εντός μηνός μπορεί να τον αναπέμψει για τροποποίηση ή διόρθωση. Οι αποφάσεις που έχουν ήδη εκδοθεί πριν τη δημοσίευση του παρόντος εξακολουθούν να ισχύουν".

2. Θα τεθεί ως εδάφιο β' της παρ. 13 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη διάταξη αποσκοπείται η αποτελεσματικότερη επίτευξη των στόχων της διατάξεως της παρ. 6 του άρθρου 96 του ν.δ. 3026/1954 όπως αντικαταστάθηκε με την παρ. 11 του άρθρου 5 του ν. 2408/1996.

Με την εν λόγω παράγραφο καθορίζονται οι υποχρεώσεις του δικηγόρου σχετικά με την κατάθεση του γραμματίου καταβολής της δικηγορικής αμοιβής στις περιπτώσεις που επιβάλλεται, κατά νόμο, η προκαταβολή της.

13.β' Στην παράγραφο 6 του άρθρου 96 του Ν.Δ. 3026/1954 (ΦΕΚ 235 Α) όπως αντικαταστάθηκε με την παράγραφο 11 του άρθρου 5 του ν. 2408/1996 (ΦΕΚ 104 Α) προστίθεται προτελευταίο εδάφιο ως εξής:

"Οι προϊστάμενοι των γραμματειών όλων των δικαστηρίων υποχρεούνται στο τέλος κάθε μηνός να αποστέλλουν στους οικείους δικηγορικούς συλλόγους ονομαστικές καταστάσεις των δικηγόρων που παρέστησαν χωρίς να προσκομίσουν το προβλεπόμενο από τις διατάξεις του παρόντος γραμμάτιο προείσπραξης, μνημονεύοντας ταυτόχρονα τα στοιχεία του διαδίκου για τον οποίο παρέστησαν, τη δικονομική του θέση, την ημερομηνία δικασίμου, το δικαστήριο και το είδος της διαδικασίας".

3. Θα τεθεί ως εδάφιο α' της παρ. 16 του άρθρου 3 του σχεδίου.

Το ήδη υπάρχον κείμενο θα αποτελέσει εδάφιο β' της ίδιας παραγράφου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη διάταξη γίνεται διόρθωση λάθους που παρεσέφρυσε στον ν. 2447/1996.

16.α' Στην δεύτερη, παράγραφο του άρθρου 10 του ν. 2447/1996 με τον οποίο κυρώθηκε ως Κώδικας το σχέδιο νόμου "Υιοθεσία, επιτροπεία και αναδοχή ανηλίκου, δικαστικής συμπαράστασης, δικαστική επιμέλεια ξένων υποθέσεων και συναφείς ουσιαστικές, δικονομικές και μεταβατικές διατάξεις" (ΦΕΚ 278 Α) οι λέξεις "με χρηματική ποινή μέχρι πεντακοσίων χιλιάδων μεταλλικών δραχμών" αντικαθίστανται με τις λέξεις "με χρηματική ποινή μέχρις ενός εκατομμυρίου δραχμών".

4. Θα τεθεί ως παράγραφος 18 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινομένη διάταξη σκοπείτε όπως καταστούν περισσότερο λειτουργικές οι διατάξεις της παρ. 15 του άρθρου 10 του ν. 2298/1996, ενώ παράλληλα καταργούνται ρυθμίσεις σχετικές με το πειθαρχικό δίκαιο των σωφρονιστικών υπαλλήλων οι οποίες ήσαν δανεισμένες από το δίκαιο που διέπει την πειθαρχική κατάσταση των δικαστικών υπαλλήλων και οι οποίες, όπως καταδείχθηκε στην πράξη δημιουργούσαν προβλήματα, λαμβανομένης υπ'όψιν της ιδιότητας των σωφρονιστικών υπαλλήλων ως διοικητικών υπαλλήλων, υπαγομένων στις διατάξεις του Υπαλληλικού Κώδικα.

18.α. Η παράγραφος 15 του άρθρου 10 του ν. 2298/1995 (ΦΕΚ 62 Α) αντικαθίσταται ως εξής:

"15. Για πειθαρχικά αδικήματα του προσωπικού των Καταστημάτων Κράτησης ο Υπουργός Δικαιοσύνης ή ο Γενικός Γραμματείας του Υπουργείου Δικαιοσύνης μπορεί να παραγγέλλει την ενέργεια πειθαρχικής προκαταρκτικής εξέτασης από Εισαγγελικό λειτουργό".

β. Οι διατάξεις της παραγράφου 15 του άρθρου 10 του ν.2298/1995 εξακολουθούν να ισχύουν για πειθαρχικές υποθέσεις εκκρεμείς κατά το χρόνο ενάρξεως ισχύος αυτού του νόμου μέχρις ολοκληρώσεως τη σχετικής διαδικασίας.

5. Θα τεθεί ως εδάφιο α' της παρ. 19 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Από τις διατάξεις των άρθρων 68 παρ. 1 και 71 παρ. 4 του ν. 1851/1989 προκύπτει ότι και οι υπόδικοι μπορούν, εφόσον το επιθυμούν, να ζητήσουν εργασία (είναι αρκετοί οι εργαζόμενοι της κατηγορίας αυτής), πλην όμως η εργασία αυτή, σε περίπτωση κατάδικης των, δεν μπορεί να υπολογισθεί ευεργετικά, αφού το ευεργέτημα αυτό κατά το νόμο (άρθρο 25 παρ. 1 του ν. 2058/1952). όπως ισχύει σήμερα, ισχύει μόνο για του καταδίκους.

Με την προτεινόμενη διάταξη, παρέχεται η δυνατότητα και στους υποδίκους, εφόσον επιθυμούν να εργαστούν, οι ημέρες εργασίας τους να υπολογίζονται ευεργετικά, μόνο στην περίπτωση καταδίκης τους.

Επίσης ρυθμίζονται περιπτώσεις ώστε να μην αποβαίνει σε βάρος του κρατουμένου η προσμέτρηση του ευεργετικού υπολογισμού κατά την συγχώνευση των ποινών.

19.α' Η παράγραφος 1 του άρθρου 25 του ν. 2058/1952 (ΦΕΚ 95/18-4-1952) όπως έχει τροποποιηθεί με τους ν. 410/1976 (ΦΕΚ 208 Α) και 2207/1994 (ΦΕΚ 65 Α), αντικαθίσταται ως εξής:

"1. Για τους κρατουμένους, κάθε ημέρα εργασίας ή συμμετοχής σε προγράμματα εκπαίδευσης ή επαγγελματικής κατάρτισης μπορεί να υπολογίζονται ευεργετικά κατ' ανώτατο όριο μέχρι δύο ημέρες.

Για τους μεταξύ αυτών υποδίκους, οι ημέρες που έχουν υπολογισθεί ευεργετικά, θα λαμβάνονται υπόψη μόνο στην περίπτωση καταδίκης τους, από την ημερομηνία έκδοσης της καταδικαστικής απόφασης. Το μέτρο του ευεργετικού υπολογισμού ημερών εργασίας, ή κατάρτισης ή εκπαίδευσης των κρατουμένων καθορίζεται με προεδρικά διατάγματα, που εκδίδονται με πρόταση του Υπουργού Δικαιοσύνης. 'Οπου στο παρόν άρθρο αναφέρεται η λέξη "κατάδικοι" θα νοείται "κρατούμενοι". Οι ημέρες που έχουν ήδη υπολογισθεί ευεργετικά δεν θα λαμβάνονται υπόψη εν όλω ή εν μέρει, αν αυτό δηλωθεί υπεύθυνα από τον ενδιαφερόμενο - κρατούμενο".

6. Θα τεθεί ως εδάφιο β' της παρ. 19 του άρθου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη διάταξη, παρέχεται η δυνατότητα και στους κρατουμένους, που εκτίουν ποινή ισόβιας κάθειρξης, αύξησης του αριθμού των ημερών τακτικής αδείας, που δικαιούνται κάθε φορά, έως τις οκτώ ημέρες, εφόσον βέβαια θα έχουν εκτίσει, με οποιοδήποτε τρόπο, ποινή δώδεκα ετών.

19.β' Το δεύτερο εδάφιο της παραγράφου 1 του άρθρου 54 του Κώδικα Βασικών Κανόνων Μεταχείρισης Κρατουμένων (ν. 1851/1989 ΦΕΚ 122 Α), όπως αυτό έχει αντικατασταθεί από την παράγραφο 2 του άρθρου 3 του ν. 2408/1996 (ΦΕΚ 104 Α), αντικαθίσταται ως εξής:

"Εφόσον ο κρατούμενος έχει ήδη εκτίσει με οποιοδήποτε τρόπο τα δύο πέμπτα της ποινής του ή, σε περίπτωση ισόβιας κάθειρξης, δώδεκα έτη, η διάρκεια της άδειας μπορεί να αυξάνεται έως τις οκτώ ημέρες, οι οποίες υπολογίζονται όπως ορίζεται στο προηγούμενο εδάφιο".

7. Θα τεθεί ως εδάφιο γ' της παρ. 19 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την παρακάτω διάταξη, παρατείνεται η αναστολή εφαρμογής των άρθρων 58 έως 60 ('Ιδρυση κέντρων ημιελεύθερης διαβίωσης) και 64 έως 75 (εργασία κρατουμένων) του Κώδικα Βασικών Κανόνων Μεταχείρισης Κρατουμένων (ν. 1851/1989) μέχρι την 31.12.1998. Η έλλειψη της απαραίτητης υλικοτεχνικής υποδομής και, στην περίπτωση της εργασίας

Σελίδα 5528 

των κρατουμένων, οι οικονομικές επιπτώσεις από την εφαρμογή των διατάξεων, καθιστούν αδύνατη την υλοποίησή τους. Για τον ίδιο λόγο άλλωστε είχε ανασταλεί η εφαρμογή τους μέχρι 31.12.1996 (παρ. 13 άρθρου 16 του ν. 2298/1995).

19.γ. Η εφαρμογή των διατάξεων των άρθρων 58 έως 60 και 64 έως 75 του Κώδικα Βασικών Κανόνων Μεταχείρισης Κρατουμένων (ν. 1851/1989 ΦΕΚ 122 Α) η οποία είχε ανασταλεί μέχρι 31-12-1996 με τις διατάξεις της παρ. 13 του άρθρου 16 του Ν. 2298/1995 (ΦΕΚ 62 Α) αναστέλλεται εκ νέου από της εν λόγω ημερομηνίας μέχρι 31-12-1998.

Κατά τη διάρκεια της αναστολής διατηρείται η ισχύς των άρθρων 53 έως 68 του Α.Ν. 125/1967 (ΦΕΚ 152 Α).

8. Θα τεθεί ως παρ. 20 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη διάταξη αποσκοπείται όπως καταστούν περισσότερο λειτουργικές οι διατάξεις οι οποίες διέπουν τα της συγκροτήσεως και λειτουργίας της επιτροπής η οποία διαχειρίζεται το λογαριασμό στον οποίο καταβάλλονται τα ποσοστά από την αμοιβή από διαιτησίες που εκτελούν δικαστικοί λειτουργοί, προβλέπεται από το άρθρο 882 Α, του Κ. Πολ. Δ. και τηρείται στο Ταμείο Χρηματοδότησης Δικαστικών Κτιρίων.

20. α. Τα εδάφια δ' και ε' της παρ. 1 του άρθρου 4 του ν. 1816/1988 (ΦΕΚ 251Α) όπως αντικαταστάθηκε με την παρ. 5 του άρθρου 18 του Ν. 2331/1995 (ΦΕΚ 173Α) καταργούνται.

β. Η παρ. 2 του αυτού ως άνω άρθρου 4 του ν. 1816/1988 αντικαθίσταται ως εξής:

"2. Η διαχείριση του λογαριασμού γίνεται από επιτροπή η οποία αποτελείται από τον Πρόεδρο του ΤΑ.Χ.ΔΙ.Κ. ως πρόεδρο και τον Πρόεδρο της 'Ενωσης Ελλήνων Δικαστών και Εισαγγελέων και τον Πρόεδρο της 'Ενωσης Διοικητικών Δικαστών ως μέλη. Τα μέλη αναπληρώνονται από τους νομίμους αναπληρωτές τους. Η επιτροπή συγκροτείται με απόφαση του Υπουργού Δικαιοσύνης. Η επιτροπή αυτή συνεδριάζει με την παρουσία προέδρου και των δύο μελών και αποφασίζει κατ' απόλυτη πλειοψηφία. Η επιτροπή αποφασίζει για τη χορήγηση των κατά την προηγούμενη παράγραφο παροχών. Με απόφαση του Υπουργού Δικαιοσύνης δύναται να καθορίζονται η διαδικασία και οι ειδικότερες προϋποθέσεις για τις ανωτέρω παροχές".

9. Θα τεθεί ως παράγραφος 21 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη ρύθμιση θα παύσει η διαφορετική μεταχείριση της διατροφής των διαζευγμένων συζύγων ανάλογα με τον χρόνο άσκησης της αγωγής διαζυγίου, δηλ. πριν ή μετά την έναρξη ισχύος του Ν. 1329/1983, και θα αντιμετωπίζεται κατά τρόπό ενιαίο η διατροφή αδιάφορα από το φύλο ή το χρόνο υποβολής της αγωγής διαζυγίου. 'Ετσι θα εναρμονισθεί η διάταξη του άρθρου 65 Ν. 1329/1983 με την αρχή της ίσης μεταχείρισης των δύο φύλων και τις σχετικές διατάξεις του ισχύοντος Συντάγματος και του άρθρου 16 της διεθνούς διακηρύξεως των ανθρώπινων δικαιωμάτων, σύμφωνα με το οποίο ορίζεται, ότι οι ενήλικες άνδρες και γυναίκες έχουν ίσα δικαιώματα απέναντι στη σύναψη γάμου, κατά την διάρκεια του γάμου και μετά τη διάλυση του γάμου.

21. Η διάταξη του δεύτερου εδαφίου της παρ. 1 του άρθρου 65 του Ν. 1329/1983 (ΦΕΚ 25 Α) αντικαθίσταται ως εξής:

"Εφόσον όμως η αγωγή διαζυγίου είχε ασκηθεί πριν από την έναρξη του ισχύος του παρόντος οι λόγοι του διαζυγίου κρίνονται σύμφωνα με το δίκαιο που ίσχυε κατά το χρόνο της ασκήσεως της αγωγής, οι συνέπειες όπως του διαζυγίου και ιδίως οι αξιώσεις διατροφής κρίνονται κατά τις νέες διατάξεις του Αστικού Κώδικα".

10. Θα τεθεί ως παράγραφος 22 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη διάταξη σκοπείται αφενός μεν η ταχύτερη εξυπηρέτηση των συναλλασσομένων με τα Υποθηκοφυλακεία του Κράτους αφετέρου δε η πλέον εύρυθμη λειτουργία των εν λόγω Υπηρεσιών με μικρότερο αριθμό υπαλλήλων.

22. Τα προβλεπόμενα από το άρθρο 6 του Α.Ν. 305/1945 (ΦΕΚ 110 Α) και το άρθρο 1 του ν.δ. 4201/1961 (ΦΕΚ 175 Α) βιβλία, τα οποία τηρούνται στα Υποθηκοφυλάκεια του Κράτους (Γενικό βιβλίο Εκθέσεων και βιβλίο Τελών και δικαιωμάτων), είναι δυνατόν στο εξής αφ' ενός να ενοποιηθούν σ' ένα ενιαίο βιβλίο, αφετέρου δε να τηρούνται σε κινητά μηχανογραφικά φύλλα, τα οποία θα βιβλιοδετούνται ανά μήνα σε ενιαίο τόμο. Με αποφάσεις του Υπουργού Δικαιοσύνης καθορίζεται ο χρόνος έναρξης εφαρμογής των εν λόγω διατάξεων κατά Υποθηκοφυλακείου καθώς και κάθε άλλη σχετική λεπτομέρεια.

11. Θα τεθεί ως παράγραφος 23 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη διάταξη σκοπείτε η αντιμετώπιση μιας αδικίας η οποία γίνεται συχνά κατά τον ετήσιο διαγωνισμό συμβολαιογράφων. Λόγω νομοθετικού κενού, σε περίπτωση κατά την οποία υποψήφιος επιτυχών δεν καταστεί εφικτό, για ένα οποιαδήποτε λόγο, να διορισθεί, η θέση παραμένει κενή γιατί δεν είναι κατά νόμο δυνατή η κλήση προς διορισμό του επόμενου κατά σειρά βαθμολογίας υποψηφίου. Το κενό αυτό καλύπτει η προτεινόμενη διάταξη.

23. Στην παρ. 4 του άρθρου 24 του ν. 670/1977 (ΦΕΚ 232 Α) περί Κώδικος Συμβολαιογράφων, όπως αντικαταστάθηκε με την παρ. 4 του άρθρου 1 του ν. 1653/1986 (ΦΕΚ 173 Α) προστίθεται εδάφιο που έχει ως εξής:

"Σε περίπτωση κατά την οποία καταστεί για οποιοδήποτε λόγο ανέφικτος διορισμός υποψηφίου καλείται για διορισμό στη θέση του σύμφωνα με τις κείμενες διατάξεις, ο επόμενος κατά σειράν βαθμολογίας, υποψήφιος, ο οποίος έχει λάβει βαθμό επιδόσεως όχι μικρότερο της εκάστοτε οριζόμενης βάσεως. Οι διατάξεις του εδαφίου τούτου έχουν εφαρμογή από 1 Ιανουαρίου 1996".

12. Θα τεθεί ως παρ. 24 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Μετά παρέλευση ενός και πλέον έτους από την ισχύ του Κώδικα Δικαστικών Επιμελητών ο οποίος κυρώθηκε με το ν. 2318/1995 (ΦΕΚ 126 Α) εκρίθησαν, τόσον από την Ομοσπονδία Δικαστικών Επιμελητών Ελλάδας όσον και από την υπηρεσία μας, αναγκαίες ορισμένες τροποποιήσεις του, οι οποίες θα συμβάλλουν στην αρτιότερη λειτουργία των Συλλόγων και στην δικαία διευθέτηση ζητημάτων που αφορούν τους υποψηφίους Δικαστικούς Επιμελητές.

24. Στον ν. 2318/1995 Κώδικας Δικαστικών Επιμελητών ΦΕΚ 126Α) επιφέρονται οι εξής τροπολογίες:

α. Στο τέλος του άρθρου 6 προστίθεται παράγραφος 10 ως εξής:

"10. Η αίτηση εγγραφής ασκουμένου είναι απαράδεκτος εάν δεν συνοδεύεται με έγγραφη απόδειξη καταβολής προς το Σύλλογο τέλους εγγραφής, το ύψος του οποίου είναι ίσο προς το μισό της κατά το χρόνο υποβολής της αιτήσεως καθορισμένης ετήσιας εισφοράς των μελών. Το ίδιο καταβάλλεται και στην περίπτωση του δευτέρου εδαφίου της παραγράφου 9 του παρόντος".

β. Στο τέλος της παραγράφου 3 του άρθρου 7 προστίθεται εδάφιο ως εξής:

"Η άσκηση αυτή θα πρέπει να είναι διάρκειας τουλάχιστον εννέα μηνών".

γ. Η τελευταία πρόταση του τρίτου εδαφίου του άρθρου 12 διατυπώνεται ως εξής:

"που αναρτώνται στον τόπο του διαγωνισμού την εικοστή το αργότερο ημέρα μετά το τέλος του".

δ. αα. Μετά το πέμπτο εδάφιο του άρθρου 12 προστίθεται εδάφιο ως εξής:

"Οι εγγεγραμμένοι στους πίνακες βαθμολογίας, που έχουν ισοβαθμίσει με τον τελευταίο επιτυχόντα διορίζονται στην περιφέρεια του πρωτοδικείου, για τις θέσεις του οποίου διαγωνίστηκαν και καταλαμβάνουν κατά τη σειρά κατάταξής τους στον πίνακα βαθμολογίας τις κενούμενες μέχρι λήξεως 

Σελίδα 5529 

του έτους του διαγωνισμού θέσεις".

ββ. Οι διατάξεις του προηγουμένου εδαφίου έχουν εφαρμογή και για τους υποψήφιους των διαγωνισμών ετών 1994 έως 1996 οι δε ενδιαφερόμενοι διορίζονται υπεράριθμοι μετά από σχετική αίτηση που υποβάλλεται μέσα σε προθεσμία δύο μηνών από της δημοσιεύσεως του παρόντος νόμου και καταλαμβάνουν τις πρώτες θέσεις που θα κενωθούν.

ε. Στο πέμπτο εδάφιο της παραγράφου 1 του άρθρου 27 διαγράφεται η τελευταία πρόταση η οποία έχει ως εξής: "η οποία κοινοποιείται μέχρι τις 20 Ιουλίου στον αρμόδιο εισαγγελέα πρωτοδικών".

στ. Το τρίτο εδάφιο της παραγράφου 2 του άρθρου 137 αντικαθίσταται ως εξής:

"Σε κάθε περίπτωση το συνολικά καταβαλλόμενο, σύμφωνα με τα παραπάνω, ποσό δεν μπορεί να υπερβαίνει α) το ένα τρίτο των συνολικών ετησίων εσόδων του συλλόγου στην περίπτωση "α" του προηγουμένου εδαφίου, β) το ένα τέταρτο αυτών στην περίπτωση "β" του προηγουμένου εδαφίου και γ) το ένα πέμπτο αυτών σε κάθε άλλη περίπτωση".

ζ. Στο τέλος της παραγράφου 3 του άρθρου 137 προστίθεται εδάφιο ως εξής:

"Επίσης τα έξοδα αυτά δεν μπορούν να υπερβαίνουν τα ανώτατα επιτρεπόμενα από τον παρόντα νόμο για τους αμέσως πιο πάνω αναφερόμενους".

η. Στο τέλος του άρθρου 141 προστίθεται παράγραφος 3 ως εξής:

"3. Υποψήφιοι που γράφτηκαν ως ασκούμενοι πριν από την έναρξη ισχύος του παρόντος, μπορούν να λάβουν μέρος στους διαγωνισμούς μέχρι και του έτους 1997 έστω και αν έχουν υπερβεί το 35ο έτος της ηλικίας τους και να διοριστούν εφόσον επιτύχουν".

13. Θα τεθούν ως παρ.25 του άρθρου 3 του σχεδίου

ΕΙΣΗΓΗΤΙΚΗ ΕΚΘΕΣΗ

Ορισμένες ισχύουσες διατάξεις προβλέπουν την παραγραφή αξιώσεων κατά τη διάρκεια της επιδικίας, αν μέσα σε ορισμένο χρονικό διάστημα δεν λάβει χώρα κάποια διαδικαστική πράξη (π.χ. άρθρο 93 περ.α' του ν.2362/1995 περί δημοσίου λογιστικού, άρθρο 13 παρ.5 του ν.1418/1984 περί δημοσίων έργων). Οι διατάξεις αυτές εφαρμόζονται χωρίς κανένα πρόβλημα στο πλαίσιο της πολιτικής δικονομίας, όπου η πρόοδος της δίκης εξαρτάται από την πρωτοβουλία των διαδίκων. Δεν ισχύει το ίδιο όμως και στο χώρο της διοικητικής δικονομίας, όπου ισχύει το ανακριτικό σύστημα. 'Ετσι δεν είναι λογικό να παραγράφονται αξιώσεις από ενέργειες ή παραλείψεις του δικαστηρίου. Γι'αυτό προτείνεται η ακόλουθη διάταξη.

25. Οι ισχύουσες διατάξεις για την παραγραφή αξιώσεων κατά τη διάρκεια της επιδικίας δεν εφαρμόζονται στις εκδικαζόμενες από τα διοικητικά δικαστήρια υποθέσεις.

14. Θα τεθεί ως παρ. 26 του άρθρου 3 του σχεδίου.

ΕΙΣΗΓΗΤΙΚΗ ΕΚΘΕΣΗ

Με την προτεινόμενη για ψήφιση διάταξη αποκαθίσταται η ενιαία άσκηση του ελέγχου στο κέντρο και στην επαρχία, αφού με τα άρθρα 13 και 14 του ν.2145/1993 είχε ανατραπεί η λειτουργική και οργανωτική υπόσταση του Ελεγκτικού Συνεδρίου, με την τοποθέτηση διαφορετικών οργάνων ελέγχου στο κέντρο (Πάρεδροι) και στην επαρχία (Επίτροποι).

Επί πλέον αποδεσμεύονται είκοσι εννέα (29) Πάρεδροι (Εφέτες) από την ενασχόλησή τους με την ελεγκτική εργασία και επανέρχονται στα κύρια δικαστικά τους καθήκοντα. Με αυτόν τον τρόπο προσδοκάται ότι θα προωθηθούν για εκδίκαση εκατοντάδες δικαστικές υποθέσεις, που σήμερα παραμένουν ανεκδίκαστες, λόγω της ενασχόλησης των παραπάνω δικαστών με διοικητικά καθήκοντα.

Παράλληλα αναδεικνύεται ο ρόλος και το έργο των ελεγκτικών υπαλλήλων, αξιοποιείται η συμπυκνωμένη εμπειρία ετών που διαθέτουν οι υπάλληλοι αυτοί και αναβαθμίζεται ποιοτικά ο έλεγχος, με την απόδοσή του στους φυσικούς του φορείς.

Τέλος, πατάσσεται το γραφειοκρατικό καθεστώς που θεσμοθετήθηκε με το ν.2145/1993, με συνέπεια τη γρηγορότερη εξυπηρέτηση των συναλλασσομένων με το δημόσιο και τα ν.π.δ.δ.

Αξίζει να σημειωθεί ότι η αντίστοιχη, με την προτεινόμενη ρύθμιση, διάταξη του άρθρου 10 του ν.1816/1988, είχε γίνει αποδεκτή, ομόφωνα, από όλες τις πτέρυγες της Βουλής.

26. Ο προληπτικός έλεγχος των δαπανών του Κράτους και των υπαγομένων σ'αυτό ν.π.δ.δ., ασκείται από Επιτρόπους (Ελεγκτές) του Ελεγκτικού Συνεδρίου, με βαθμό Α' της ΠΕ κατηγορίας (πτυχιούχους Ανωτάτων Σχολών), προϊσταμένων Διευθύνσεων ή Τμημάτων αυτού που έχουν οριστεί Επίτροποι, σύμφωνα με το άρθρο 6 του π.δ/τος 208/1988 (ΦΕΚ 90 Α). Ο Επίτροπος που υπηρετεί σε καθένα από τα Μονομελή Κλιμάκια του Ελεγκτικού Συνεδρίου, που καταργούνται από την ισχύ της παρούσας διάταξης, καθίσταται αυτοδίκαια αρμόδιος, για την άσκηση του ελεγκτικού έργου, που ασκούσε ο Πάρεδρος ή Εισηγητής του Μονομελούς Κλιμακίου. 'Οπου στην κείμενη νομοθεσία αναφέρεται "Μονομελές Κλιμάκιο" νοείται στο εξής "Υπηρεσία Επιτρόπου". Κάθε αντίθετη διάταξη καταργείται.

15. θα τεθεί αντί του εδαφίου α της παρ.8 του άρθρου 4 του σχεδίου

ΕΙΣΗΓΗΤΙΚΗ ΕΚΘΕΣΗ

Με την προτεινόμενη διάταξη διευρύνεται για λόγους απλουστεύσεως και επιταχύνσεως των δικών ή καθ' ύλην αρμοδιότητα του μονομελούς διοικητικού πρωτοδικείου.

8.α. Το πρώτο εδάφιο της παρ.2 του άρθρου 6 του Κωδ.Φορ.Δικ. που κυρώθηκε με το ν. 4125/1960 (ΦΕΚ 202 Α) και μεταγλωττίσθηκε στη δημοτική με το π.δ. 331/1985 (ΦΕΚ 116 Α), όπως ισχύει μετά την αντικατάστασή του από το άρθρο 19 του ν.1805/1988 (ΦΕΚ 199 Α), αντικαθίσταται ως εξής:

"To μονομελές διοικητικό πρωτοδικείο δικάζει τις διαφορές στις οποίες α) ο αμφισβητούμενος ή αξιούμενος προς επιστροφή φόρος, δασμός, τέλος ή άλλο δικαίωμα του Δημοσίου, χωρίς συνυπολογισμό προσθέτων ή προσαυξήσεων, δεν υπερβαίνει το ποσό του ενός εκατομμυρίου (1.000.000) δραχμών, β) το επιβαλλόμενο πρόστιμο ή άλλη χρηματική κύρωση δεν υπερβαίνει συνολικά το ποσό των πεντακοσίων χιλιάδων (500.000) δραχμών".

16. Θα τεθεί ως εδάφιο β της παρ.9 του άρθρου 4 του σχεδίου. Το ήδη υπάρχον κείμενο της παρ.9 θα αποτελέσει εδάφιο α'.

ΕΙΣΗΓΗΤΙΚΗ ΕΚΘΕΣΗ

Το άρθρο 38 του Π.Δ. 341/1978 δεν παραπέμπει, από παραδρομή, στο άρθρο 87 παρ.1 εδάφιο δεύτερο και 2 και στο άρθρο 94 παρ.3 του Κώδικα Φορολογικής Δικονομίας με αποτέλεσμα να υπάρχει κενό κατά την εκδίκαση των λοιπών, εκτός από τις φορολογικές, διαφορών ως προς την κλήτευση του διαδίκου στην περίπτωση που δεν έχει δηλώσει διεύθυνση κατοικίας και δεν έχει ορίσει αντίκλητο, ως προς τη δυνατότητα ανακοίνωσης της δικασίμου αντί κλητεύσεως και ως προς τη δυνατότητα του διαδίκου να λάβει το λόγο κατά τη συζήτηση της υποθέσεως.

9.β' Η παραγράφος 1 του άρθρου 38 του Π.Δ. 341/1978 αντικαθίσταται ως εξής:

"1. Ως προς την εγγραφή στο πινάκιο, το έκθεμα των συζητούμενων υποθέσεων και τη συζήτηση στο ακροατήριο έχουν εφαρμογή οι διατάξεις των άρθρων 86 παρ.1, 87 παρ.1 εδάφιο δεύτερο και 2, 88 έως 94 και 96 έως 101 του Κώδικα Φορολογικής Δικονομίας".

17. θα τεθεί ως εδάφιο β' της παρ.14 του άρθρου 4 του σχεδίου. Το ήδη υπάρχον κείμενο ως παρ.14 θα αποτελέσει εδάφιο α'.

ΕΙΣΗΓΗΤΙΚΗ ΕΚΘΕΣΗ

Με την παρ.2 του άρθρου 60 του Κώδικα Φορολογικής Δικονομίας ορίζεται ότι, αν η επίδοση γίνεται προς έναν αντίκλητο περισσοτέρων, απαιτείται να παραδοθούν σ'αυτόν έγγραφα ισάριθμα προς τους διαδίκους τους οποίους εκπροσωπεί. Η διάταξη αυτή εφαρμόζεται δυνάμει των άρθρων 14 

Σελίδα 5530 

του Π.Δ. 341/1978 και 4 του Ν.1406/1983 και σε όλες τις άλλες διοικητικές διαφορές ουσίας. Αποτέλεσμα τούτου είναι ότι, στην περίπτωση που ασκείται κοινή προσφυγή ή αγωγή από περισσότερους, επιβαρύνεται υπέρμετρα η γραμματεία των διοικητικών δικαστηρίων, διότι πρέπει να ενεργηθούν ισάριθμες με τους ομοδίκους επιδόσεις, ενώ είναι πρόδηλη και η χωρίς ουσιαστικό λόγο επιβάρυνση του Δημοσίου από τη διενέργεια πολλών επιδόσεων που ενεργούνται με την επιμέλεια των διοικητικών δικαστηρίων.

14.β' Το άρθρο 60 του Κώδικα Φορολογικής Δικονομίας που κυρώθηκε με το ν. 4125/1960 (ΦΕΚ 202 Α) και μεταγλωττίστηκε στη δημοτική με το π.δ. 331/1985 (ΦΕΚ 116 Α) αντικαθίσταται ως εξής:

"'Αρθρο 60

Αν αυτός προς τον οποίο πρόκειται να γίνει η επίδοση ενεργεί ως αντίκλητος περισσοτέρων διαδίκων ή παρίσταται ως νόμιμος αντιπρόσωπος περισσότερων ανίκανων προσώπων, αρκεί να επιδοθεί σ'αυτόν ένα μόνο αντίγραφο ή πρωτότυπο του επιδοτέου εγγράφου".

18. Θα τεθεί ως παρ. 1 του άρθρου 5 του σχεδίου μεταβαλλόμενης αναλόγως της αρίθμησης των επομένων παραγράφων

ΕΙΣΗΓΗΤΙΚΗ ΕΚΘΕΣΗ

Με την προτεινόμενη ρύθμιση τίθενται χρονικά περιθώρια ικανά μέσα στα οποία πρέπει να περατωθεί η αποδεικτική διαδικασία ενώπιον του εισηγητή Δικαστή και θα επιταχυνθεί η διεξαγωγή των αποδείξεων.

'Ετσι θα περιορισθούν οι πολλές και αδικαιολόγητες παρατάσεις της αρχικής προθεσμίας καθώς και οι αναβολές και ματαιώσεις των διεξαγωγών των αποδείξεων.

1. α. Στο άρθρο 148 του ΚΠολΔ προστίθεται παρ.2 ως εξής:

"2. Η παράταση αυτή όταν αφορά προθεσμίες για τη διεξαγωγή των αποδείξεων μπορεί να γίνει το πολύ δύο φορές και δεν θα μπορεί να υπερβαίνει τους οκτώ (8) μήνες κάθε φορά".

β. Η διάταξη του προηγούμενου εδαφίου δεν ισχύει για εκκρεμείς διεξαγωγές αποδείξεων κατά τη δημοσίευση του νόμου αυτού.

γ. Η ήδη υπάρχουσα παράγραφος του άρθρου 148 του ΚΠολΔ λαμβάνει τον αριθμό 1.

Αθήνα, Φεβρουαρίου 1997

Ο ΥΠΟΥΡΓΟΣ ΔΙΚΑΙΟΣΥΝΗΣ

Ευάγγελος Γιαννόπουλος"

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Τετάρτης, 9 Απριλίου 1997.

Α.Επίκαιρες Ερωτήσεις Πρώτου Κύκλου.

1. Η με αριθμό 1007/77/4.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Αθανασίου Αλευρά προς τον κύριο Πρωθυπουργό, σχετικά με τους πρόσφατους θανάτους από χρήση ναρκωτικών ουσιών, τις πρωτοβουλίες της Κυβέρνησης για την αντιμετώπιση του προβλήματος κ.λπ.

2. Η με αριθμό 990/73/2.4.97 επίκαιρη ερώτηση του Βουλευτή της Νέας Δημοκρατίας κ. Χαράλαμπου Παπαθανασίου προς τον κύριο Πρωθυπουργό, σχετικά με τις ζημιές που υπέστησαν ελληνικές επιχειρήσεις λόγω της κατάστασης που επικρατεί στην Αλβανία, τις ενέργειες της Κυβέρνησης για τη στήριξή των κ.λπ.

3. Η με αριθμό 1012/7.4.97 επίκαιρη ερώτηση του Βουλευτή του Κομμουνιστικού Κόμματος Ελλαδος κ. Ευάγγελου Μπούτα προς τον Υπουργό Εθνικής Οικονομίας και Οικονομικών, σχετικά με την επιστροφή του φόρου προστιθέμενης αξίας στους βαμβακοπαραγωγούς κ.λπ.

4. Η με αριθμό 1008/7.4.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τα αυξημένα επιτόκια των Τραπεζών για δάνεια παρά τη συνεχιζόμενη πτώση του πληθωρισμού, την ενεργοποίηση της Επιτροπής Ανταγωνισμού για την εξέταση της κατάστασης στην Τραπεζική Αγορά κ.λπ.

5. Η με αριθμό 1000/74/3.4.97 επίκαιρη ερώτηση του Προέδρου του Δημοκρατικού Κοινωνικού Κινήματος κ. Δημητρίου Τσοβόλα προς τον κύριο Πρωθυπουργό, σχετικά με τις προθέσεις της Κυβέρνησης για αύξηση των ασφαλιστικών εισφορών, την καθιέρωση δυσμενέστερων όρων θεμελίωσης συνταξιοδοτικού δικαιώματος, τον περιορισμό του ύψους των συντάξεων κ.λπ.

Β. Επίκαιρες Ερωτήσεις Δεύτερου Κύκλου ('Αρθρο 130 παρ.2 και 3 Καν. Βουλής).

1. Η με αριθμό 1006/4.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Εμμανουήλ Στρατάκη προς τον Υπουργό Γεωργίας, σχετικά με την αποζημίωση των πληγέντων παραγωγών της περιοχής Μαλλίων Κρήτης, για τις καταστροφές που υπέστησαν από τις έντονες βροχοπτώσεις στις αρχές Μαρτίου 1997.

2. Η με αριθμό 993/3.4.97 επίκαιρη ερώτηση του Βουλευτή της Νέας Δημοκρατίας κ. Αντωνίου Φούσα προς τον Υπουργό Εξωτερικών, σχετικά με δημοσιογραφικές πληροφορίες αναφερόμενες στις κακές σχέσεις του Πρέσβη μας στα Τίρανα και του Γενικού Προξένου στο Αργυρόκαστρο, τις ενέργειες για την αποκατάσταση της συνεργασίας κ.λπ.

3. Η με αριθμό 1013/7.4.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Λεωνίδα Αυδή προς τον Υπουργό Πολιτισμού, σχετικά με δημοσιεύματα εφημερίδας αναφερόμενα στη συνέχιση εργασιών "ταπείνωσης" του λόφου Ζάγαρι στα Σπάτα, παρά την αναστολή που διέταξε η Επιτροπή Αναστολής του Συμβουλίου της Επικρατείας.

4. Η με αριθμό 1011/7.4.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εθνικής Οικονομίας και Οικονομικών, σχετικά με το διαχειριστικό έλεγχο στην Ομοσπονδία Δυτικομακεδονικών Σωματείων Θεσσαλονίκης, τις ατασθαλίες στη διαχείριση του κληροδοτήματος Λουκά Παπαναστασίου κ.λπ.".

Εισερχόμαστε στην τρίτη τροπολογία του Υπουργού με γενικό αριθμό 402 και ειδικό 34.

Ο κ. Μαρκογιαννάκης έχει το λόγο.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Δεν έχουμε αντίρρηση, τη δεχόμαστε, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, έχετε να κάνετε κάποια παρατήρηση σ' αυτήν την τροπολογία;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Επειδή έχω μία, που δεν έχει αριθμό, την έχω υπογράψει...

ΠΡΟΕΔΡΕΥΩΝ (Λουκάς Αποστολίδης): Είναι σχετικά με την ίδρυση ειδικών τμημάτων σε Πολιτικά Δικαστήρια.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, δεν έχω τίποτα να προσθέσω.

ΠΡΟΕΔΡΕΥΩΝ (Λουκάς Αποστολίδης) : Είναι η τροπολογία με γενικό αριθμό 402 και ειδικό 34. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριοι συνάδελφοι, ιδρύονται ειδικά τμήματα στα τρία μεγάλα Πρωτοδικεία, Αθήνα, Πειραιά, Θεσσαλονίκη, που αφορούν την εκδίκαση αγωγών για την υπεράσπιση αξιώσεων επί πνευματικών δικαιωμάτων.' Εχουμε ένα μεγάλο πρόβλημα. Η Χώρα μας κατηγορείται. Σήμερα ήταν ο δεύτερος πρεσβευτής ξένου κράτους που με επισκέφθηκε στο Υπουργείο για να κατοχυρωθούν τα πνευματικά δικαιώματα ορισμένων δημιουργών, διότι εδώ στην Πατρίδα μας παίζονται, από πειρατικούς τηλεοπτικούς σταθμούς ή και από πειρατές ακόμη λειτουργούς προγραμμάτων, ταινίες ξένες, γαλλικές, αγγλικές, γερμανικές, αμερικανικές και παραπονούνται όλοι, ότι χάνονται τα πνευματικά δικαιώματα. Η Χώρα μας είναι εκτεθειμένη έναντι της Ευρωπαϊκής 'Ενωσης.

Κατέθεσα, λοιπόν, αυτήν την τροπολογία, ώστε να ιδρυθούν τρία τμήματα, ειδικά από δικαστές εξειδικευμένους πάνω στο θέμα των πνευματικών δικαιωμάτων και το Εφετείο Αθηνών καθίσταται αρμόδιο για τις τυχόν εφέσεις. Βέβαια αν κατατεθεί μία αγωγή σήμερα, μέχρι να τελειώσει, θα περάσει κανένας χρόνος μέχριπου να μπορέσουμε να καθιδρύσουμε ειδικά τμήματα και στα Εφετεία Πειραιώς και Θεσσαλονίκης.

Γι' αυτόν το λόγο γίνεται μία αύξηση μιας θέσης Προέδρου 

Σελίδα 5531 

Εφετών και τεσσάρων Εφετών για το Εφετείο της Αθήνας σήμερα. Αργότερα θα δούμε τι θα κάνουμε και με τα άλλα Εφετεία.

Επίσης εδώ θα ήθελα να προστεθεί, κύριε Πρόεδρε, μία διάταξη, σύμφωνα με την οποία να αναφέρεται "σε Εισαγγελέα του Αρείου Πάγου προάγεται ύστερα από αίτησή του Εισαγγελέας Εφετών", ενώ περιλαμβάνεται διάταξη που για να κριθεί ένας για Αρεοπαγίτης, είτε Πρόεδρος Εφετών είτε Εφέτης που έχουν τα προσόντα, θέλει αίτηση, για τους Εισαγγελείς δεν προβλέπεται τέτοια διάταξη και ζητώ από τη Βουλή να προστεθεί διάταξη , ώστε σε προαγωγές από εδώ και πέρα να λαμβάνεται υπόψη η αίτηση του Εισαγγελέα, όπως γίνεται για τους Προέδρους Εφετών και για τους Εφέτες.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ :Και αν δεν το βάλετε δηλαδή, τι αλλάζει;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Για να είναι ομοιόμορφη η νομοθεσία.

ΠΡΟΕΔΡΕΥΩΝ (Λουκάς Αποστολίδης): Ερωτάται το Σώμα : Γίνεται δεκτή η τροπολογία με γενικό αριθμό 402 και ειδικό 34 με την προσθήκη που έκανε ο κύριος Υπουργός;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς η τροπολογία με γενικό αριθμό 402 και ειδικό 34 έγινε δεκτή, με την προσθήκη του κυρίου Υπουργού, κατά πλειοψηφία.

Εισερχόμαστε στην τροπολογία με γενικό αριθμό 407 και ειδικό 36.

Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: 'Εχουμε πει, ότι αυτήν τη στιγμή, έχει επιβληθεί ένα καθεστώς γενικής λιτότητας. Παρ' ό,τι αντικειμενικά δικαιολογούνται οι αυξήσεις των αποδοχών των Βουλευτών, δεν είναι αποδεκτή καμία αύξηση. Η τροπολογία αφορά την καταβολή αναδρομικής αύξησης, αλλά νομίζω ότι υπό τις παρούσες συνθήκες ούτε αυτό μπορεί να γίνει δεκτό. Είμαστε εναντίον της τροπολογίας.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Τι λαϊκισμός είναι αυτός;

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε συνάδελφε.

Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Παρακαλώ, κύριε συνάδελφε...

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Λέμε, ότι λαϊκίζετε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τι θα γίνει τώρα; Θα μιλήσετε εσείς ή εγώ; Πέστε, κύριε Πρόεδρε, να σταματήσει.

ΠΡΟΕΔΡΕΥΩΝ (Λουκάς Αποστολίδης): Κύριε Κωστόπουλε, δεν νομίζω ότι θορυβούν ιδιαίτερα. 

'Εχετε το λόγο.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, ήρθε αυτή η ιστορία και παλαιότερα. Μιλήσαμε καθαρά και ξάστερα και ας τα αφήσουν αυτά ορισμένοι συνάδελφοι, που εκνευρίζονται. Βεβαίως πρόκειται για τα αναδρομικά. Πολύ καλά γνωρίζουμε γιατί πρόκειται. Αλλά όλο αυτό το διάστημα, εδώ και είκοσι μέρες, γίνεται μια προπαγάνδα -θα έλεγα- για να προετοιμαστεί το έδαφος, ώστε να δοθούν τα αναδρομικά. "Οι κύριοι Βουλευτές έχουν προβλήματα, οι κύριοι Βουλευτές έχουν δυσκολίες", μια ολόκληρη συζήτηση και σε νομοσχέδια μάλιστα, που δεν χωρούσαν τέτοια συζήτηση.

Βεβαίως υπάρχουν προβλήματα. Ποιος έχει αντίρρηση, ιδιαίτερα αν θέλετε για τους επαρχιώτες Βουλευτές, μπορούμε να πούμε και εμείς άλλα τόσα επιχειρήματα. Αλλά δεν μπορεί να έρχονται νομοσχέδια, τα οποία κατακρεουργούν δικαιώματα των εργαζομένων, να έρχονται νομοσχέδια, τα φτωχολόγια, να τα ψηφίζουν ομόφωνα σχεδόν ορισμένες Παρατάξεις εδώ μέσα και μόλις γίνεται λόγος για τα αναδρομικά των Βουλευτών, ομόφωνα να περάσουν.

Πώς να περάσουν ομόφωνα, κύριοι; Γιατί να περάσει ομόφωνα αυτό; Γιατί να πάρουν αυτά τα εκατομμύρια; Δικαιούνται να πάρουν αυτά τα εκατομμύρια; Από πού τα δικαιούνται; Θα τα πληρώσει ο Λαός αυτά τα λεφτά και πρέπει να δείχνουν μια ευαισθησία σε τέτοιες καταστάσεις. 

Θα μπορούσε κανείς να συμφωνούσε, όταν εδώ μέσα μαχητικά αντιπάλευαν τα νομοσχέδια, που συρρικνώνουν το εισόδημα των εργαζομένων, τα νομοσχέδια που προβλέπουν μηδέν συν μηδέν αυξήσεις ή 2,5% συν 2,5%, που δεν είναι ούτε ο πληθωρισμός. Θα μπορούσε να το κουβεντιάσει κανείς αυτό το ζήτημα. 'Ομως, σε τέτοιες στιγμές, με τέτοια κατάσταση έξω στον εργάτη, να έρχονται και να λένε "να τα πάρουμε" και μάλιστα να ισχυρίζονται, ότι δεν μπορούν να τα βγάλουν πέρα -γιατί δεν είναι η ώρα να τα πούμε, θα τα πούμε, όμως- μπορούν, όμως, να τα βγάλουν πέρα. Πώς δεν μπορούν δηλαδή; Και ας σταματήσει αυτή η ιστορία περί των βασικών μισθών των Βουλευτών, γιατί δεν είναι μόνο οι βασικοί, είναι και τα άλλα που έχουν οι Βουλευτές...

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Τι έχουν;

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Εχετε το βασικό μισθό, έχετε τις Επιτροπές, έχετε το αυτοκίνητο, έχετε τους υπαλλήλους, τους οποίους πληρώνει ο Ελληνικός Λαός.

(Θόρυβος, φωνές στην Αίθουσα, κωδωνοκρουσίες)

Σας παρακαλώ, μη λέτε σε εμάς τι έχουμε. Αλλά αν θεωρείτε, ότι πρέπει να πάρετε αυτήν την αύξηση, τότε σηκώστε το ανάστημά σας...

ΠΡΟΕΔΡΟΣ (Απόστολος Κακλαμάνης): Κύριε συνάδελφε, πιο χαμηλά, σας ακούν.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Εσείς με ακούτε, αλλά ετούτοι δεν ακούν, κύριε Πρόεδρε.

(Θόρυβος, φωνές διαμαρτυρίας στην Αίθουσα)

ΠΡΟΕΔΡΟΣ (Απόστολος Κακλαμάνης): Γι'αυτό κτυπάω το κουδούνι, για να κάνουν ησυχία.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Να ανακαλέσει τη φράση του. Μας είπε "ετούτοι". Να μάθει να μιλά. 

(Φωνές, θόρυβος, από την Πτέρυγα του ΠΑ.ΣΟ.Κ.)

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν ανακαλώ τίποτα.

Πέστε τους, κύριε Πρόεδρε, να σταματήσουν.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, σας παρακαλώ πολύ.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, από την αρχή δεν με αφήνουν να μιλήσω. Με διακόπτουν συνέχεια.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Να ανακαλέσει τη φράση του.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν ανακαλώ τίποτα, επαναλαμβάνω. Και σταματήστε επιτέλους. Δεν θα περάσει σιωπηλά αυτή η απόφαση. Πώς θα γίνει δηλαδή.

ΠΡΟΕΔΡΟΣ (Απόστολος Κακλαμάνης): Παρακαλώ, κύριε Κωστόπουλε, πιο ήρεμα πέστε την άποψή σας.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Εντάξει, κύριε Πρόεδρε.

Η απόφαση του Κ.Κ.Ε. είναι να μη δοθούν τα αναδρομικά, να γίνει μια ολοκληρωμένη συζήτηση και για το θέμα των Βουλευτών, είμαστε ανοικτοί, να δούμε τις ανάγκες, τις προτεραιότητες, να συναρτίσουμε αυτή την κατάσταση των Βουλευτών με το λαϊκό κίνημα γενικότερα και από εκεί και πέρα να αποφασίσουμε. Τέτοιες αποφάσεις στα κρυφά, δεν μπορούν να περάσουν, τουλάχιστον από εμάς, με τη σιωπή μας.

ΠΡΟΕΔΡΟΣ (Απόστολος Κακλαμάνης): Πριν δώσω το λόγο στον Πρόεδρο κ. Μητσοτάκη και στον κ. Κουβέλη, θα ήθελα να πω τούτο. Στη Βουλή των Ελλήνων, όλες οι αποφάσεις λαμβάνονται υπό το φως της δημοσιότητος. Τίποτε δεν αποφασίζεται στα κρυφά. Και πιστεύω, ότι κανένας δεν θα ανεχόταν να συμπράττει, ευρισκόμενος σ'αυτήν την Αίθουσα, να λαμβάνονται στα κρυφά αποφάσεις.

Παρακαλώ, λοιπόν, να λέμε την άποψή μας, ο καθένας είναι ελεύθερος να λέει την άποψή του και από εκεί και πέρα

Σελίδα 5532 

νομίζω, ότι ορισμένα πράγματα τα οποία δεν ανταποκρίνονται και στην αλήθεια δεν μπορεί να λέγονται έτσι και να εκτοξεύονται εναντίον των πάντων εδώ.

Ο Πρόεδρος κ. Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Υπήρξα εκείνος ο οποίος έθεσε το θέμα και απευθύνομαι και σε εσάς, κύριε Κωστόπουλε, με παρρησία, όπως πάντοτε συζητείται το θέμα των Βουλευτών με παρρησία και με δημοσιότητα και κανείς δεν μπορεί να πει περί κρυπτού και παραβήστου.

Υπάρχει ένα πρόβλημα, κύριε Πρόεδρε, το οποίο νομίζω ότι θα έχουμε την ευκαιρία να το συζητήσουμε με άνεση, όταν θα έλθει το νομοσχέδιο περί απολαβών των δικαστικών, διότι κατά παράδοσιν στο Ελληνικό Κράτος από τριάντα χρόνια και -έχω βρει, ήδη ψάχνω, από το 1958, αλλά ενθυμούμαι καλώς ότι η σύνδεση της αποζημιώσεως των Βουλευτών είναι παλαιότερη, ανάγεται νομίζω στις κυβερνήσεις της Ενώσεως Κέντρου του '51, '52-υπάρχει ένα καθεστώς.

Εγώ προσωπικώς με πάθος υποστηρίζω, ότι είναι θέμα τιμής, γιατί το Ελληνικό Κοινοβούλιο να μην αποφασίζει για τις αποδοχές του. Πρέπει να πάρουμε μία βασική απόφαση. Συνδέουμε τη βουλευτική αποζημίωση με ένα μέγεθος, το οποίο προσδιορίζεται, άσχετα με εμάς και από εκεί και πέρα προσαρμοζόμαστε εκάστοτε αυτόματα.

Υπερβολική ευαισθησία όλων μας στο παρελθόν, μας έχει οδηγήσει κατά καιρούς -και αυτό δεν συμβαίνει μόνο τον τελευταίο καιρό, συνέβη και στο τέλος της δεκαετίας του '50, συνέβη και αργότερα- να πούμε ότι οι Βουλευτές, καίτοι το δικαιούνται, δεν το παίρνουν από ευαισθησία. Στη συνέχεια η αδήριτος ανάγκη των πραγμάτων έφερε την εξίσωση. 

'Ηθελα ακριβώς αυτό να πω και θα έχουμε την ευκαιρία να το συζητήσουμε -σήμερα δεν υπάρχει λόγος και καμιάς αντιδικίας- και να ξεκαθαρίσουμε ένα απλό πράγμα. Τι θέλουμε; Θέλουμε ή δεν θέλουμε να τηρηθεί αυτή η αρχή; Εάν αυτή η αρχή τηρηθεί, από εκεί και πέρα δεν υπάρχει περιθώριο να μιλούμε, ούτε για λαϊκά αιτήματα, ούτε να απευθύνεται ο ένας εναντίον του άλλου με φράσεις που δεν είναι παραδεκτές, κύριε Κωστόπουλε. Το Κ.Κ.Ε. έχει τη δική του πολιτική και το δικό του τρόπο με τον οποίο λειτουργεί. Εσείς έχετε πει πολλές φορές, ότι δεν παίρνετε την βουλευτική αποζημίωση και δεν σας χρειάζεται ενδεχομένως. Την δίνετε στο Κόμμα. Εμείς οι υπόλοιποι, αστοί Βουλευτές, ζούμε από τη βουλευτική μας αποζημίωση και εννοούμε να ζούμε αξιοπρεπώς. Εσείς το δικό σας θέμα λύστε το, όπως εσείς νομίζετε. Δεν μπαίνουμε στα δικά σας οικογενειακά. Δεν δικαιούσθε, όμως, να απευθύνεστε σε εμάς τους Βουλευτές με αυτόν τον τόνο.

Κύριε Πρόεδρε, εγώ πιστεύω ότι η τροπολογία αυτή θα έπρεπε ίσως να έχει έλθει στο άλλο νομοσχέδιο και το είχα πει κατ'ιδίαν στον κύριο Υπουργό της Δικαιοσύνης. Μια, όμως, που ήλθε, είναι δίκαιη. Εγώ την ψηφίζω και νομίζω ότι πρέπει να γίνει δεκτή.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εγώ δεν ήμουν στην 'Εδρα, όταν άρχισε η συζήτηση της τροπολογίας αυτής. Πιστεύω, ότι το θέμα της αποζημιώσεως των Βουλευτών, θα πρέπει να ζητηθεί και γενικότερα το θέμα της λειτουργίας μας και ο ίδιος, μιλώντας για την τροποποίηση του Β' μέρους του Κανονισμού της Βουλής, είπα ότι θα προκαλέσουμε μια τέτοια δημόσια συζήτηση. 

Από εκεί και πέρα δεν μπορούμε να δημιουργούμε εντυπώσεις, συζητώντας ένα θέμα το οποίο είναι απλό. Εγώ διάβασα την τροπολογία αυτή. Τι λέει; 'Οτι διακόπτεται η παραγραφή των αξιώσεων που αφορούν τα αναδρομικά των Βουλευτών. 

Τι σημαίνει τούτο, κυρίες και κύριοι συνάδελφοι; Μπορεί αυτό το Σώμα να ισχυρίζεται ότι υπερασπίζεται τα συμφέροντα οποιουδήποτε πολίτη, εάν θα δεχθεί, όσοι μεν εκ των πρώην Βουλευτών, ή εκ των νυν Βουλευτών ήγειραν αγωγές, να ασκήσουν την όποια αξίωση έχουν, για τους άλλους θα πρέπει να επιβληθεί η ποινή της παραγραφής; Δεν το καταλαβαίνω αυτό. 'Ετσι θα νομοθετούμε; Δηλαδή για τους πολίτες -εγώ θα ήθελα να ρωτήσω όποιον έχει αντίρρηση- για τους άλλους πολίτες έτσι θα νομοθετούμε; Θα λέμε:'Oσοι μεν προσφύγετε στη Δικαιοσύνη, έχει καλώς. 'Οσοι, για οποιοδήποτε λόγο, είτε διότι σέβεστε αυτήν την κοινή γνώμη, την οποία λαμβάνετε υπόψη σας, είτε για οποιοδήποτε λόγο δεν προσφεύγετε, για σας δεν ισχύει το δίκαιο, δεν ισχύουν οι γενικές αρχές του δικαίου για την έναρξη, τη λήξη, την αναστολή, τη διακοπή της παραγραφής. Αυτήν την ασφάλεια δικαίου θα εξασφαλίσουμε για τους 'Ελληνες πολίτες εάν δεν είμεθα σε θέση, εάν δεν τολμούμε πολιτικά να υπερασπισθούμε αυτή τη βασική αρχή του δικαίου για μας τους ίδιους; Δεν το καταλαβαίνω αυτό.

Το θέμα, Πρόεδρε, κύριε Μητσοτάκη, της βουλευτικής αποζημιώσεως και όλα τα άλλα ζητήματα, τα οποία και εσείς σωστά βάλατε προχθές και άλλες φορές, αυτά θα συζητηθούν.

Απόψε το θέμα είναι απλό. Πολλές φορές η Βουλή των Ελλήνων, έρχεται και ψηφίζει είτε παραγραφή και εξηγεί γιατί το εισηγείται η Κυβέρνηση, είτε παράταση χρόνου παραγραφής, είτε αναστολή, είτε διακοπή.

Ορίστε, κύριε Κουβέλη, έχετε το λόγο.

ΦΩΤHΣ ΚΟΥΒΕΛΗΣ: Κύριε Πρόεδρε, ελπίζω να μην προκαλέσω την οργή των συναδέλφων. Είχα τη δυνατότητα ως Kοινοβουλευτικός Eκπρόσωπος του Συνασπισμού, περίπου ένα μήνα πριν, να πω ότι δεν πρέπει να καταβληθούν τα αναδρομικά των Βουλευτών και για τους λόγους που εκεί διεξοδικά ανέφερα: Συγκεκριμένη οικονομική κατάσταση της Χώρας, ακόμη πιο συγκεκριμένη η άθλια οικονομική κατάσταση της μεγάλης πλειοψηφίας του Eλληνικού Λαού. Συμφωνώ όμως, κύριε Πρόεδρε, με την πρότασή σας. Είναι άλλης τάξεως ζήτημα η συζήτηση για τα αναδρομικά -τη θέση μου την ακούσατε με σαφήνεια- και άλλο ζήτημα η διακοπή της παραγραφής. Εγώ θέλω, στο πλαίσιο μιας οργανωμένης συζήτησης, προσπαθήσω να πείσω τους συναδέλφους, γιατί δεν πρέπει να υπάρξει η καταβολή των αναδρομικών. Είναι τελείως διαφορετικό, όμως, αυτό το ζήτημα από τη διακοπή της παραγραφής. Δεν θέλω να συζητήσω με τους συναδέλφους μου, να συμφωνήσω ή να διαφωνήσω με τη δαμόκλεια σπάθη της παραγραφής πάνω από το κεφάλι όλων εκείνων που έχουν αντίθετη άποψη προς την δική μου, που είναι σεβαστή βέβαια και η δική τους άποψη, αλλά εγώ διαφωνώ με αυτή.

ΠΡΟΕΔΡΟΣ (Απόστολος Κακλαμάνης): Ο κ. Ζαφειρόπουλος, Κοινοβουλευτικός Εκπρόσωπος της Νέας Δημοκρατίας, έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, ορθά τοποθετήθηκε το θέμα, τόσο απο σας, αλλά και απο τον Επίτιμο Πρόεδρο κ. Μητσοτάκη ότι το θέμα είναι νομικό. Δεν μπορούμε σε κανένα 'Ελληνα να αφήσουμε να παραγράφεται το δικαίωμά του. 'Ολοι οι εργαζόμενοι έχουν δικαίωμα στο να μπορέσουν να αναστείλουν, να διακόψουν, ή αν θέλουν να αφήσουν την παραγραφή έτσι.

Εδώ, λοιπόν, πιστεύω, είναι τελείως νομικό το θέμα. 'Αλλης τάξεως θέμα είναι πράγματι το θέμα των αναδρομικών κ.λπ. Αυτό είναι άλλο θέμα. Σήμερα απλώς και μόνο διακόπτεται η παραγραφή. Λοιπόν, πώς θα μπορούμε και έχουμε το δικαίωμα να λέμε και μέσα στη ρύμη του λόγου μας για τα λαϊκά δικαιώματα; 'Ολοι τα αναγνωρίζουμε τα λαϊκά δικαιώματα. Αλίμονο αν δεν είναι λαός και η Βουλή, αλίμονο αν δεν ενδιαφερόμεθα για τα δικαιώματα του Λαού. Για τα δικαιώματα του Λαού, μπορεί καμία φορά απο αυτό το θέμα να δημιουργηθεί κάποια νομολογία και να διακοπούν των εργατικών τάξεων δικαιώματα. Θα ήταν σωστό; 'Οχι. Εμείς πρέπει να επαγρυπνούμε για να μη διακοπούν τα δικαιώματα, τα οποία έχει κάθε εργαζόμενη τάξη στην Ελλάδα.

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας, Πρόεδρος του του ΔΗ.Κ.ΚΙ., έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, αυτή η τροπολογία κατατέθηκε σήμερα, είμαστε αντίθετοι με το περιεχόμενο και ζητάμε να αποσυρθεί από την Κυβέρνηση. 'Αλλως την καταψηφίζουμε.

ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ορθά τοποθετήσατε

Σελίδα 5533 

το θέμα της τροπολογίας που συζητούμε τώρα. Ορθώς επίσης παρατηρήσατε, όπως και ο αξιότιμος επίτιμος Πρόεδρος της Νέας Δημοκρατίας, ότι το θέμα αυτό πρέπει να συζητηθεί εν εκτάσει και με πλήρη δημοσιότητα, για να αντιληφθεί ο Ελληνικός Λαός περί τίνος πρόκειται.

Επειδή όμως ελέχθησαν ορισμένα πράγματα και μάλιστα εις ύφος που θα έλεγα ότι δεν αρμόζει, πρέπει να σημειώσω πρώτον...

ΠΡΟΕΔΡΟΣ (Απόστολος Κακλαμάνης): Παρακαλώ, με συγχωρείτε. Να πείτε την άποψή σας, παρακαλώ ξανά, χωρίς να σχολιάσετε την άποψη των άλλων, για να προχωρήσει και το Σώμα.

ΦΟΙΒΟΣ ΙΩΑΝΝΙΔΗΣ: 'Εχω δικαίωμα να σχολιάζω και βλέπετε, το κάνω κομψά.

ΑΥΓΕΡΙΝΟΣ ΠΕΤΡΑΛΙΑΣ: Εάν εθίγημεν, δεν θα σχολιάσει;

ΠΡΟΕΔΡΟΣ (Απόστολος Κακλαμάνης): 'Οποιος εθίγη, ζητάει το λόγο επί προσωπικού.

ΦΟΙΒΟΣ ΙΩΑΝΝΙΔΗΣ: Είπα απλώς σε ύφος που ίσως δεν αρμόζει.

Λοιπόν, αφήνω ασχολίαστο το εάν και ποιοί ασκούν το επάγγελμά τους και μπορούν να έχουν την άνεση να παραιτούνται από ό,τι θέλουν.

Δεν άκουσα όμως και δεν είδα ποτέ να υπάρχει η ίδια ευαισθησία σε ό,τι αφορά την κρατική επιχορήγηση προς τα Κόμματα. Διότι βεβαίως είναι εντελώς διαφορετική η θέση του Βουλευτή του Κ.Κ.Ε., από του Βουλευτή των άλλων Κομμάτων.

Η Δημοκρατία δεν είναι μόνο το καλύτερο πολίτευμα είναι και το φθηνότερο, κύριε Πρόεδρε! Και μάλιστα η Ελληνική Δημοκρατία. Και το κόστος του Κοινοβουλίου του Ελληνικού. 'Ομως, ορθώς υπάρχει η επιχορήγηση προς τα Κόμματα, γιατί δεν μπορεί να λειτουργήσει η Δημοκρατία χωρίς Κόμματα. Δεν είδα όμως, όταν μιλάμε για αυξήσεις και για έκτακτες ενισχύσεις των Κομμάτων, να υπάρχει καμιά αντίρρηση, από την πλευρά εκείνη που εκδηλώθηκε η αντίρρηση, σε ό,τι αφορά τους Βουλευτές.

Τίποτε άλλο δεν έχω να πω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης):Δεν υπάρχει άλλος ομιλητής επί της τροπολογίας. 

Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Βεβαίως, κύριε Πρόεδρε και κύριοι συνάδελφοι, η τροπολογία φέρει και την υπογραφή μου. Και η Κυβέρνηση βεβαίως δεν πρόκειται να αποσύρει την τροπολογία αυτή, άπαξ και την κατέθεσε στη Βουλή και αναλαμβάνει πλήρως την ευθύνη. Και ως Υπουργός της Δικαιοσύνης αναλαμβάνω πλήρως την ευθύνη του περιεχομένου της τροπολογίας. 

Από κει και ύστερα, θέλω να συμπληρώσω τον κ. Μητσοτάκη, ότι η διάταξη είναι συντακτική πράξη της Κυβέρνησης Εθνικής Ενότητας, του 1974. Εγώ την είπα "Κυβέρνηση λαϊκής συγκαταθέσεως" τότε συνταγματικά, γιατί δεν ήταν Κυβέρνηση Εθνικής Ενότητος, αφού δεν ήταν όλα τα Κόμματα μέσα στην Κυβέρνηση και προπαντός δεν υπήρξαν μέσα οι οργανώσεις αντιδικτατορικής αντιστάσεως. Την είπα "Κυβέρνηση λαϊκής συγκαταθέσεως", γιατί πράγματι ο λαός συγκατετέθη να κυβερνήσει τη χώρα εκείνη η κυβέρνηση, η οποία εξέδωσε και Συντακτικές Πράξεις.

Είπε με μία από τις Συντακτικές Πράξεις, ότι οι μισθοί των Βουλευτών ακολουθούν το μισθό του Προέδρου του Αρείου Πάγου. Aυτά για την ιστορία.

Εγώ τελειώνω με αυτά. Είναι μετά απ' αυτά μια τροπολογία του κυρίου Τσοχατζόπουλου και δική μου και δυο-τρεις τροπολογίες συναδέλφων, που δεν έχουν οικονομική επιβάρυνση, τις οποίες θα δεχθώ, όταν τελειώσουμε με την επιψήφιση αυτής της τροπολογίας.

ΠΡΟΕΔΡΟΣ (Απόστολος Κακλαμάνης):Κύριοι συνάδελφοι, εξετέθησαν οι απόψεις και κηρύσσεται περαιωμένη η συζήτηση επί της τροπολογίας.

Ερωτάται το Σώμα: Δέχεται την τροπολογία με γενικό αριθμό 407 και ειδικό 36;

ΠΟΛΛΟΙ ΒΟΥΛΕΥΤΕΣ:Δεκτή, δεκτή

.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής):Κατά πλειοψηφία.

ΠΡΟΕΔΡΟΣ (Απόστολος Κακλαμάνης):Συνεπώς η τροπολογία, με γενικό αριθμό 407 και ειδικό 36, έγινε δεκτή, κατά πλειοψηφία.

Εισερχόμεθα στη συζήτηση της επομένης τροπολογίας, με γενικό αριθμό 408 και ειδικό 37, που υπογράφεται από τους Υπουργούς Δικαιοσύνης και Εθνικής Αμύνης. 

Θέλει κανείς κύριος συνάδελφος το λόγο; Ουδείς.

Ερωτάται το Σώμα: Δέχεται την τροπολογία, με γενικό αριθμό 408 και ειδικό 37;

ΟΛΟΙ ΟΙ ΒΟΥΛΕΥΤΕΣ:Δεκτή, δεκτή.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Τι αφορά, κύριε Πρόεδρε;

ΠΡΟΕΔΡΟΣ (Απόστολος Κακλαμάνης):Τροποποιείται διάταξη, με την οποία υπάρχει κώλυμα στην παραχώρηση οικοπέδου στο Υπουργείο Δικαιοσύνης, από το Υπουργείο Εθνικής Αμύνης, προκειμένου να ανεγερθεί κτίριο...

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Δεκτή, κύριε Πρόεδρε.

ΠΡΟΕΔΡΟΣ (Απόστολος Κακλαμάνης):Συνεπώς η τροπολογία, με γενικό αριθμό 408 και ειδικό 37, έγινε δεκτή ομοφώνως.

Εισερχόμεθα στη συζήτηση των εμπροθέσμων τροπολογιών των συναδέλφων Βουλευτών. 

Κύριε Υπουργέ, από τις τροπολογίες αυτές, είναι κάποιες τις οποίες δέχεσθε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Ναι, κύριε Πρόεδρε, είναι μια τροπολογία του κ. Μαγκριώτη, που αφορά την αντιμετώπιση των δαπανών καθαριότητας των δικαστικών μεγάρων κλπ.,που αφορά την Αθήνα, να ισχύσει και για τη Θεσσαλονίκη. Αφορά την καθαριότητα του δικαστικού μεγάρου Θεσσαλονίκης. Να ισχύσει, όπως ισχύει και στην Αθήνα και Πειραιά.

Είναι η τροπολογία, με γενικό αριθμό 397 και ειδικό 32.

ΠΑΝΑΓΙΩΤΗΣ Ν. ΚΡΗΤΙΚΟΣ (Α' Αντιπρόεδρος της Βουλής):Αφορά την καθαριότητα του Δικαστηρίου. Δεκτή.

ΠΡΟΕΔΡΟΣ (Απόστολος Κακλαμάνης):Κηρύσσεται περαιωμένη η συζήτηση, επί της τροπολογίας αυτής.

Ερωτάται το Σώμα: Γίνεται δεκτή η τροπολογία, με γενικό αριθμό 397 και ειδικό 32, του συναδέλφου κ. Μαγκριώτη, που αφορά το Δικαστικό Μέγαρο της Θεσσαλονίκης;

ΟΛΟΙ ΟΙ ΒΟΥΛΕΥΤΕΣ:Δεκτή, δεκτή.

ΠΡΟΕΔΡΟΣ (Απόστολος Κακλαμάνης):Συνεπώς η τροπολογία, με γενικό αριθμό 397 και ειδικό 32, έγινε δεκτή, ομοφώνως.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Κύριε Πρόεδρε, να συζητηθεί η τροπολογία με γενικό αριθμό 392/28.

Το προσωπικό που υπηρετεί κατά την δημοσίευση του νόμου αυτού, στα έμμισθα υποθηκοφυλακεία με σχέση εργασίας ιδιωτικού δικαίου αορίστου χρόνου, μπορεί να διοριστεί σε υφιστάμενες και νέες ή συνιστώμενες οργανικές θέσεις μονίμου προσωπικού της υπηρεσίας την οποία υπηρετεί κατά τη δημοσίευση του νόμου αυτού. Ο διορισμός γίνεται ύστερα από αίτηση των ενδιαφερομένων, η οποία υποβάλλεται μέσα σε αποκλειστική προθεσμία τριών μηνών από τη δημοσίευση του νόμου αυτού και αφορά άμισθα υποθηκοφυλακεία. Την τροπολογία αυτήν την δέχομαι.

ΠΡΟΕΔΡΟΣ (Απόστολος Κακλαμάνης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Κύριε Πρόεδρε, έχω πάντα μία επιφύλαξη για τον εξής λόγο: Διότι εισάγονται αποκλίσεις από αυτό το σύστημα των προσλήψεων, που υποτίθεται ότι είναι μία κατάκτηση. Δεν είναι ότι γίνεται έμμισθο ένα άμισθο υποθηκοφυλακείο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είναι έμισθο υποθηκοφυλακείο.

ΛΕΩΝΙΔΑΣ ΑΥΔΗΣ: Και επομένως αυτός θα γίνει μόνιμος υπάλληλος σε κάποιο άλλο υποθηκοφυλακείο προφανώς, διότι 

Σελίδα 5534 

αν γίνει έμμισθο το υποθηκοφυλακείο, υποθέτω ότι είναι άλλη περίπτωση, η οποία δεν αναφέρεται σε αυτήν την τροπολογία.

ΜΟΣΧΟΣ ΓΙΚΟΝΟΓΛΟΥ: Δεν το καταλάβατε καλά.

ΛΕΩΝΙΔΑΣ ΑΥΔΗΣ: Πιθανόν. Να μου το εξηγήσετε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είναι έμμισθοι αορίστου χρόνου, υπηρετούν εκεί χρόνια πολλά. Εγώ την αποδέχομαι. Δουλεύουνε πολλά χρόνια εκεί. Δεν προσλαμβάνονται τώρα.

ΠΡΟΕΔΡΟΣ (Απόστολος Κακλαμάνης): Ερωτάται λοιπόν το Σώμα, γίνεται δεκτή η τροπολογία με γενικό αριθμό 392 και ειδικό 28;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Συνεπώς η τροπολογία με γενικό αριθμό 392 και ειδικό 28, έγινε δεκτή κατά πλειοψηφία.

'Εχετε άλλη τροπολογία κύριε Υπουργέ;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, άλλη μία της κας Ανουσάκη με αριθμό 406. 

'Ηταν στη γενική τροπολογία του Υπουργείου, οι οποία έμεινε πίσω. Η κα Ανουσάκη, όμως, κατέθεσε ιδιαιτέρως αυτήν την τροπολογία, την οποία εγώ αποδέχομαι και αφορά το άρθρο 1492 του Αστικού Κώδικα, το οποίο συμπληρώνεται ως ακολούθως: "Η προσβολή της πατρότητας αποκλείεται πρώτον για το σύζυγο της μητέρας, όταν περάσει ένα έτος από τότε που πληροφορήθηκε τον τοκετό και τα περιστατικά από τα οποία προκύπτει ότι η σύλληψη του τέκνου δεν έγινε από αυτόν και σε κάθε περίπτωση δεν πέρασαν πέντε έτη από τον τοκετό.

Δεύτερον, για τον πατέρα ή τη μητέρα του συζύγου, όταν περάσει ένα έτος αφ' ότου έμαθαν το θάνατο του τελευταίου και τη γέννηση του τέκνου.

Τρίτον, για το τέκνο όταν περάσει ένα έτος από την ενηλικίωσή του, τέταρτον, για τη μητέρα όταν περάσει ένα έτος από τον τοκετό ή εφ'όσον υπάρχει σοβαρός λόγος για τη μη προσβολή κατά τη διάρκεια του γάμου ή έξι μήνες αφ' ότου λύθηκε ή ακυρώθηκε ο γάμος με το σύζυγό της".

ΠΡΟΕΔΡΟΣ (Απόστολος Κακλαμάνης): Κύριε Υπουργέ, η τροπολογία αυτή είναι πρώτον εκπρόθεσμη. Δεύτερον, τροποποιεί τον Αστικό Κώδικα. Νομίζω, ότι μπορείτε στο επόμενο νομοσχέδιο που θα φέρετε, να την συμπεριλάβετε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, ήταν μέσα στο σχέδιο ...

ΠΡΟΕΔΡΟΣ (Απόστολος Κακλαμάνης): Σύμφωνοι, αλλά εσείς έχετε πείρα μείζονα όλων των άλλων εδώ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι, εντάξει αλλά παρελείφθη κατά λάθος ...

ΠΡΟΕΔΡΟΣ (Απόστολος Κακλαμάνης): Είναι όμως τροποποίηση του Aστικού Kώδικα. Παρακαλώ λοιπόν και τους συναδέλφους που την προτείνουν και εσάς, να έρθει κανονικά μια τέτοια διάταξη σε ένα άλλο νομοσχέδιο. 

ΕΛΕΝΗ ΑΝΟΥΣΑΚΗ: Είναι, όμως, πάρα πολύ σημαντικό θέμα.

ΠΡΟΕΔΡΟΣ (Απόστολος Κακλαμάνης): Ναι, είναι πολύ σημαντικό θέμα, μας ευαισθητοποιεί όλους, αλλά ο Aστικός Kώδικας δεν είναι ένα κοινό νομοθέτημα που τροποποιείται έτσι. Ο Υπουργός τα ξέρει πάρα πολύ καλά αυτά. Υπάρχει άλλη τροπολογία;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε εντάξει, το δέχομαι αλλά έχω να παρατηρήσω τούτο: Ψηφίσαμε έναν Kώδικα Oικογενειακού Δικαίου, συμπληρώνοντας βέβαια την τροποποίηση του Αστικού Κώδικα και μου έρχονται επτά τροποποιήσεις τώρα από τους δικαστές, διότι στον Κώδικα αυτό υπάρχουν λάθη.

Αυτή όμως τη διάταξη την μελετήσαμε, την βρήκαμε σωστή και είπαμε να την περάσουμε. 

ΠΡΟΕΔΡΟΣ (Απόστολος Κακλαμάνης): Κύριε Υπουργέ ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το αφήνουμε για το άλλο νομοσχέδιο.

ΠΡΟΕΔΡΟΣ (Απόστολος Κακλαμάνης): 'Ετσι, κύριε Υπουργέ. 'Οταν ο Κώδικας, που υποτίθεται ότι τον επεξεργάστηκε η Επιτροπή που συγκροτήθηκε γι' αυτό, έχει λάθη, να δει και ο Ελληνικός Λαός ότι δεν είναι οι Βουλευτές που κάνουν λάθη αλλά οι ειδήμονες, οι καθηγητές, οι δικαστικοί που συγκρότησαν μία ειδική επιτροπή για έναν Κώδικα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, συντάσσομαι με την άποψή σας, διότι εγώ θέλω τα νομοσχέδια που φέρνω εδώ να έχουν την καθολική αναγνώριση, εκτός εάν δεν έχουν ομόφωνη γνώμη εξ άλλων λόγων.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός δεν έχει άλλη τροπολογία. Υπάρχει κανείς εκ των κυρίων συναδέλφων που να επιθυμεί να πάρε το λόγο για να υποστηρίξει κάποια εμπρόθεσμη τροπολογία την οποία έχει καταθέσει;

ΑΘΑΝΑΣΙΟΣ ΑΛΕΥΡΑΣ: Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ο κ. Αλευράς έχει το λόγο.

ΑΘΑΝΑΣΙΟΣ ΑΛΕΥΡΑΣ: Κύριε Πρόεδρε, έχω καταθέσει ορισμένες τροπολογίες, η πρώτη εκ των οποίων είναι και η πλέον σημαντική.

ΠΡΟΕΔΡΟΣ (Απόστολος Κακλαμάνης): Σας παρακαλώ να πείτε τον αριθμό της τροπολογίας.

ΑΘΑΝΑΣΙΟΣ ΑΛΕΥΡΑΣ: Είναι η τροπολογία με γενικό αριθμό 322 και ειδικό αριθμό 9, η οποία αφορά τους επιλαχόντες του διαγωνισμού για την Εθνική Σχολή Δικαστών που προκηρύχθηκε στις 29-5-1995.

'Ηδη ο κύριος Υπουργός της Δικαιοσύνης και κατά τη συζήτηση στην Επιτροπή, αλλά και εδώ, έχει δεχθεί με θετικό βλέμμα, με ευνοϊκό τρόπο ένα αίτημα το οποίο αφορά έναν ορισμένο αριθμό επιλαχόντων του διαγωνισμού για την Εθνική Σχολή Δικαστών.

Θέλω να πω ότι με την τροπολογία αυτή ζητώ να γίνει δεκτή η πρόσληψη ενός ορισμένου αριθμού -είναι τριάντα έξι αυτήν τη στιγμή που έχουν απομείνει- επιλαχόντων του διαγωνισμού για την Εθνική Σχολή Δικαστών, κάτι το οποίο εναρμονίζεται με το αίσθημα δικαίου και κάτι το οποίο εναρμονίζεται και με τις δεσμεύσεις που έχει αναλάβει η Ελληνική Πολιτεία και το Ελληνικό Κράτος πριν από εννέα περίπου μήνες σε αυτή εδώ την Αίθουσα δια του τότε αρμοδίου Υπουργού Δικαιοσύνης, του κ. Βενιζέλου, ο οποίος τότε δήλωσε σε αυτήν εδώ την Αίθουσα ότι βλέπει θετικά το αίτημα για την πρόσληψη αυτών των παιδιών και δεσμεύτηκε να το φέρει σαν ρύθμιση στο επόμενο νομοσχέδιο.

Αυτήν ακριβώς τη δέσμευση του τότε Υπουργού Δικαιοσύνης επαναφέρω σήμερα με αυτήν την τροπολογία, κάνοντας μάλιστα ιδιαίτερη μνεία ότι δεν πρόκειται για μία καταχρηστική πρόσληψη ρουσφετολογικού χαρακτήρα, για να ικανοποιηθούν κάποια άτομα ακόμη, αλλά στην ουσία αποβλέπει στην ικανοποίηση ενός μεγάλου και επιτακτικού προβλήματος της Ελληνικής Δικαιοσύνης, την έλλειψη ικανού αριθμού δικαστών και εισαγγελέων, όπως άλλωστε και η αντίστοιχη 'Ενωση Δικαστών και Εισαγγελέων ζητεί. Θα ήθελα να προσθέσω εδώ τη θετική μου στάση απέναντι και στο αντίστοιχο αίτημα των παιδιών του τελευταίου διαγωνισμό. Πιστεύω ότι μπορεί να γίνει μία σύνθεση μεταξύ των δύο διαγωνισμών για να υπάρχει η αρχή της ισότητας.

(Στο σημείο αυτό ακούγεται ο προειδοποιητικός λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Κατανοώ ότι τα παιδιά του πρώτου διαγωνισμού είναι εκείνα τα οποία ξεκίνησαν αυτήν την ιστορία και με ευαισθησία στέκομαι στο ότι αυτοί έτρεξαν όλο αυτόν τον καιρό για να γίνει δεκτή μία ρύθμιση από τη μεριά της Πολιτείας. Πιστεύω ότι μπορεί να γίνει αυτή η σύνθεση και να δοθεί μία λύση που να αποσκοπεί και στην ικανοποίηση των μεγάλων προβλημάτων της Ελληνικής Δικαιοσύνης.

Θα ήθελα να επαινέσω ιδιαίτερα το γεγονός ότι ο κύριος Υπουργός της Δικαιοσύνης με τη στάση του δείχνει αυτήν την ευνοϊκή διάθεση της Πολιτείας και δείχνει ότι και από τη μεριά της Πολιτείας υπάρχει ένα αίσθημα ευνοϊκό για 

Σελίδα 5535 

ανθρώπους, οι οποίοι μπορούν να προσφέρουν στο χώρο της Ελληνικής Δικαιοσύνης.

ΠΡΟΕΔΡΟΣ (Απόστολος Κακλαμάνης): Επί της τροπολογίας αυτής ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, υποστηρίζω και εγώ την ανάγκη αποδοχής εκ μέρους του κυρίου Υπουργού αυτής της τροπολογίας, στην οποία ο προλαλήσας συνάδελφος ο κ. Αλευράς αναφέρθηκε διεξοδικά.

Θέλω επίσης, κύριε Υπουργέ, να υποστηρίξω την ανάγκη να αντιμετωπισθεί το θέμα των επιλαχόντων και του πρώτου και του δεύτερου διαγωνισμού. Ξέρω ότι το βλέπετε με κατανόηση και συμπάθεια. Είναι δύο κατηγορίες. Είναι η πρώτη του προ-προηγουμένου διαγωνισμού και η δεύτερη κατηγορία του διαγωνισμού του οποίου τα αποτελέσματα ανακοινώθηκαν πριν λίγες μέρες. Νομίζω, ότι μπορεί να βρεθεί λύση. Πρέπει να βρεθεί λύση.

Κύριε Πρόεδρε, η βαθμολογία αυτών των νεαρών συναδέλφων μου είναι στο όριο και δεν ξέρω με ποιο υποδεκάμετρο κάποιες επιτροπές κρίνουν κάποιους ως επιτυχόντες και κάποιους ως αποτυχόντες. Ειλικρινά δεν προσχωρώ στον πειρασμό να αναφερθώ διεξοδικότερα σε αυτούς τους διαγωνισμούς.

Λέω, όμως, ότι αυτές οι οριακές βαθμολογίες, αν μη τι άλλο, επιτρέπουν ευπρόσωπα στον κύριο Υπουργό ν'αποδεχθεί την τροπολογία και για τις δύο κατηγορίες των επιλαχόντων. 

Και πιστεύω ότι ο κύριος Υπουργός με ευαισθησία ακούει αυτά τα ζητήματα. Και οφείλει να μας δώσει μια απάντηση, πώς προτίθεται ν'αντιμετωπίσει το όλο ζήτημα.

Αυτοί οι νέοι άνθρωποι στην κυριολεξία αγωνιούν και περιμένουν την υπεύθυνη απάντηση του Υπουργού της Δικαιοσύνης.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, εν όψει αυτής της ανάγκης για την ενίσχυση του δικαστικού κλάδου με νέους και πολλούς μάλιστα δικαστές και ποιότητας, την οποία και προηγουμένως εκθέσαμε -και ο κύριος Υπουργός δέχθηκε ότι πράγματι υπάρχει αυτή η ανάγκη να ενισχυθεί το Δικαστικό Σώμα και με νέο προσωπικό- εμείς ψηφίζουμε αυτή την τροπολογία και ζητούμε να γίνει δεκτή, δηλώνοντας βέβαια, ότι αυτό χάριν της ανάγκης που υπάρχει και για τελευταία φορά.

ΠΡΟΕΔΡΟΣ (Απόστολος Κακλαμάνης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Και εγώ συμφωνώ με αυτά που είπαν οι κύριοι συνάδελφοι για το συγκερασμό των δύο περιπτώσεων.

Βέβαια, το θέμα εξαρτάται κυρίως από τις δυνατότητες της Σχολής Δικαστών. Εάν είναι δυνατό να δεχθεί περισσότερους σπουδαστές. Στο παρελθόν, είχε δεχθεί εκατόν τριάντα τέσσερις, εξήντα συν εβδομήντα τέσσερις σύμφωνα με τις πληροφορίες μου.

Νομίζω, ότι θα πρέπει να ιδωθεί με επιείκεια και με συμπάθεια το αίτημα. Πρόκειται για υποψηφίους, οι οποίοι συνεκέντρωσαν άνω του οκτώ, έως εννέα βαθμολογία.

ΠΡΟΕΔΡΟΣ (Απόστολος Κακλαμάνης): Ο Πρόεδρος κ. Κωνσταντίνος Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, είχα την ευκαιρία να τοποθετηθώ, σε ό,τι αφορά αυτό το θέμα, κατά τη συζήτηση επί της αρχής. Και μάλιστα, με χαρά είδα ότι και ο κύριος Υπουργός της Δικαιοσύνης, κατ'αρχήν, συμφωνεί με τη γενική, νομίζω, επιθυμία του Σώματος.

Κύριε Πρόεδρε, για μένα, το θέμα είναι πάρα πολύ απλό. 'Εχουμε ανάγκη από δικαστές. 

Σήμερα, όλη τη νύχτα, συζητούμε για την ανάγκη ταχύτητας απονομής της Δικαιοσύνης, για την αδυναμία στην οποία βρίσκονται οι δικαστές, όση προσπάθεια και αν κάνουν, ν'ανταποκριθούν σε μια επιτακτική ανάγκη του Ελληνικού Λαού και της Ελληνικής Δημοκρατίας.

'Εχουμε την ευκαιρία σήμερα, κύριε Υπουργέ της Δικαιοσύνης. Γιατί έχουμε δύο διαγωνισμούς, οι οποίοι, κατά τη δική μου κρίση, είναι αδιάβλητοι. Υποθέτω ότι σ'αυτό συμφωνούμε όλοι. Και έχουμε -και το τονίζω με ικανοποίηση, κύριε Πρόεδρε και κύριοι συνάδελφοι- προσφορά ενδιαφερομένων. 

Το πρόβλημα της Δικαιοσύνης, επί των ημερών μου ως Πρωθυπουργού, ήτο ότι δεν ευρίσκαμε κατάλληλους, για να διορίσουμε δικαστές. Εγώ θα είχα διορίσει εκατοντάδες δικαστές, αν εύρισκα. 'Ομως, οι διαγωνισμοί, τους οποίους εκάναμε εκείνη την εποχή, ήσαν άκαρποι. Δεν έπαιρναν τη βάση. Δεν είχαμε προσφορά καταλλήλων.

Σήμερα, έχετε την τύχη -τα πράγματα έχουν αλλάξει, είπα και θα το επαναλάβω ότι θ'αλλάξουν ακόμη περισσότερο -το ελπίζω- με το νέο μισθολόγιο των δικαστών- αξιόλογοι νέοι άνθρωποι, κορίτσια και αγόρια, να προσέρχονται στο Δικαστικό Σώμα, που χρειάζεται επιτακτικά νέο αίμα. Το χρειάζεται επειγόντως! 

Δεν είναι πρόβλημα, κύριε Πρόεδρε, εάν θα προσθέσουμε εκατό δικαστές στο σύνολο των εκατοντάδων χιλιάδων κρατικών λειτουργών. Αυτό μάς εμάρανε; Είναι αστείο να μιλάμε για δαπάνη. 'Ολως διόλου αστείο.

Τώρα, υπάρχει ένα πρόβλημα, κύριε Υπουργέ. Η Σχολή Δικαστών. Εγώ -και τοποθετούμαι εξ αρχής, για να μην υπάρχει παρεξήγηση- είμαι υπέρ της Σχολής Δικαστών. Πρέπει να μην αλλάξει το σύστημα. 

'Ομως, δεν έχουμε την παραμικρή αμφιβολία ότι μπορείτε να βρείτε λύση, σε συνεννόηση με τους αρμοδίους, ώστε αυτοί, που πήραν τη βάση και από τους δύο διαγωνισμούς, να προωθηθούν μέσα στα πλαίσια της διαδικασίας που υπάρχει.

Γι'αυτό νομίζω ότι δεν θα είσθε έτοιμος σήμερα να δώσετε θετική απάντηση, κύριε Υπουργέ. Εάν δεν είσθε έτοιμος σήμερα, ίσως με το άλλο νομοσχέδιο που θα φέρετε και που θα μπορεί να προστεθεί η διάταξη, πρέπει αυτό το θέμα να λυθεί. 

Και δεν μπορείτε ν'αγνοήσετε ομόφωνη την επιθυμία και τη θέληση της Εθνικής Αντιπροσωπείας. Γιατί, στο τέλος-τέλος, εσείς κύριε Υπουργέ της Δικαιοσύνης, έχετε δείξει ότι είσθε ευαίσθητος προς τις απόψεις του Σώματος. Είναι ποτέ δυνατόν η Κυβέρνηση να βρεθεί αντίθετη προς την Ολομέλεια; Σ'αυτό συμφωνούμε οι πάντες. Και δεν νομίζω ότι μπορεί και επιτρέπεται επ'αυτού να υπάρξει αντίρρηση από της πλευράς της Κυβερνήσεως.

ΠΡΟΕΔΡΟΣ (Απόστολος Κακλαμάνης): Ο κ. Καλαμακίδης; Υποθέτω ότι και εσείς συμφωνείτε, κύριε Καλαμακίδη.

ΙΩΑΝΝΗΣ ΚΑΛΑΜΑΚΙΔΗΣ: Ναι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Και ο κ. Μαγκριώτης συμφωνεί και ο κ. Φουντάς.

ΜΟΣΧΟΣ ΓΙΚΟΝΟΓΛΟΥ: Να ρωτήσετε, ποιός διαφωνεί, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Εγώ έχω ένα μικρό πρόβλημα: Δεν υπάρχει ούτε έκθεση του Γενικού Λογιστηρίου. Να ακούσουμε όμως, τον κύριο Υπουργό.

ΙΩΑΝΝΗΣ ΚΑΛΑΜΑΚΙΔΗΣ: Κύριε Πρόεδρε, θα ήθελα να κάνω μια μικρή παρατήρηση.

ΠΡΟΕΔΡΟΣ (Απόστολος Κακλαμάνης): Ορίστε, κύριε Καλαμακίδη.

ΙΩΑΝΝΗΣ ΚΑΛΑΜΑΚΙΔΗΣ: Θέλω να δικαιολογήσω γιατί συνυπέγραψα αυτήν την τροπολογία. Δεν πρόκειται για επιλαχόντες με οποιοδήποτε βαθμό. Είδα μια βαθμολογία από οκτώ και άνω. Αυτό με έπεισε ότι η κατηγορία αυτών των ανθρώπων έχει κάποια ποιότητα. Νομίζω ότι τέτοιους δικαστές τους έχει ανάγκη η Δικαιοσύνη, γι'αυτό ακριβώς συνυπέγραψα αυτή την τροπολογία και παρακαλώ τον κύριο Υπουργό να την δεχθεί.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, παρακαλώ το λόγο.

IΩΑΝΝΗΣ ΜΑΓΚΡΙΩΤΗΣ:Κύριε Πρόεδρε, παρακαλώ το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, αντιλαμβάνομαι την άποψή σας από την έκφραση που είχατε όταν ακούγατε τους συναδέλφους που μίλησαν πριν από εσάς. Και ο κ. Μαρκογιαννάκης συμφωνεί. Και ο κ. Μαγκριώτης 

Σελίδα 5536 

συμφωνεί και ο κ. Φουντάς.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, ρωτήστε, διαφωνεί κανείς; Δεν διαφωνεί κανείς.

ΠΡΟΕΔΡΟΣ (Απόστολος Κακλαμάνης): Δε διαφωνεί κανείς, αλλά δεν είστε τόσοι, ώστε να πάρετε απόφαση. Αυτό είναι το πρόβλημα.

Ορίστε, κύριε Μαρκογιαννάκη, έχετε το λόγο.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, είναι από τις ελάχιστες περιπτώσεις όπου βλέπουμε μια ομοφωνία των Κομμάτων και των συναδέλφων Βουλευτών πάνω στο συγκεκριμένο θέμα.

Υπάρχουν λοιπόν, δύο διαγωνισμοί. Ιδιαίτερα ο δεύτερος διαγωνισμός βλέπω από τη βαθμολογία η οποία επετεύχθη ότι είναι ποιοτικά αναβαθμισμένος ως προς το αποτέλεσμα. Βλέπω ότι δεν ενεγράφησαν στη Σχολή Δικαστών με βαθμολογία 9,5 για παράδειγμα. Αυτό είναι κάτι το πρωτοφανές.

Νομίζω, λοιπόν, ότι εν' όψει αυτής της ομοφωνίας, αλλά κυρίως του τρομακτικού προβλήματος το οποίο αντιμετωπίζει η Δικαιοσύνη και το οποίο συζητάμε τρεις μέρες στην Εθνικής Αντιπροσωπεία για επιτάχυνση, επειδή υπάρχει μεγάλη καθυστέρηση θα πρέπει να δείτε. Και πιστεύω ότι δεν είναι μόνο θέμα ποιοτικό των δικαστών, αλλά είναι και ποσοτικό.

Αυτήν τη στιγμή εάν θα υπάρξουν και άλλες συνθέσεις, εάν δεν υπάρξουν και άλλες αίθουσες, αυτό το στόκ το οποίο υπάρχει, αυτές οι υποθέσεις οι οποίες είναι σε κάποια γραφεία και περιμένουν να δικαστούν, εάν δεν έχουμε τον αναγκαίο αριθμό των δικαστών, δεν μπορούμε να κάνουμε τίποτα απολύτως.

'Εχω την άποψη, λοιπόν, ότι εν' όψει την ομόθυμης τοποθέτησης, η οποία υπάρχει σήμερα στη Βουλή- δε γνωρίζω εάν υπάρχει κάποιο τυπικό πρόβλημα εν' όψει της ανυπαρξίας εκθέσεως του Γενικού Λογιστηρίου του Κράτους- θα πρέπει να το αντιμετωπίσετε θετικά και ενδεχομένως, στο επόμενο νομοσχέδιο να φέρετε μια ρύθμιση, η οποία θα καλύπτει και τους δύο διαγωνισμούς, όπως επίσης και το διαγωνισμό για τους διοικητικούς δικαστές.

ΠΡΟΕΔΡΟΣ (Απόστολος Κακλαμάνης): Ο κ. Μαγκριώτης έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, στο λίγο χρόνο που μου διαθέτεται θέλω να τονίσω ορισμένες πτυχές του θέματος. Η Κυβέρνηση όταν προκηρύσσει διαγωνισμούς για την Σχολή Δικαστών πρέπει να προσδιορίζει τις ακριβείς ανάγκες της Δικαιοσύνης. Και εδώ είναι κοινή διαπίστωση ότι είναι μεγάλες και ο αριθμός των θέσεων, που προκηρύσσεται είναι μικρός. Γι' αυτό δημιουργείται αυτή η μικρή αναταραχή και οι μεγάλες καθυστερήσεις, με τις ανάλογες αγωνίες στα νέα παιδιά.

Ακόμα, θα πρέπει η Κυβέρνηση να δώσει τις απαιτούμενες πιστώσεις στο Υπουργείο Δικαιοσύνης, για να υλοποιήσει την ομόθυμως υποστηριζομένη από την Βουλή τροπολογία, όπως επίσης θα πρέπει να ενισχύσει τη Σχολή Δικαστών Θεσσαλονίκης για να φιλοξενήσει το νέο αυτό κόσμο. Ευχαριστώ πολύ.

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Κύριε Πρόεδρε, θα ήθελα να πω πάνω σ' αυτά που είπατε να πω ότι είναι σωστά κατά το Σύνταγμα, αλλά γνωρίζετε καλύτερα από εμένα ότι αυτή η προϋπόθεση μπορεί να καλυφθεί με την αποδοχή από την πλευρά της Κυβέρνησης και με δεδομένο ότι η τροπολογία έχει κατατεθεί εδώ και ένα μήνα, από τις 3 Μαρτίου περίπου.

'Αρα, επί της ουσίας νομίζω ότι πρέπει να κάνετε δεκτή την τροπολογία, κύριε Υπουργέ, μια και δέχεσθε ότι υπάρχουν άμεσες ανάγκες για την κάλυψη ενός αριθμού κενών θέσεων δικαστικών λειτουργών και είναι δεδομένο, όπως τονίστηκε από όλους τους συναδέλφους μέσα στην Αίθουσα, ότι όλα αυτά τα παιδιά έχουν πάρει πολύ μεγάλο βαθμό.

Επομένως, αφού το ζητάνε όλες οι Πτέρυγες, νομίζουμε ότι ο κύριος Υπουργός, ο οποίος απόψε, πράγματι έχει κάνει δεκτές τροπολογίες -αλλά κάναμε και μια εποικοδομητική συζήτηση μέσα στη Βουλή- θα κάνει δεκτή κι αυτήν την τροπολογία, η οποία είναι σωστή.

ΠΡΟΕΔΡΟΣ (Απόστολος Κακλαμάνης): Ο κ. Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: 'Οταν θεσμοθετήθηκε η Σχολή Δικαστών, ήταν εις γνώσιν της Κυβερνήσεως ότι οι ανάγκες της Δικαιοσύνης δε θα περιορίζονταν μόνο στους εξήντα, αλλά ίσως στους εκατόν εξήντα ή στους διακόσιους. Εν πάση περιπτώσει, έγινε εκείνος ο διαγωνισμός και πάλι δεν καλύφθηκαν οι ανάγκες της Δικαιοσύνης.

'Οταν έγινε ο διαγωνισμός το 1995, οι τριάντα έξι που είχαν βαθμό πολύ πάνω από τη βάση δεν προσελήφθησαν γιατί ο αριθμός ήταν εξήντα. Επειδή είχα καταθέσει τότε εγώ αυτήν την τροπολογία, για να προσληφθούν μέχρι του βαθμού της βάσεως, έχω εδώ την ομιλία του προκατόχου σας του κ. Βενιζέλου στα Πρακτικά του 1996 όπου λέει "εγώ αντιλαμβάνομαι αυτό το επιχείρημα του κ. Ζαφειρόπουλου, αν θέλετε και συναισθηματικά, έχω υπομνήματα" κ.λπ. "αλλά θα το δω και θα το τακτοποιήσω στο μέλλον". Αν θυμάμαι καλά, είχε πει, ίσως σε άλλη σελίδα, ότι επειδή επρόκειτο να γίνει πάλι διαγωνισμός από τη Σχολή Δικαστών, αν δεν υπήρχαν θέσεις παραπάνω στη Σχολή Δικαστών για να αφομοιωθούν και οι υποψήφιοι, θα προκήρυσσε διαγωνισμό για τις υπόλοιπες θέσεις. Τούτο δεν έγινε.

Δεύτερον, πράγματι, με το νέο διαγωνισμό πέτυχαν και είναι πάνω από τη βάση πάρα πολλοί. Γνωρίζουμε τις ανάγκες της Δικαιοσύνης. 'Εχω την άποψη, κύριε Υπουργέ, ότι οι αρμόδιες υπηρεσίες θα έπρεπε να είχαν πάρει την έγκριση του Γενικού Λογιστηρίου του Κράτους, ώστε αυτήν τη στιγμή να έχουμε και τη δαπάνη που ορθά επισημαίνει ο κύριος Πρόεδρος, για να ξέρουμε τι κάνουμε.

Τι θα κάνουμε, όμως, με τις ανάγκες που υπάρχουν; Θα καταφύγουμε σε άλλο διαγωνισμό του χρόνου; Πάλι εξήντα θα είναι οι θέσεις; Η Δικαιοσύνη αυτήν τη στιγμή χρειάζεται εκατόν πενήντα θέσεις. Υπάρχει περίπτωση να κάνετε διαγωνισμό για εκατόν πενήντα θέσεις στη Σχολή Δικαστών; Ποτέ δεν θα σας αφήσουν.

Πρέπει, λοιπόν, να το δούμε το θέμα αυτό και να καλύψουμε τις θέσεις αυτές με δυο αλλεπάλληλους διαγωνισμούς που μπορεί να γίνει στο επόμενο έτος, ώστε να καλυφθούν και να ικανοποιηθούν όσοι έχουν αυτές τις βάσεις για να είναι αξιόπιστη και η Δικαιοσύνη και το Κράτος που προκηρύσσει ένα διαγωνισμό. Βεβαίως, δε θα σταθώ στο θέμα των δημοσίων υπηρεσιών που λέγεται ότι θα κατατεθεί μια τροπολογία για να προσληφθούν δυόμισι χιλιάδες, οι οποίοι πήραν βαθμό πάνω από τη βάση στο διαγωνισμό, τον οποίο δεν έδωσαν. Και εκεί, όμως, θα είναι ένα ερωτηματικό. Τι θα γίνει;

Ο κύριος Πρωθυπουργός είπε, ότι για κάθε πέντε άτομα που θα φεύγουν, θα προσλαμβάνεται ένας. Αυτό είναι άλλης τάξεως θέμα και πρέπει να το δούμε, κύριοι συνάδελφοι.

ΠΡΟΕΔΡΟΣ(Απόστολος Κακλαμάνης): Κύριε Ζαφειρόπουλε, γίνατε κατανοητός. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Τελειώνω κύριε Πρόεδρε. 

Διότι και εκεί ενενήντα οκτώ συνάδελφοι του ΠΑ.ΣΟ.Κ., απ' ό,τι μαθαίνω, υπέγραψαν τροπολογία να προσληφθούν όλοι. Πως θα προσληφθούν, κύριοι συναδελφοι, εκεί;

ΠΡΟΕΔΡΟΣ (Απόστολος Κακλαμάνης): Αυτό είναι άλλο θέμα, κύριε συνάδελφε και θα το λύσουμε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Ξεκαθαρίστε πρώτα, κύριοι συνάδελφοι του ΠΑ.ΣΟ.Κ., το κυβερνητικό σας πρόγραμμα και το κυβερνητικό σας έργο που λέει ότι κάθε πέντε που θα απολύονται, θα προσλαμβάνεται ένας και είμαστε εδώ για να το συζητήσουμε. Μακάρι να μπορούσε το Δημόσιο να τους αφομοιώσει όλους.

ΠΡΟΕΔΡΟΣ (Απόστολος Κακλαμάνης): Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, μολονότι θα ξεκινήσω πολύ διαφορετικά, θα καταλήξω στο ίδιο συμπέρασμα. 

Θα ήμουν εναντίον αυτής της τροπολογίας, διότι πιστεύω ότι οι θεσμοί πρέπει να τιμώνται πρώτα από την πολιτεία. Η

Σελίδα 5537 

Σχολή Δικαστών είναι ένας νέος θεσμός και πρέπει να στηριχτεί και να έχει το κύρος της. Εάν λειτουργεί και κάθε τόσο εισάγουμε μαθητές "από το παράθυρο", τότε εξεφτελίζεται η Σχολή και χάνει την αξία της και το κύρος της. 

Με το σκεπτικό αυτό επομένως, είμαι εναντίον, αλλά κατ'οικονομίαν, με την έννοια την εκκλησιαστική, δέχομαι να γίνει δεκτή, επειδή υπάρχει και πολύ μεγάλη έλλειψη δικαστών και επειδή, όπως ομολογείται απ'όλους -εγώ δε γνωρίζω- έχουν και πολύ υψηλό βαθμό οι περί ου ο λόγος.

Αλλά δεν πρέπει να χάνουν την έννοιά τους οι λέξεις ο διαγωνισμός και εξετάσεις. Και εννέα να πήραν και εννέα και μισό να πήραν, εάν οι υπόλοιποι που διαγωνίζονται έχουν δέκα, να μείνουν απ'έξω, διότι αυτή είναι η διαφορά μεταξύ διαγωνισμού και εξετάσεων. Επομένως, δεν υπάρχει ούτε βάση ούτε επιλαχόντες στους διαγωνισμούς -ή πετυχαίνεις ή δεν πετυχαίνεις. Αλλά για ειδικούς λόγους λέμε, κατά οικονομία, να γίνει για πρώτη και τελευταία φορά δεκτή αυτή η τροπολογία.

Εάν υπάρχει -και υπάρχει- ανάγκη πλήρωσης του δικαστικού σώματος από αριθμό δικαστών, να αυξηθεί τα τρία, τέσσερα προσεχή έτη ο αριθμός εισακτέων και μετά πάλι να λειτουργήσει η Σχολή, όπως λειτουργεί σήμερα.

ΠΡΟΕΔΡΟΣ (Απόστολος Κακλαμάνης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, έχω και εγώ τοποθετηθεί και άκουσα και τις απόψεις του κυρίου Υπουργού. Θέλω να επισημάνω δύο εντελώς διαφορετικά πράγματα.

Το πρώτο είναι η αξιοπιστία του κράτους, αυτό που περιέγραψε ο κ. Ιντζές. 'Απαξ και γίνεται ένας διαγωνισμός, πρέπει πλέον δια παντός να τελειώνει, το θέμα των επιλαχόντων. Οι προκηρυχθείσες θέσεις συμπληρώνονται ανεξαρτήτως επιτευχθείσης βαθμολογίας του άλφα, βήτα, γάμα, οι λοιποί είναι αποτυχόντες. Αλλιώς, το κράτος δεν έχει αξιοπιστία.

Το δεύτερο θέμα, εκτός από όλους τους υπόλοιπους λόγους, που με αναγκάζει να είμαι υπέρ των υποψηφίων, των επιλαχόντων, είναι το εξής, κύριε Υπουργέ: Καλλιεργήθηκε όλο αυτό τον καιρό μία ελπίδα στους υποψηφίους. Πιέσεις από εδώ, πιέσεις από εκεί κ.λπ. Καλλιέργησαν, κύριε Πρόεδρε, μία ελπίδα. Ας σεβαστούμε αυτήν την ελπίδα τους.

Και ένα τρίτο θέμα: Η Δικαιοσύνη έχει σοβαρότατες ανάγκες. Είναι μία ευκαιρία άπαξ και πέτυχαν υψηλή βαθμολογία να τους πάρετε όταν κρίνετε ότι αυτό είναι δυνατόν.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Αφού συμφωνεί όλη η Βουλή, ας αναλάβει ο κύριος Υπουργός στο ερχόμενο νομοσχέδιο να τακτοποιήσει το θέμα. 

ΠΡΟΕΔΡΟΣ (Απόστολος Κακλαμάνης): Ο κ. Γεωργόπουλος έχει το λόγο.

ΔΗΜΗΤΡΙΟΣ ΓΕΩΡΓΟΠΟΥΛΟΣ: Κύριε Πρόεδρε, μόνο δύο λέξεις θα πω.

Είναι σαφές ότι όλες οι ουσιαστικές προϋποθέσεις υπάρχουν στην προκειμένη περίπτωση, οι οποίες οδηγούν στην υιοθέτηση της τροπολογίας.

Εγώ θεωρώ αναγκαίο και μ' αυτό τελειώνω, να διευκρινιστεί ότι σε περίπτωση κατά την οποία υποψήφιοι επιλαχόντες ανήκουν και στις δύο κατηγορίες -εφ' όσον αποφασισθεί οποιοσδήποτε αριθμός- και σε περίπτωση που συμπεριληφθούν στη μία κατηγορία, να πληρωθεί ο υπόλοιπος αριθμός από τους υπόλοιπους εκείνης της κατηγορίας εις την οποία ανήκαν εις τρόπον ώστε η συμμετοχή να είναι ουσιαστική και όχι πλασματική δηλ. να μη στέκεται σε καθαρά τυπικό επίπεδο.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Κατσικόπουλος έχει το λόγο.

ΔΗΜΗΤΡΗΣ ΚΑΤΣΙΚΟΠΟΥΛΟΣ: Ζήτησα το λόγο για να προσθέσω και εγώ τη δική μου τη φωνή στο δίκαιο αίτημα των νέων αυτών επιστημόνων. Δε χρειάζεται να αναπτύξω τους λόγους για τους οποίους ο κύριος Υπουργός και η Κυβέρνηση πρέπει να κάνει δεκτή αυτήν την τροπολογία. Θα πω μόνο ότι πράγματι υπάρχει και φόρτος εργασίας στους δικαστές σήμερα, αλλά και πρόβλημα χρόνου όσον αφορά την απονομή της Δικαιοσύνης.

Γι' αυτό λοιπόν, θεωρώ ότι η τροπολογία αυτή πρέπει οπωσδήποτε να γίνει δεκτή.

ΠΡΟΕΔΡΟΣ (Απόστολος Κακλαμάνης): Ο κ. Στάϊκος έχει το λόγο.

ΕΥΑΓΓΕΛΟΣ ΣΤΑΙΚΟΣ: Κύριε Πρόεδρε, πράγματι το θέμα έχει εξαντληθεί ύστερα από τους προηγούμενους ομιλητές και ύστερα από την εμπεριστατωμένη ανάπτυξη του θέματος. Και δικαιολογημένα κατά την άποψή μου δυσφορείτε γιατί παίρνουμε το λόγο και επαναλαμβάνουμε τα ίδια πράγματα.

Εγώ αισθάνθηκα την ανάγκη να πάρω το λόγο, και εδώ είναι η διαφορά μου με τον κ. Ιντζέ και με τον κ. Σπυριούνη, γιατί εδώ πρόκειται για δύο διαγωνισμούς που πράγματι είχαμε υποψήφιους οι οποίοι πέτυχαν μεγάλη βαθμολογία. Αν αυτό το γεγονός συνδυασθεί με την έλλειψη δικαστών που υπάρχει -που ακριβώς αυτό είναι το αντικείμενό μας σήμερα- για την επιτάγχυνση των διαδικασιών στα δικαστήρια, αυτό σημαίνει ότι πρέπει να παρθούν οι υποψήφιοι αυτοί και των δύο κατηγοριών, να καλυφθούν τα κενά τα οποία υπάρχουν για να επιτευχθεί ο σκοπός που έχει το νομοσχέδιο, το οποίο συζητάμε.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι, περισσότερο από όλους σας πονάω και εγώ. Δεν είναι μόνο ότι είναι νέοι άνθρωποι που θέλουν να μπουν σε ένα κλάδο, τον οποίο επέλεξαν, αλλά και η δική τους ευθύνη, η δική τους εκλογή και προ παντός η ευσυνειδησία τους να επιδοθούν σε ένα αγώνα να γίνουν δικαστές, είναι μία επαινετή πράξη.

Θέλω, όμως, να γνωρίζετε τούτο: Η Εθνική Σχολή Δικαστών παίρνει μαθητές, οι οποίοι λαμβάνουν κάποιο επίδομα. Και από το Υπουργείο Οικονομικών ή το Γενικό Λογιστήριο του Κράτους, δεν υπάρχει ανταπόκριση, γιατί δεν υπάρχουν λεφτά στον προϋπολογισμό. Ο προϋπολογισμός, όπως γνωρίζετε, γίνεται από το Νοέμβριο του προηγούμενου έτους και κάθε Υπουργείο έχει τα δικά του χρήματα. Αυτά ήδη έχουν εξαντληθεί. Και έτσι είναι το πρώτο εμπόδιο. Δεν υπολογίζω τα άλλα. Παραδείγματος χάριν, δεν υπολογίζω την άποψη του Προέδρου του Αρείου Πάγου, που λέει "η γνώμη μας είναι να μην πάρετε κανένα επιλαχόντα". Διότι θέλω να γνωρίσω στους νεότερους, οι παλιότεροι το ξέρουν, ότι ο διάσημος καθηγητής του Πανεπιστημίου και συντάκτης του Αστικού Κώδικα, ο Γεώργιος Μπαλλής, σε διαγωνισμό παρέδρων απέτυχε. Ο διάσημος καθηγητής, ο συντάκτης του Αστικού Κώδικα! Ο ομιλών πήρε το πτυχίο του με "πέντε". Δεν πήγε καλά; Πήγε καλά. Και οι εξετάσεις είναι και θέμα τύχης. Δε θέλω να επεκταθώ. Καλός ήμουν στα μαθηματικά, έπαιρνα πάντα είκοσι, αλλά κάποιο πρωϊ -στο σχολαρχείο ακόμη- σηκώθηκα και έλυσα δύο-πέντε προβλήματα και από τα πέντε έπεσαν τα τρία. Και έγραψα τα τρία σε ένα λεπτό. Είναι και θέμα τύχης.

'Ομως, το μεγαλύτερο είναι και η αίθουσα. Μου λένε ότι δεν υπάρχει χώρος. Και την μεν Εθνική Σχολή Δικαστών την ποδηγετούμε, ας μου επιτραπεί να πω, την οδηγούμε. Τα λεφτά είναι το πρόβλημα. Και τα παιδιά -που τα λυπάμαι πάρα πολύ- του δεύτερου διαγωνισμού ήλθαν στο Υπουργείο, κατέθεσαν μία αίτηση, ότι δέχονται να πάνε χωρίς να παίρνουν επίδομα. Μέχρις αυτού έφθασαν.

Σας δηλώνω κατηγορηματικά -ήταν και δήλωση του κ. Βενιζέλου, που και εγώ θέλω να τιμήσω- να μπουν τα παιδιά στη Σχολή. Είναι και δική μου επιθυμία και επιθυμία όλων μας, ομόθυμη άποψη και του επιτίμου Προέδρου της Νέας Δημοκρατίας . Και δεν τον λέω "πρώην Πρωθυπουργό" γιατί του πάει καλύτερα "επίτιμος Πρόεδρος της Νέας Δημοκρατίας" σε αυτές τις φάσεις του δημοσίου βίου. Αν κάθισε απόψε, κάθισε και γι'αυτό το θέμα. Και ο ίδιος με έχει κατά κυριολεξία "στριμώξει", κατά το κοινώς λεγόμενο.

Εγώ σας κάνω τη δήλωση ότι αποδέχομαι ευμενώς,

Σελίδα 5538 

ευχαρίστως, ασμένως τις εισηγήσεις σας, αρκεί αυτές οι εισηγήσεις να πάρουν και το δρόμο προς το Γενικό Λογιστήριο του Κράτους ή προς τον κλειδοκράτορα του θησαυροφυλακίου, και να βοηθήσουν.

Σας δηλώνω κατηγορηματικά ότι εγώ θα το βάλω στο νομοσχέδιο. Είναι εκατόν σαράντα οκτώ εν συνόλω. Δεν μπορείς να τους αφήσεις έξω, να πάρεις από το δέκα και πάνω. Να ξέρετε, όμως, ότι κάποιος συνάδελφος κατά λάθος είπε "αριστούχοι συνάδελφοι". Εγώ δεν κάνω διάκριση. Σας είπα και τι βαθμό πήρα στο Πανεπιστήμιο, για άλλους λόγους. Ενώ στο Γυμνάσιο είχα και στα αρχαία και στην έκθεση και στα μαθηματικά 20 και 19, στο Πανεπιστήμιο τελείωσα με 5.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Για το Μπαλλή;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το είπα για τον Μπαλλή. Χάζευες; Το είπα.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Είναι ικανότητα σας να μας κάνετε να χαζεύουμε όταν μιλάτε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αν είναι έτσι να σε μαγεύω....

Με συγχωρείς, ανακαλώ τη φράση και λέω "γιατί δεν πρόσεχες".

Λοιπόν, κάνω τη δήλωση -και θα παρακαλέσω, κύριε Πρόεδρε της Βουλής, και για τη δική σας συνηγορία, διότι ξέρω πόσο επηρεάζετε τα πράγματα- ότι θα βοηθήσουμε για να λυθεί αυτό το θέμα. Πρόκειται για εκατόν σαράντα επτά ανθρώπους. Πρέπει να μπουν μέσα, διότι υπάρχει μεγάλη ανάγκη.

'Ερχομαι τώρα στους διοικητικούς δικαστές. Εφόσον δεν υπάρχει οικονομικό πρόβλημα, όχι έναν πρόεδρο και τέσσερις συμβούλους, αλλά δύο προέδρους και δέκα συμβούλους, για να επιταχυνθεί η διαδικασία διεξαγωγής των δικών.

ΠΡΟΕΔΡΟΣ (Απόστολος Κακλαμάνης): Ο κ. Μητσοτάκης έχει ζητήσει το λόγο.

Ορίστε, κύριε Πρόεδρε, έχετε το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, μιλάμε εδώ γι' αυτό το θέμα πολλές ημέρες. Και σήμερα ολόκληρη η Βουλή απασχολήθηκε.

Κύριε Υπουργέ, θέλετε να μας πείσετε ότι είναι ανυπέρβλητο εμπόδιο το επίδομα που θα πάρουν αυτοί οι άνθρωποι για ορισμένους μήνες;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μην αιτιάσθε εμάς, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Γιαννόπουλε, προς Θεού!

Ξέρουμε, τι έχουμε ψηφίσει κατά καιρούς. Δε σας αιτιώμεθα.

Εγώ έχω κάνει Υπουργός των Οικονομικών, Υπουργός Εθνικής Οικονομίας και Πρωθυπουργός. Γνωρίζω τις δυνατότητες κύριε Πρόεδρε.

Είμαι βέβαιος, κύριε Υπουργέ, ότι θα πάρετε την έγκριση του Υπουργού των Οικονομικών. Εφόσον κάνετε αυτήν τη δήλωση, εγώ προεξοφλώ το αποτέλεσμα και σας ευχαριστώ γιατί δεχθήκατε ένα ομόθυμο αίτημα της Βουλής.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, δεν έχει ζητήσει άλλος το λόγο.

Η τροπολογία αυτή δεν τίθεται σε ψηφοφορία. 

'Ετσι δεν είναι, κύριε Υπουργέ;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Βέβαια, να πείτε και στους εξεταστές να μη βάζουν τόσο απλόχερα τους βαθμούς, διότι το πρόβλημα θα ανακύπτει κάθε χρόνο, εάν βαθμολογούν κατά την κρίση που κάνουν οι προϊστάμενοι στις δημόσιες υπηρεσίες, που εμφανίζουν όλους τους υφισταμένους τους, όταν τους κρίνουν, με άριστα, ισοπεδώνοντας έτσι τους πάντες.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μα, δεν είναι αυτή η περίπτωση, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Λέγω ότι καλό είναι να γίνεται μία αυστηρή βαθμολόγηση. Το θέμα έκλεισε. Απλώς λέω αυτό το πράγμα, το οποίο θα χρησιμεύσει σ' αυτήν τη σχολή, αν θέλουμε να διατηρήσει ένα επίπεδο.

Το λόγο έχει ζητήσει ο κ. Κουβέλης επί άλλης τροπολογίας.

Ορίστε, κύριε Κουβέλη, πείτε μας ποια είναι αυτή η τροπολογία.

ΦΩΤΗΣ ΚΟΥΒΕΛΗΣ: Κύριε Πρόεδρε, είναι η τροπολογία με γενικό αριθμό 341 και ειδικό 12. Την έχω υπογράψει μαζί με άλλους συναδέλφους.

Αφορά στην αύξηση του αριθμού των διοικητικών δικαστών. Προτείνεται από 1ης Ιουλίου 1997 ο συνολικός αριθμός των οργανικών θέσεων των Προέδρων Εφετών, Εφετών, Προέδρων Πρωτοδικών και Πρωτοδικών, Παρέδρων και διοικητικών δικαστηρίων να αυξηθεί κατά τρεις. Δηλαδή, δεκαπέντε, τρεις, δεκαπέντε και να ορισθεί σε σαράντα μία. Εκατόν εξήντα επτά, ογδόντα ένα και τριακόσιες πενήντα οκτώ. Δε διαβάζω το σύνολο της τροπολογίας.

Απλώς, κύριε Πρόεδρε, θέλω να πω ότι τα διοικητικά δικαστήρια μέσα σ' επτά χρόνια έχουν αυξήσει με ραγδαίο ρυθμό τις υποθέσεις που τα απασχολούν. Ουσιαστικά έχουν τριπλασιάσει τις υποθέσεις τους. 'Εχω τη βεβαιότητα, κύριε Υπουργέ, ότι τα διοικητικά δικαστήρια καλούνται στη νέα περίοδο που ανοίγεται μπροστά μας, να διαδραματίσουν σημαντικό ρόλο στο χώρο της ευρύτερης Δικαιοσύνης.

Κάνατε λίγο πριν μία αναφορά. Θα σας παρακαλέσω να έχουμε την άποψή σας επί αυτού του ζητήματος. Πιστεύω, ότι δε θα υπάρξει συνάδελφος στη Βουλή που να μην συναισθάνεται την ανάγκη της αύξησης του αριθμού των θέσεων των διοικητικών δικαστών. Επαναλαμβάνω, την παραδοχή και τη βεβαιότητα ότι με ραγδαίο ρυθμό αυξάνονται οι διοικητικές υποθέσεις. Αλλάζουν τα πράγματα, μεταλλάσσεται η ευρύτερη κοινωνική ζωή και πολλές είναι οι υποθέσεις που κινούνται πλέον στο δρόμο προς τα διοικητικά δικαστήρια.

'Εχω τη βεβαιότητα ότι ο κύριος Υπουργός παρακολουθεί με εξαιρετική ευαισθησία το συγκεκριμένο ζήτημα. Θα τον παρακαλέσω να αποδεχθεί αυτήν την τροπολογία, η οποία είναι πρόταση όχι Βουλευτή ενός Κόμματος, του Συνασπισμού, αλλά είναι πρόταση πολλών Βουλευτών απ' όλες τις Πτέρυγες.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, πριν δώσω το λόγο σε όσους τον ζητάτε, θα ήθελα να ρωτήσω τον κύριο Υπουργό, να μας πει την απάντησή του. Πρέπει να το γνωρίζω, για να μην καταπονώ το Σώμα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, αισθάνομαι ότι οι συνάδελφοι που έχουν υπογράψει αυτήν την τροπολογία θέλουν να περάσει. Δεν μπορώ να τη δεχθώ απόψε. Στο επόμενο νομοσχέδιο, εφόσον δεν έχει οικονομική επιβάρυνση, αποδέχομαι την τροπολογία του κου Κουβέλη και των άλλων συνεδέλφων, γιατί την ίδια τροπολογία που αφορά το θέμα και άλλη μία τροπολογία που αφορά τους εισαγγελείς την έχουν καταθέσει όλα τα Kόμματα. Εγώ αυτήν την ομοφωνία την επικροτώ και συγχαίρω τους συναδέλφους γι' αυτήν την ομοφωνία. Κάτι δημαγωγικά δε μου αρέσουν εδώ πέρα για κάτι πράγματα τα οποία δεν πρέπει να λέγονται. Κατά τα άλλα όλοι έχουν υπογράψει την τροπολογία και σας δηλώνω κατηγορηματικά ότι εφόσον δεν έχουμε οικονομική επιβάρυνση, όπως συνέβη για τις θέσεις των εισαγγελέων που ηρεύνησα, τότε στο επόμενο νομοσχέδιο θα τη βάλω διάταξη.

ΠΑΡΑΣΚΕΥΑΣ ΦΟΥΝΤΑΣ: Να κάνω μία πρόταση στον κύριο Υπουργό.

ΠΡΟΕΔΡΟΣ (Απόστολος Κακλαμάνης): Κύριε Φουντά, ο κύριος Υπουργός απήντησε.

ΠΑΡΑΣΚΕΥΑΣ ΦΟΥΝΤΑΣ: Δύο λόγια, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ναι, αλλά πρέπει να δώσω το λόγο σε όλους, κύριε Φουντά. Και ο κ. Γιαννακόπουλος έχει ζητήσει το λόγο και ο κ. Καλαμακίδης και ο κ. Τσαφούλιας και ο κ. Ιντζές και ο κ. Αυδής και ο κ. Ζαφειρόπουλος, όλοι θέλουν να μιλήσουν. 'Εχετε εμπειρία σ' αυτήν την Αίθουσα. Εφόσον η Κυβέρνηση δεν συναινεί δεν είναι δυνατόν ο Πρόεδρος του Σώματος να αποφανθεί, ότι το Σώμα ψηφίζει μία τροπολογία, όταν δεν υπάρχει ο απαιτούμενος αριθμός των Βουλευτών, ώστε να αντιταχθεί πράγματι το νομοθετικό Σώμα στην Κυβέρνηση και να πει, ναι, εμείς το ψηφίζουμε.

Σελίδα 5539 

ΠΑΡΑΣΚΕΥΑΣ ΦΟΥΝΤΑΣ: Κάνω την πρόταση να μη δώσει τις θέσεις, όπως την αύξηση που ζητάμε με την τροπολογία, αλλά να τις δώσει προαγωγικές που είναι πολύ μικρότερο, μπορώ να πω ελάχιστο, το κόστος.

ΠΡΟΕΔΡΟΣ (Απόστολος Κακλαμάνης): Υπάρχει άλλη τροπολογία;

ΛΕΩΝΙΔΑΣ ΑΥΔΗΣ: Εγώ έχω μία, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Αυδή.

ΛΕΩΝΙΔΑΣ ΑΥΔΗΣ: Πρόκειται για την τροπολογία με γενικό αριθμό 315 και ειδικό 6. Σκοπός της είναι να εκδικάζεται με την επ' αυτοφώρω διαδικασία έστω και αν δε συντρέχουν οι γενικές προϋποθέσεις του αυτοφώρου, το αδίκημα της καθυστέρησης των αποδοχών.

Αυτή η τροπολογία υπάρχει στην αιτιολογική έκθεση και ο κύριος Υπουργός σε μία επίκαιρη ερώτησή μου είχε αποδεχθεί το αίτημα. Είναι αίτημα που έχει προβάλει η Γενική Συνομοσπονδία Εργατών Ελλάδος και θα παρακαλούσα για να μη καταπονούμε το Σώμα μια και ο κύριος Υπουργός γνωρίζει το θέμα -το προέβλεπε η διάταξη του άρθρου 8 παράγραφος 1 του ν.2336/95- να μας πει αν την δέχεται. Είχε ψηφιστεί με εισήγηση του κυρίου Υπουργού μετά από αίτημα της ΓΣΕΕ. Αυτός ο νόμος του 1995 λέει εφαρμόζεται πάντα η επ' αυτοφώρω διαδικασία. Υπήρχε ανάλογη διατύπωση στο ν.690/45, αρχικώς εθεωρείτο ότι πάει στην αυτόφωρη διαδικασία, γιατί είναι διαρκές το αδίκημα. Μετά άλλαξε η νομολογία του Αρείου Πάγου, χρειάστηκε αυτή η διάταξη, αλλά ο εισαγγελέας του Αρείου Πάγου δέχεται ότι επαναφέρει και αναβιώνει τη νομολογία που είχε κρατήσει με το ν.690/45.

Ο κύριος Υπουργός ξέρει το θέμα και παρακαλώ να μας πει αν τη δέχεται ή όχι.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός δέχεται την τροπολογία;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, δεν μπορώ να τη δεχθώ. Κάνουμε μία ανασύνταξη των διατάξεων όπου κάπου θα το εντάξουμε και αυτό. 'Ετσι, όμως, όπως είναι τώρα αποσπασματικό κ.λπ. δεν μπορώ.

ΠΡΟΕΔΡΟΣ (Απόστολος Κακλαμάνης): Υπάρχει άλλη τροπολογία;

ΕΥΑΓΓΕΛΟΣ ΣΤΑΪΚΟΣ: Ναι, κύριε Πρόεδρε. Είναι η τροπολογία με γενικό αριθμό 342 και ειδικό 13. 

ΠΡΟΕΔΡΟΣ (Απόστολος Κακλαμάνης): 'Εχετε το λόγο, κύριε Στάικο.

ΕΥΑΓΓΕΛΟΣ ΣΤΑΪΚΟΣ: Αφορά, κύριε Πρόεδρε, την επέκταση της τοπικής αρμοδιότητας και στα τρία Πρωτοδικεία Αχαϊας, Αιγίου και Καλαβρύτων. 

ΠΡΟΕΔΡΟΣ (Απόστολος Κακλαμάνης): Για τους δικαστικούς επιμελητές;

ΕΥΑΓΓΕΛΟΣ ΣΤΑΪΚΟΣ: Μάλιστα, κύριε Πρόεδρε. Δεν πρόκειται να κάνω ανάπτυξη της τροπολογίας, κύριε Υπουργέ. Μόνο πρέπει να σας πω ότι εδώ υπάρχει μία άνιση μεταχείριση, γιατί σε άλλα Πρωτοδικεία, όπως Αθηνών, Πειραιώς, Θεσσαλονίκης, υπάρχει αυτή η αρμοδιότητα, η τοπική, και λέω να υπάρχει η δυνατότητα και στις τρεις περιφέρειες αυτές να έχουν οι δικαστικοί επιμελητές αρμοδιότητα για να επιδίδουν τις πράξεις.

ΠΡΟΕΔΡΟΣ (Απόστολος Κακλαμάνης): Ο κ. Ζαφειρόπουλος έχει το λόγο. Για ποια τροπολογία, κύριε Ζαφειρόπουλε;

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Την τροπολογία με αριθμό 303, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Ζαφειρόπουλε. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υπουργέ, την είχα καταθέσει αμέσως μάλιστα στη Διαρκή Επιτροπή. Είναι το θέμα της αυξήσεως των θέσεων που κάνατε...

ΠΡΟΕΔΡΟΣ (Απόστολος Κακλαμάνης): Είναι το ίδιο πρόβλημα...

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: 'Οχι, δεν είναι. 'Εχει δεχθεί τις αυξήσεις των θέσεων ο κύριος Υπουργός. Ο ίδιος το έχει προτείνει.

Εκείνο το οποίο εγώ προτείνω στον κύριο Υπουργό, είναι να προκαλέσει τα ερωτήματα το Μάιο, ώστε εντός του Ιουνίου του 1997 να εκδοθούν τα διατάγματα. Και τούτο, όπως θυμόσαστε, με πάγιο συνδικαλιστικό αίτημα, αρχής γενομένης από εσάς -και μετά το συνεχίσαμε όλοι οι άλλοι- ήταν οι δικαστές να είναι στη θέση τους τη 15η Σεπτεμβρίου του εκάστου δικαστικού έτους. 'Ετσι, αν εκδοθούν τα διατάγματα τον Ιούνιο, δε θα υπάρχει χρόνος για την πλήρωση των θέσεων και τις προαγωγές κ.λπ. και ίσως δε θα είναι έτοιμος ο 'Αρειος Πάγος και τα άλλα δικαστήρια να λειτουργήσουν από τις 15 Σεπτεμβρίου.

Αν γίνουν δε τα ερωτήματα από τώρα, γνωρίζει πλέον ο 'Αρειος Πάγος ποιους έχει επιπλέον, τις θέσεις τις οποίες έχετε εσείς προτείνει και θα ξέρει για να αναθέσει αναλόγως και να διοργανώσει αναλόγως τα τμήματά του.

ΠΡΟΕΔΡΟΣ (Απόστολος Κακλαμάνης): Ο κ. Αλευράς έχει το λόγο.

ΑΘΑΝΑΣΙΟΣ ΑΛΕΥΡΑΣ: Για την τροπολογία με αριθμό 393, κύριε Πρόεδρε, που αφορά τη διαδικασία πλήρωσης θέσεων παρέδρων στο Ελεγκτικό Συνέδριο. Με το ν.2149/93, αφαιρέθηκε η δυνατότητα στα στελέχη του Ελεγκτικού Συνεδρίου να καταλαμβάνουν, όπως ίσχυε, θέσεις παρέδρων του Ελεγκτικού Συνεδρίου.

Θα μπορούσε να πει κανείς ότι αυτή η διάταξη ως γενική αρχή είναι ορθή. Με την προτεινόμενη τροπολογία, κύριε Πρόεδρε, και με δεδομένη τη θέση που έχει εκφράσει σε Ολομέλειά του και το Ελεγκτικό Συνέδριο -και μάλιστα με μία εμπεριστατωμένη εισήγηση και ο Αντιπρόεδρος του Ελεγκτικού Συνεδρίου ο κ. Κοκολάκης- έχει αναφέρει ότι το βασικό καθήκον των μελών του Ελεγκτικού Συνεδρίου είναι ο έλεγχος. Γι' αυτό και μέχρι το 1992 ονομάζονταν περισσότερο ως ελεγκτές και λιγότερο ως δικαστές τα μέλη του Ελεγκτικού Συνεδρίου.

Υπάρχουν σήμερα μία σειρά διευθυντών με πτυχίο νομικής μέσα στο Ελεγκτικό Συνέδριο, οι οποίοι έχουν πολυετή εμπειρία στα θέματα ασκήσεως ελέγχου των δαπανών των Νομικών Προσώπων Δημοσίου Δικαίου και του ΟΤΑ, καθώς και στα συνταξιοδοτικά θέματα και οι οποίοι αποκλείονται από τη δυνατότητα να ορισθούν ως πάρεδροι του Ελεγκτικού Συνεδρίου. Αυτοί οι άνθρωποι έχουν μία πλούσια εμπειρία. Πράγματι αυτοί οι άνθρωποι είναι εκείνοι που κάνουν τον έλεγχο στην πράξη και έχουν πτυχίο νομικής. Πρέπει, λοιπόν, να τους παρασχεθεί με μεταβατική διάταξη η δυνατότητα μέσα σε πέντε χρόνια να καταλάβουν θέσεις παρέδρων του Ελεγκτικού Συνεδρίου.

ΠΡΟΕΔΡΟΣ (Απόστολος Κακλαμάνης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Για την τροπολογία 316/7, κύριε Πρόεδρε. 'Εχει και αυτή το κοινό με την προηγούμενη, ότι την αρχή την έχει αποδεχθεί απαντώντας σε επίκαιρη ερώτηση ο κύριος Υπουργός και επίσης ότι είναι αίτημα της ΓΣΕΕ. Πρόκειται για τις δικαστικές δαπάνες, για τον περιορισμό της δικαστικής δαπάνης που επιδικάζεται εις βάρος των εργαζομένων στις εργατικές διαφορές. Υπήρξαν κάποιες αποφάσεις του Εφετείου Αθηνών, που επιδίκασαν δικαστική δαπάνη οκτακοσίων χιλιάδων με βάση την αρχή της ήττας. Αυτό οφείλεται στο ότι θεωρούν αυτές οι αποφάσεις καλώς ή κακώς, αλλά νομίμως πάντως, ότι το αντικείμενο της αγωγής είναι το δεκαπλάσσιο της ετησίας προσόδου. Και όταν πρόκειται για αποδοχές υπερημερίας, υπολογίζουμε μισθούς δέκα ετών και υπολογίζεται δικαστική δαπάνη το 2% της αγωγής.

'Εχω καταθέσει ένα σχέδιο τροπολογίας. Είναι ένα αίτημα της ΓΣΕΕ που το έχει προβάλει προς τον κύριο Υπουργό και προς τον κύριο Υπουργό Εργασίας. Αν ο κύριος Υπουργός το αποδέχεται, να προχωρήσουμε.

ΠΡΟΕΔΡΟΣ (Απόστολος Κακλαμάνης): Δεν έχει ζητηθεί άλλη τροπολογία να συζητηθεί. Ερωτώ τον κύριο Υπουργό ...

ΛΕΩΝΙΔΑΣ ΑΥΔΗΣ: 'Εχω και άλλη μία τροπολογία, την 314. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Αυδή.

ΛΕΩΝΙΔΑΣ ΑΥΔΗΣ: Είναι στο τελευταίο τμήμα του νομοσχεδίου. Προτείνεται προσθήκη, ώστε στις αναγγελίες των εργαζομένων στις πτωχεύσεις, να εφαρμόζονται οι διατάξεις 

Σελίδα 5540 

για την ομοδικία, την κοινή άσκηση που εφαρμόζεται για τις αγωγές. Αυτή δεν έχει ξανασυζητηθεί. Είναι απλώς μία διευκόλυνση και στην απονομή της Δικαιοσύνης.

ΠΡΟΕΔΡΟΣ (Απόστολος Κακλαμάνης): Παρακαλώ, κύριε Υπουργέ, να μας πείτε αν θα κάνετε δεκτή κάποια από τις υπ' αριθμ. 303, 316, 342,393 και 314 τροπολογίες.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Καμία, κύριε Πρόεδρε. Είπα και προηγουμένως ότι θα τις μελετήσουμε όλες και παρακαλώ τους συναδέλφους να έρθουν στο Υπουργείο να κουβεντιάσουμε τις δικές τους τροπολογίες, ώστε να δούμε και ποιες είναι δίκαιες κ.λπ. Αλλά ο κ. Στάϊκος από το Δομοκό που εκλέγεται τι ζητάει τώρα στα Καλάβρυτα και ζητάει λύση θέματος των Καλαβρύτων; 'Ετσι θα το πάμε τώρα; Τέλος πάντων, έχουν αντιρρήσεις βέβαια εκεί οι σύλλογοι για το συγκεκριμένο θέμα, αλλά θα το δούμε. 'Ολα θα τα δούμε με καλή πίστη.

ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το ακροτελεύτιο άρθρο ; 

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Και το ακροτελεύτιο άρθρο έγινε δεκτό ομοφώνως. Συνεπώς το νομοσχέδιο του Υπουργείου Δικαιοσύνης "Ανώτατο Ειδικό Δικαστήριο, επιτάχυνση των δικών, δικονομικές απλουστεύσεις και άλλες διατάξεις" έγινε δεκτό και κατ' άρθρον και η ψήφισή του στο σύνολο αναβάλλεται για άλλη συνεδρίαση.

Στο σημείο αυτό δέχεσθε, κύριοι συνάδελφοι, να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 22.47' λύεται η συνεδρίαση για αύριο, ημέρα Τετάρτη, 9 Απριλίου 1997 και ώρα 18.00' με αντικείμενο εργασιών του Σώματος Κοινοβουλευτικό 'Ελεγχο συζήτηση επικαίρων ερωτήσεων και στη συνέχεια Νομοθετική Εργασία σύμφωνα με την ημερήσια διάταξη.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
