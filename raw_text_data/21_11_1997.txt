Σελίδα 2067 

Π Ρ Α Κ Τ Ι Κ Α    Β Ο Υ Λ Η Σ


Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ) 

ΣΥΝΟΔΟΣ Β'

ΣΥΝΕΔΡΙΑΣΗ ΛΓ'

Παρασκευή 21 Νοεμβρίου 1997


Αθήνα, σήμερα στις 21 Νοεμβρίου 1997, ημέρα Παρασκευή και ώρα 10.24' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός) : Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Ευάγγελο Αποστόλου Βουλευτή Ευβοίας τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Δράμας ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αφορά στην επισήμανση των προβλημάτων των κτηνοτρόφων και τη Γενική Συνέλευση της "ΚΤΗΝΟΤΡΟΦΙΚΗΣ".

2) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας που αναφέρεται στα συνδικαλιστικά και θεσμικά προβλήματα των αστυνομικών.

3) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στην αποχή από τις εξετάσεις νέων οδηγών των υπαλλήλων του Υπουργείου Μεταφορών και Επικοινωνιών.

4) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στην απεργία των ιατρών ΙΚΑ Δράμας.

5) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στην απεργία των Επιμελητών Εισπράξεων ΤΕΒΕ.

6) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στο πρόβλημα της ανεργίας.

7) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στο διορισμό αναπληρωματικού μέλους στο Δ.Σ. του Νοσοκομείου Δράμας.

8) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στο διορισμό νέου Διοικητικού Συμβουλίου στο Νοσοκομείο Δράμας.

9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στα αιτήματα της Πανελλήνιας Ομοσπονδίας Εργαζομένων Δημοσίων Νοσοκομείων.

10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στις απεργίες και αιτήματα των νοσοκομειακών ιατρών.

11) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στα αιτήματα των Φαρμακοποιών.

12) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέτεται στη διάδοση των ναρκωτικών και την αύξηση θανάτων από ηρωϊνη.

13) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στη χρηματοδότηση έργων για το Αρδευτικό Δίκτυο Νευροκοπίου Δράμας.

14) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στη μεταφορά αρμοδιοτήτων για τα δάση στις Νομαρχίες.

15) Ο Βουλευτής κ. Δράμας ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσείυμα Εφημερίδας το οποίο αναφέρεται στη δημιουργία Εθνικού Δρυμού στη Ροδόπη.

16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας στο οποίο αναφέρεται στη δανειοδότηση των Τραπεζών.

17) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στη χρηματιστηριακή και νομισματική κρίση.

18) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στο νομοσχέδιο "Θεσμοί", μέτρα ή δράσεις πολιτιστικής ανάπτυξης.

19) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Υπαλλήλων Ε.Ο.Τ.Κ., ο Σύλλογος Διπλωματούχων Μηχανικών ΕΟΤ ζητούν τη βελτίωση των παρεχομένων υπηρεσιών και αξιοποίηση της περιουσίας του ΕΟΤ.

20) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ


 

  

Σελίδα 2068 

κατέθεσε δημοσίευμα Εφημερίδας το οποίο αναφέρεται στα εγκαίνια του Φράγματος Θυσαυρού Νέστου από τον κ. Πρωθυπουργό.

21) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνια Επιτροπή Αναπληρωτών Εκπαιδευτικών ζητεί το διορισμό των αναπληρωτών ως μονίμων εκπαιδευτικών.

22) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Αναπληρωτών-Ωρομισθίων Ν.Αττικής Πειραιά ζητεί την επίλυση των προβλημάτων του κλάδου του.

23) Ο Βουλευτής Αχαίας κ. ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ κατέθεσε αναφορά με την οποία ζητεί τη στέγαση των Γενικών Αρχείων το Κράτους-Τοπικό Αρχείου Αιγίου στις σιταποθήκες ΑΤΕ Αιγίου.

24) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύνδεσμος Ξενοδοχοϋπαλλήλων Νομού Ηρακλείου ζητεί να μην καταργηθεί το εστιατορικό τμήμα που λειτουργεί στη Σ.Τ.Ε. Ηρακλείου.

25) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία οι Συμβασιούχοι υπάλληλοι Τ.Α.Ξ.Υ. περιφέρειας Κρήτης ζητούν τη μετατροπή της εργασιακής τους σχέσης από σύμβαση έργου σε σύμβαση αορίστου χρόνου.

26) Οι Βουλευτές κύριοι ΔΗΜΗΤΡΙΟΣ ΚΑΤΣΙΚΟΠΟΥΛΟΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία το Πανεπιστήμιο Πατρών ζητεί να μειωθεί η τιμή του φοιτητικού εισιτηρίου για τη διαδρομή Πάτρα- Πανεπιστήμιο.

27) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία η Κοινότητα Ανθήμης Φθιώτιδας ζητεί τη λήψη άμεσων μέτρων για τη στήριξη της εγχώριας παραγωγής ρυζιού.

28) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία η Κοινότητα Αγ. Λαυρεντίου Μαγνησίας διαμαρτύρεται για την κατάργηση της σύστασης συνεργείων καθαριότητας και έργων με αυτεπιστασία.

29) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία ο Δήμος Βελεστίνου Μαγνησίας ζητεί την άμεση επισκευή σχολικών κτιρίων της περιοχής του.

30) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα Εφημερίδας στο οποίο αναφέρεται η ανάγκη άμεση κατασκευής διάβασης στην Εθνική Οδό Πατρών-Πύργου στο ύψος του Αλισσού.

31) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δηοσίευμα Εφημερίδας το οποίο αναφέρεται στην κακή οικονομική κατάσταση που οδηγεί σε πτωχεύσεις εκατοντάδες μικρομεσαίες επιχειρήσεις του Νομού Ηρακλείου.

32) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία Κάτοικοι της περιοχής Λεύκας Πατρών Αχαίας ζητούν να μην τοποθετηθεί κεραία κινητής τηλεφωνίας στην περιοχή τους.

33) Ο Βουλευτής Θεσ/νίκης κ. ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ κατέθεσε αναφορά με την οποία η κα Μαρίκα Νικολάου-Κυριακίδου ζητεί την επαναπρόσληψή της στο Γυμνάσιο Φοίνικα Θεσ/νίκης.

34) Ο Βουλευτής Θεσ/νίκης κ. ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύνδεσμος Οικονομικών Επιχειρήσεων Βορείου Ελλάδος ζητεί τη μείωση συντελεστού υπολογισμού εισφορών στο ΙΚΑ για τους εργατοτεχνίτες οικοδόμους.

35) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στις οφειλές της Γ.Γ.Α. προς το Γυμναστικό Σύλλογο Λάρισας.

36) Ο Βουλευτής 'Εβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία το Εργατοϋπαλληλικό Κέντρο Διδυμοτείχου ζητεί τη συνέχιση λειτουργίας των σχολών ΕΟΜΜΕΧ στην περιοχή Διδυμοτείχου.

37) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Σύλλογος Κωφών Ν.Λάρισας ζητεί την οικονομική του ενίσχυση.

38) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Σύνδεσμος Ξενοδόχων Πιστούχων Τραπεζών Νήσων Ανατ. Αιγαίου καταγγέλλει το Ελληνικό Τραπεζικό Σύστημα στον Τομέα Πλειστηριασμών ακινήτων οφειλετών προς τις Τράπεζες.

39) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Σύνδεσμος Ξενοδοχοϋπαλλήλων Ν.Ηρακλείου ζητεί την επίλυση των προβλημάτων των μελών του.

40) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία το Οικονομικό Επιμελητήριο Ελλάδος-Τμήμα Ανατολικής Κρήτης ζητεί την τροποποίηση του ν.2190 που αφορά τους Ελεγκτές Ανωνύμων Εταιρειών.

41) Οι Βουλευτές κύριοι ΒΑΣΙΛΕΙΟΣ ΚΟΡΚΟΛΟΠΟΥΛΟΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία το Επιμελητήριο Ηλείας ζητεί να παραμείνει στη Γ' Ζώνη Επιδοτήσεων ο Νομός Ηλείας.

42) Ο Βουλευτής Καβάλας κ. ΗΛΙΑΣ ΠΑΠΑΔΟΠΟΥΛΟΣ κατέθεσε αναφορά με την οποία η Καπνεργατοϋπαλληλική 'Ενωση Καβάλας ζητεί να δοθεί η δυνατότητα στις εργαζόμενες της ΣΕΚΕ να πραγματοποιήσουν 50 ημερομίσθια.

43) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Αδελφότης Θεολόγων "Ο ΣΩΤΗΡ" διαμαρτύρεται για την αύξηση των ταχυδρομικών τελών των χριστιανικών εντύπων που εκδίδει.

44) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών διαμαρτύρεται για την κατάργηση της ελληνομάθειας, ως προϋπόθεσης για την ίδρυση φροντιστηρίων ξένων γλωσσών.

45) Οι Βουλευτές κύριοι ΙΩΑΝΝΗΣ ΧΩΜΑΤΑΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία ο Δήμος Φολέγανδρου ζητούν την πύκνωση των ακτοπλοϊκών δρομολογίων από και προς τη νήσο Φολέγανδρο.

46) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία το Εργατοϋπαλληλικό Κέντρο Γιαννιτσών ζητεί την εφαρμογή 35ώρου εργασίας χωρίς μείωση των αποδοχών.

47) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Αγροτικός Συνεταιρισμός Παλαιφύτου Γιαννιτσών ζητεί την αποζημίωση των μελών του που οι καλλιέργειές τους επλήγησαν από ανεμοθύελλα το 1995.

48) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Πανελλήνια Ομοσπονδία


 

  

Σελίδα 2069 

Πολιτικού Προσωπικού και Κοιν. Φυλακών Υπουργείου Δημοσίας Τάξεως ζητεί να μην καταργηθεί το Σώμα Αγροφυλακής.

49) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Ιατρικός Σύλλογος Αγρινίου ζητεί την αύξηση της αμοιβής επίσκεψης των ιατρών.

50) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Βελεστίνου Μαγνησίας ζητεί την άμεση επισκευή σχολικών κτιρίων της περιοχής του.

51) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Τμήμα Μαγνησίας του Τεχνικού Επιμελητηρίου Ελλάδος προτείνει την τροποποίηση του Π.Δ. που αφορά τους οικισμούς του Πηλίου.

52) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Πανελλήνια Επιτροπή Αναπληρωτών ζητεί το διορισμό των αναπληρωτών ως μονίμων εκπαιδευτικών.

53) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια Επιτροπή Αναπληρωτών ζητεί το διορισμό των αναπληρωτών ως μονίμων εκπαιδευτικών.

54) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία ο Σύλλογος Αναπληρωτών-Ωρομισθίων Νομών Αττικής-Πειραιά ζητεί να απορροφηθούν όλοι όσοι έχουν δουλέψει σαν αναπληρωτές ή ωρομίσθιοι στα δημόσια σχολεία.

55) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Αναπληρωτών-Ωρομισθίων Νομών Αττικής-Πειραιά ζητεί να απορροφηθούν όλοι όσοι έχουν δουλέψει σαν αναπληρωτές ή ωρομίσθιοι στα δημόσια σχολεία.

56) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η κοινότητα Αγίου Λαυρεντίου Μαγνησίας διαμαρτύρεται για την κατάργηση της σύστασης συνεργείων καθαριότητας και έργων με αυτεπιστασία.

57) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία Φορείς Νομού Καρδίτσας ζητούν την τροποποίηση των φορολογικών μέτρων που αφορούν στο παραδοσιακό τσίπουρο.

58) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Εργατοϋπαλληλικό Κέντρο Νομού Φωκίδας ζητεί τη λήψη μέτρων για τη διασφάλιση της εργασίας των εργαζομένων στην επιχείρηση "ΑΡΓΥΡΟΜΕΤΑΛΛΕΥΜΑΤΩΝ και ΒΑΡΥΤΙΝΗΣ".

59) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Χριστιανική Στέγη Φωκίδας διαμαρτύρεται για την αύξηση των ταχυδρομικών τελών των χριστιανικών περιοδικών και εφημερίδων.

60) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Ομοσπονδία Συλλόγων Β/Δ Δωρίδας ζητεί την κατασκευή έργων υποδομής στην περιοχή Β/Δ Δωρίδας Νομού Φωκίδας.

61) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Ναυτιλιακή Εταιρεία "TSAKOS SHIPPING and TRADING S.A." ζητεί να αυξηθούν τα τμήματα μετεκπαίδευσης αξιωματικών που ναυτολογούνται στα δεξαμενόπλοια.

62) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία η Ναυτιλιακή Εταιρεία "TSAKOS SHIPPING and TRADING S.A." ζητεί να αυξηθούν τα τμήματα μετεκπαίδευσης αξιωματικών που ναυτολογούνται στα δεξαμενόπλοια.

63) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία οι έκτακτοι εκπαιδευτικοί φυσικοθεραπευτές του Τ.Ε.Ι. Λαμίας ζητούν την ένταξη του τμήματος φυσικοθεραπείας στις εξειδικευμένες περιπτώσεις όπου αντικαθίσταται το μεταπτυχιακό.

64) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία οποία ο Δήμος Δομοκού Φθιώτιδας ζητεί τη μείωση των τιμών των οικοπέδων της περιοχής του από τις εκτιμήσεις της Δ.Ο.Υ..

65) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία το Τμήμα Ανατολικής Κρήτης του Τεχνικού Επιμελητηρίου της Ελλάδος ζητεί να μην καταργηθεί η ζώνη οικισμών που έχουν οριοθετηθεί με το Π.Δ. 24/85.

66) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύνδεσμος Ξενοδοχοϋπαλλήλων Νομού Ηρακλείου ζητεί τη μετατροπή της σύμβασης έργου σε σύμβαση αορίστου χρόνου των απασχολουμένων εκτάκτων υπαλλήλων του Τ.Α.Ξ.Υ..

67) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία οι Γεωργικοί Πιστωτικοί Συνεταιρισμοί και οι κοινότητες Ανθήλης, Ροδίτσας και Μ.Βρύσης Φθιώτιδας ζητούν να ληφθούν άμεσα μέτρα για την προστασία της εγχώριας καλλιέργειας ρυζιού.

68) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Βάδης-Βυρττεμβέργης Γερμανίας ζητεί την κάλυψη των κενών θέσεων μικρής διάρκειας στα ελληνικά σχολεία της Γερμανίας.

69) Οι Βουλευτές κ. ΑΠΟΣΤΟΛΟΣ ΤΑΣΟΥΛΑΣ και κ. ΜΑΡΙΑ ΜΠΟΣΚΟΥ κατέθεσαν αναφορά με την οποία φορείς της Κόνιτσας διαμαρτύρονται για την υπολειτουργία του Κέντρου Υγείας Κόνιτσας.

70) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Παράρτημα Ηπείρου-Νήσων του Γεωτεχνικού Επιμελητηρίου Ελλάδας εκφράζει την αντίθεσή του για τη μεταφορά πόρων από το έργο της Εγνατίας οδού σε άλλα έργα.

71) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Παράρτημα Ηπείρου-Νήσων του Γεωτεχνικού Επιμελητηρίου Ελλάδας ζητεί να μην καταργηθούν τα Περιφερειακά Παραρτήματα του Ι.Γ.Μ.Ε..

72) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Σωματείο Συμβασιούχων Εργαζομένων ΚΕ.Π.Υ.Ο. ζητεί την αλλαγή της σχέσης εργασίας των μελών του.

73) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Σωματείο Εργατοϋπαλλήλων των Ξενοδοχειακών και Τουριστικών Επιχειρήσεων ΒΑΡΝΙΜΑ Α.Ε. ζητεί να σταματήσουν οι απολύσεις και να επαναπροσληφθούν οι τελευταίοι απολυμένοι.

74) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία


 

  

Σελίδα 2070 

ο Πανηπειρωτικός Σύλλογος Εργαζομένων ΕΙΝ που εδρεύει στα Ιωάννινα δηλώνει την αντίθεσή του για τη μεταβίβαση της Φοιτιτικής Εστίας Ιωαννίνων στο Πανεπιστήμιο Ιωαννίνων.

75) Οι Βουλευτές κ. ΑΠΟΣΤΟΛΟΣ ΤΑΣΟΥΛΑΣ και κ. ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Ραπτών Ιωαννίνων ζητεί την απαλλαγή των επαγγελματιών του κλάδου του από το Φ.Π.Α. και τα αντικειμενικά κριτήρια.

76) Οι Βουλευτές κύριοι ΕΥΣΤΡΑΤΙΟΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Φορείς Δήμου Περάματος Πειραιά ζητούν τη διατήρηση και ανάπτυξη της Ναυπηγοεπισκευαστικής Ζώνης.

77) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΧΑΡΑΛΑΜΠΟΣ ΑΓΓΟΥΡΑΚΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Σωματείο Εργαζομένων στο ΕΛΚΕΠΑ με εξαρτημένη σχέση εργασίας ζητεί να ληφθεί η απαιτούμενη μέριμνα ώστε να μην χάσουν την εργασίας τους τα μέλη του μετά την υλοποίηση της απόφασης του Υπουργικού Συμβουλίου για κατάργηση του ΕΛΚΕΠΑ.

78) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΧΑΡΑΛΑΜΠΟΣ ΑΓΓΟΥΡΑΚΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Εταιρεία Βιομηχανικής 'Ερευνας και Τεχνολογικής Ανάπτυξης Μετάλλων Α.Ε. ζητεί να αρθεί το πρόστιμο που της επεβλήθη από τη Β' Δ.Ο.Υ. Βόλου με το αιτιολογικό ότι στα προγράμματα έρευνας που υλοποιεί δεν εφαρμόζει το σύστημα PRO RATA.

79) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΧΑΡΑΛΑΜΠΟΣ ΑΓΓΟΥΡΑΚΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Σύλλογος Υπαλλήλων ΕΛΚΕΠΑ δηλώνει την αντίθεσή του στην απόφαση του Υπουργικού Συμβουλίου για την κατάργηση του Ελληνικού Κέντρου Παραγωγικότητας.

80) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΧΑΡΑΛΑΜΠΟΣ ΑΓΓΟΥΡΑΚΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Εταιρεία Βιομηχανικής 'Ερευνας και Τεχνολογικής Ανάπτυξης Μετάλλων Α.Ε. ζητεί να μην ισχύει ο Φ.Π.Α. στις επιχορηγήσεις που λαμβάνει είτε από τη Γενική Γραμματεία 'Ερευνας και Τεχνολογίας είτε από την Ευρωπαϊκή 'Ενωση προς κάλυψη δαπανών για την εκτέλεση ερευνητικών έργων και ανάπτυξης της έρευνας.

81) O ΠΑΜΠΟΝΤΙΑΚΟΣ ΣΥΛΛΟΓΟΣ η "Αργώ" με αναφορά του, την οποία κατέθεσε στον κύριο Πρόεδρο της Βουλής επισημαίνει τα προβλήματα ζωτικής σημασίας σχετικά με τον τομέα της υγείας, της παιδείας, της ασφάλισης, τα οποία αντιμετωπίζουν στην Ελλάδα οι 'Ελληνες του Πόντου - πρόσφυγες από την πρώην Σοβιετική 'Ενωση και ζητεί την άμεση επίλυσή τους.

Την συνυπογράφει και ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1719/29-9-97 ερώτηση δόθηκε με το υπ' αριθμ. 32187/20-10-97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στην υπ' αριθμ. 1719/29.9.97 ερώτηση των Βουλευτών κυρίων Α. Τασούλα και Δ. Κωστόπουλου σας γνωρίζουμε τα εξής:

1. Η Υπηρεσία μας έχει ήδη κάνει την κατανομή και προκήρυξη των 560 θέσεων κλάδου γιατρών Ε.Σ.Υ. και εκκρεμεί η διαδικασία ολοκλήρωσης ελαχίστου μόνο κρίσεων, οι οποίες θα γίνουν άμεσα με τη συγκρότηση των νέων ΣΚΕΙΟΠΝΙ όπως προβλέπει ο νόμος 2519/21.8.97.

2. Οι 2700 θέσεις Νοσηλευτικού και λοιπού προσωπικού έχουν ήδη κατανεμηθεί στα Νοσοκομεία και τα Κέντρα Υγείας όλης της χώρας και από αυτές έχουν ήδη προκηρυχθεί από το ΑΣΕΠ:

- Οι 1437 θέσεις Νοσηλευτικού Προσωπικού από τις 1457 εγκριθείσες (20 θέσεις θα διατεθούν για άτομα του ν. 1648/86) και αναμένουμε την έκδοση των αποτελεσμάτων.

- Οι 411 θέσεις παραϊατρικού προσωπικού από τις 426 εγκριθείσες (15 θέσεις θα διατεθούν για άτομα του ν. 1648/86) και η προθεσμία υποβολής αιτήσεων στις Νομαρχίες όλης της χώρας λήγει στις 27.10.1997.

- Οι υπόλοιπες θέσεις τακτικού τεχνικού και λοιπού προσωπικού, μετά από επικοινωνία της Υπηρεσίας μας με το ΑΣΕΠ, θα προκηρυχθούν μέχρι το τέλος του έτους 1997.

'Οσον αφορά στις προσλήψεις των 5.562 θέσεων Νοσηλευτικού και λοιπού προσωπικού στα Νοσοκομεία Κέντρα Υγείας και Κέντρα Ψυχικής Υγείας όλης της χώρας έχουν σχεδόν ολοκληρωθεί.

Από τη Γενική Γραμματεία του Υπουργικού Συμβουλίου έχουμε ζητήσει κατ' εξαίρεση έγκριση πλήρωσης 500 θέσεων Νοσηλευτικού προσωπικού για την κάλυψη των αναγκών των Μ.Ε.Θ. και Μονάδων Αυξημένης Φροντίδας, για τα Νοσοκομεία της χώρας.

Ο Υπουργός

ΚΩΣΤΑΣ ΓΕΙΤΟΝΑΣ"

2. Στην με αριθμό 1725/30-9-97 ερώτηση δόθηκε με το υπ' αριθμ. 21144/27-10-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην 1725/30-9-97 ερώτηση που κατέθεσε στη Βουλή των Ελλήνων ο Βουλευτής κ. Γ. Σαλαγκούδης σας γνωρίζουμε τα εξής:

Η Διοίκηση της ΔΕΠ θα προχωρήσει σε αξιοκρατική επιλογή για τη στελέχωση του αναδιοργανωμένου Ομίλου, αξιοποιώντας όλο το ανθρώπινο δυναμικό της, βάσει των διαδικασιών που θεσπίζονται.

Στον 'Ομιλο της ΔΕΠ όλοι οι εργαζόμενοι αξιοποιούνται σύμφνωα με τις ικανότητές τους.

'Ολες οι θέσεις θα στελεχωθούν με καταξιωμένα και έμπειρα στελέχη.

Ο 'Ομιλος της ΔΕΠ απασχολεί σήμερα 3.348 άτομα τακτικό προσωπικό με συμβάσεις αορίστου χρόνου και 187 άτομα με συμβάσεις έργου και παροχής υπηρεσιών.

Η τελική μελέτη του Συμβούλου για την αναδιοργάνωση δεν έχει υποβληθεί.

Οι υπάλληλοι που προσλήφθηκαν αναλυτικά ανά έτος από το 1994 έως σήμερα αναφέρονται στη συνημμένη κατάσταση.

Οι υπάλληλοι που προσλήφθηκαν μετά τον Ιούλιο του 1997 είναι 69 άτομα και αφορούν τη θυγατρική εταιρία ΕΚΟ ΑΒΕΕ του Ομίλου της ΔΕΠ Α.Ε. και τον προγραμματισμό του έτους 1995 που ο διορισμός τους ολοκληρώθηκε με τη δημοσίευση στα ΦΕΚ 30/6.6.97 και 37/19.8.97. Από τον ίδιο διαγωνισμό εκκρεμεί η πρόσληψη άλλων 9 ατόμων.

Η ΔΕΠ Α.Ε. δεν προτίθεται να πραγματοποιήσει καμία πρόσληψη πρσωπικού στο άμεσο μέλλον.

Η Υπουργός

ΒΑΣΩ ΠΑΠΑΝΔΡΕΟΥ"

3. Στην με αριθμό 1736/30-9-97 ερώτηση δόθηκε με το υπ' αριθμ. 21104/27-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1736/30.9.97 που κατατέθηκε στη Βουλή των Ελλήνων από το Βουλευτή κ. Σπύρο Δανέλλη σας γνωρίζουμε τα κάτωθι:

1. Στη Σύμη λειτουργεί ο Τοπικός Σταθμός Παραγωγής (ΤΣΠ) της ΔΕΗ που καλύπτει την επάρκεια σε Ηλεκτρική Ενέργεια του Νησιού, πρόσφατα δε για να αντιμετωπίσει τις αυξημένες ενεργειακές απαιτήσεις, ενισχύθηκε με καινούργιο ηλεκτροπαραγωγό ζεύγος (Η/Ζ) 1000 KW που λειτουργεί ήδη.

2. Η εγκατάσταση και λειτουργία νέου Η/Ζ μέσα στο χώρο του εργοστασίου υποκατέστησε σε μεγάλο βαθμό την λειτουργία φορητού Η/Ζ που βρίσκεται τοποθετημένο στον


 

  

Σελίδα 2071 

υπαίθριο χώρο του Σταθμού.

3. Ολοκληρώνεται και θα υποβληθεί σύντομα ΜΠΕ (Μελέτη Περιβαλλοντολογικών Επιπτώσεων) για το ΤΣΠ Σύμης σύμφωνα με την ΚΥΑ/69269/90 και η ΔΕΗ μετά την έγκρισή της θα υλοποιήσει στο ακέραιο όλους τους περιβαλλοντικούς όρους που θα της τεθούν.

4. Πέραν όμως από τα αναφερόμενα η ΔΕΗ πρόκειται να εκτελέσει όλα τα απαραίτητα έργα που θα βελτιώσουν σημαντικά την ηχητική όχληση από τη λειτουργία του Σταθμού.

Με τα παραπάνω αναμένεται ότι δεν θα υπάρχουν πλέον προβλήματα από τη Λειτουργία του Σταθμού.

Η Υπουργός

ΒΑΣΩ ΠΑΠΑΝΔΡΕΟΥ"

4. Στην με αριθμό 1742/30-9-97 ερώτηση δόθηκε με το υπ' αριθμ. 1041/23-10-97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Αναφερόμενοι στην ερώτηση 1742/30.9.97 των Βουλευτών Ν. Γκατζή και Μ. Αγγουράκη σχετικά με τη μηχανοργάνωση του Νοσοκομείου Βόλου και την ακύρωση σχετικού διαγωνιμού, την οποία ακολούθησε δεύτερος διαγωνισμός ο οποίος ματαιώθηκε και κατόπιν σχετικού εγγράφου της Νομαρχιακής Αυτοδιοίκησης Μαγνησίας σας γνωρίζουμε τα εξής:

1. Ο πρώτος διαγωνισμός προκηρύχθηκε στις 14/12/1995 και διενεργήθηκε στις 6/2/96.

2. Ο δεύτερος διαγωνισμός προκηρύχθηκε στις 7/3/1996 και διενεργήθηκε στις 1/4/96.

3. Ο προϋπολογισμός δαπάνης που περιλαμβάνετο στην κάθε μία προκήρυξη για την αντίστοιχη προμήθεια, ήταν και τις δύο φορές ύψους 30.000.000 δρχ..

4. Ο υπό προμήθεια εξοπλισμός συνοπτικά ήταν ο ακόλουθος:

SERVER:: ένας (1)

ΛΟΓΙΣΜΙΚΑ: UNIX, Λογισμικό Επικοινωνιών, βάση δεδομένων INGRES, WINDOWS, λογιστικό Αυτοματισμού γραφείου.

Εκτυπωτές μήτρας: δύο (2)

MODEM: δύο (2)

16 Προσωπικοί Υπολογιστές

Εξοπλισμός δημιουργίας και λειτουργίας δικτύου (κατανεμητές, καλωδιώσεις κλπ.)

Εκπαίδευση προσωπικού

'Οσον αφορά σχετικά με τις ανάγκες του Νοσοκομείου που θα ακαλύπτοντο με τον εν λόγω εξοπλισμό, σε πρώτη φάση θα εκαλύπτοντο κυρίως οι ανάγκες του Λογιστηρίου για τη μισθοδοσία του προσωπικού, σύστημα υποστηριζόμενο από το ΚΗΥΚΥ και μελλοντικά θα ετίθεντο σε λειτουργία όλες οι άλλες εφαρμογές που υπάρχουν στο ΚΗΥΚΥ, επίσης θα εκαλύπτετο η γραμματειακή υποστήριξη των υπηρεσιών του Νοσοκομείου.

Ο πρώτος διαγωνισμός ακυρώθηκε επειδή μόνο μία εταιρεία εμφανίσθηκε κατά τη διενέργειά του και δεν εκδηλώθηκε άλλο ενδιαφέρον, με αποτέλεσμα να μην υπάρχει ανταγωνισμός. Η Επιτροπή τότε πρότεινε την επανάληψη του διαγωνισμού με τους ίδιους όρους, σε προθεσμία 20 ημερών, λόγω της επείγουσας ανάγκης προμήθειας του εν λόγω εξοπλισμού.

Την 1η Απριλίου 1996, επαναλήφθηκε ο διαγωνισμός. Κατά τη διάρκεια του επαναληπτικού διαγωνισμού κατατέθηκαν δύο προσφορές από ενδιαφερόμενες εταιρίες.

Το παραπάνω έργο, ύστερα από την απόφαση 28/2.10.1995 της Διοίκησης του Νοσοκομείου Βόλου, είχε ενταχθεί στο έργο με το γενικότερο τίτλο "Εκσυγχρονισμός - εξοπλισμός παλαιού Νοσοκομείου Βόλου", που χρηματοδοτείται από το Νομαρχιακό Πρόγραμμα ΣΑΝΑ/2, γι' αυτό το λόγο η Δ/νση Τεχνικών Υπηρεσιών της Νομαρχιακής Αυτοδιοίκησης Μαγνησίας, είχε αναλάβει και τη διενέργεια του σχετικού διαγωνισμού.

'Οπως διαπιστώθηκε όμως, η δαπάνη για την προμήθεια αυτού του εξοπλισμού Πληροφορικής, δεν ήταν επιλέξιμη για το έργο του Νοσοκομείου και έτσι δεν ήταν δυνατόν να χρηματοδοτηθεί.

'Επειτα από αυτά, η Διοίκηση του Νοσοκομείου, δεσμεύτηκε να επαναλάβει το διαγωνισμό με άλλα ποσά και νέες προδιαγραφές, μόλις εξευρεθούν οι κατάλληλες πιστώσεις.

Το Υπουργείο θα φροντίσει ώστε το Γενικό Νομαρχιακό Νοσοκομείο Βόλου να περιληφθεί στον κατάλογο των Νοσοκομείων, στα οποία θα διατεθούν έτοιμα μηχανογραφικά προγράμματα που έχουν αναπτύξει το Κ.Η.Υ.Κ.Υ, με πρώτο βήμα την εγκατάσταση της μηχανογραφικής εφαρμογής του Φαρμακείου και ταυτόχρονα θα δοθεί επιχορήγηση στο Νοσοκομείο Βόλου προκειμένου να προμηθευτεί τον αναγκαίο προς τούτο μηχανογραφικό εξοπλισμό.

Ο Υφυπουργός

Θ. ΚΟΤΣΩΝΗΣ"

5. Στην με αριθμό 1749/30-9-97 ερώτηση δόθηκε με το υπ' αριθμ. 5950/24-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμό 1749/30.9.97 που κατέθεσε στη Βουλή ο Βουλευτής κ. Λευτ. Παπαγεωργόπουλος και απευθύνεται στον Υπουργό Μεταφορών και Επικοινωνιών σχετικά με εκσυγχρονισμό της προαστειακής γραμμής Αθηνών - Χαλκίδας σας διαβιβάζουμε το σχετικό έγγραφο με αρ. πρωτ. 173465/16.10.97 του Δ/ντος Συμβούλου του Οργανισμού Σιδηροδρόμων Ελλάδος.

Επίσης σας γνωρίζουμε ότι πολιτική του Υπουργείου είναι να εκσυγχρονίσει όπου τούτο κρίνεται αναγκαίο τους Ελληνικούς Σιδηροδρόμους.

'Ηδη βρίσκεται στο στάδιο ολοκλήρωσης η Σιδηροδρομική Γραμμή Αθηνών - Θεσσαλονίκης της οποίας ως προέκταση από το σταθμό της Οινόης ανήκει και η Σιδηροδρομική Γραμμή Αθηνών - Χαλκίδας.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

6. Στην με αριθμό 1760/97 ερώτηση δόθηκε με το υπ' αριθμ. 33354/21-10-97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στην αρ. 1760/97 ερώτηση των Βουλευτών κυρίων Ν. Γκατζή και Αχ. Κανταρτζή, που αφορά τη λειτουργία του ΕΚΑΒ Βόλου, σας γνωρίζουμε τα παρακάτω:

Στα πλαίσια του Προγράμματος Δημοσίων Επενδύσεων έχει εγκριθεί πίστωση 2.000.000.000 δρχ. για την ενίσχυση των Νοσοκομείων, Κ.Υ. και Ε.Κ.Α.Β. με νέα ασθενοφόρα αυτοκίνητα. Από τα ασθενοφόρα αυτά, ικανός αριθμός θα δοθεί για την παραπέρα ενίσχυση του ΕΚΑΒ Βόλου καθώς και των Κ.Υ. της περιοχής. 'Εχει αρχίσει επίσης από το ΕΚΑΒ (στα πλαίσια του Β' Κοινοτικού Πλαισίου Στήριξης) η παραλαβή 60 νέων κινητών μονάδων και η κατανομή τους σε όλες τις περιοχές της χώρας για την καλύτερη και επαρκέστερη αντιμετώπιση επειγόντων Υγειονομικών Περιστατικών.

Επίσης από το Α.Σ.Ε.Π. έχουν προκηρυχθεί 475 θέσεις του κλάδου ΔΕ Πληρωμάτων Ασθενοφόρων για την κάλυψη των αναγκών του ΕΚΑΒ σε όλη τη χώρα, από τις οποίες οι 17 θέσεις είναι για το ΕΚΑΒ Μαγνησίας και αναμένουμε την έκδοση των αποτελεσμάτων της Επιλογής. Ακόμη 25 θέσεις του ίδιου κλάδου θα πληρωθούν από άτομα του ν. 1648/86 από τις οποίες η μία είναι για το ΕΚΑΒ Μαγνησίας.

Ο Υπουργός

Κ. ΓΕΙΤΟΝΑΣ"

7. Στην με αριθμό 1780/1-12-97 ερώτηση δόθηκε με το υπ' αριθμ. 1649/21-10-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της ερώτησης 1780/1-10-97 του Βουλευτή κ. Σπ. Σπηλιωτόπουλου αναφορικά με το έγγραφο της "'Ενωσης Συνεταιριστικών Τραπεζών Ελλάδος" σχετικά με την αύξηση του ελαχίστου απαιτούμενου κεφαλαίου για την ίδρυση και λειτουργία των συνεταιριστικών τραπεζών και ύστερα από έγγραφη επικοινωνία με την Τράπεζα της Ελλάδας σας


 

  

Σελίδα 2072 

γνωρίζουμε τα ακόλουθα:

1. Με την ΠΔ/ΤΕ 2413/9.7.97, στα πλαίσια της εξουσιοδότησης που της παρέχει ο ν. 2076/92 (άρθρο 5), η Τράπεζα της Ελλάδος προχώρησε στην αναπροσαρμογή του ελάχιστου αρχικού κεφαλαίου που απαιτείται για την ίδρυση και λειτουργία των συνεταιριστικών τραπεζών που δραστηριοποιούνται εντός του νομού της έδρας τους (από δρχ. 600 εκατ. σε δρχ. 1200 εκατ.) καθώς και αυτών που δραστηριοποιούνται σε όμορους νομούς ή στη διοικητική περιφέρεια της έδρας τους (από δρχ. 2.000 εκατ. σε δρχ. 2.500 εκατ.).

2. Στα πλαίσια της συστηματικής αξιολόγησης της λειτουργίας των υφισταμένων συνεταιριστικών τραπεζών και λαμβάνοντας υπόψη, μεταξύ άλλων, την ανάγκη προσαρμογής στις εξειδικευμένες απαιτήσεις κεφαλαιακής επάρκειας του ν. 2396/30.4.96 και των σχετικών αποφάσεων της Τράπεζας της Ελλάδος, την αύξηση του ανταγωνισμού που σε μεγάλο βαθμό οδηγεί σε μείωση του περιθωρίου κερδοφορίας από τα παραδοσιακά τραπεζικά προϊόντα, η Τράπεζα της Ελλάδος έκρινε σκόπιμη την πιο πάνω προσαρμογή προκειμένου οι νέες συνεταιριστικές τράπεζες να καλύπτουν άμεσα τις παγίου χαρακτήρα ανάγκες τους για πληροφοριακά συστήματα, συστήματα μέτρησης και αξιολόγησης των κινδύνων, μηχανισμούς εσωτερικού ελέγχου καθώς και στελέχωσης με εξειδικευμένο προσωπικό. Δεδομένου ότι οι δαπάνες για τις πιο πάνω ανάγκες, σε μεγάλο βαθμό, δεν διαφοροποιούνται ανάλογα με το μέγεθος των τραπεζών το ελάχιστο κεφάλαιο των δρχ. 600 εκατ. κρίθηκε ότι δεν αφήνει επαρκή περιθώρια ουσιαστικής ανάπτυξης και αξιόπιστης παρουσίας των συνεταιριστικών τραπεζών.

Ταυτόχρονα παρασχέθηκε εύλογη προθεσμία προσαρμογής των ιδίων κεφαλαίων για τις λειτουργούσες συνεταιριστικές τράπεζες.

Στη συνέχεια κατόπιν αιτημάτων της "'Ενωσης Συνεταιριστικών Τραπεζών Ελλάδος" αλλά και της παροχής συμπληρωματικών στοιχείων ως προς το βαθμό που έχει προχωρήσει η συγκέντρωση κεφαλαίων από τους πιστωτικούς συνεταιρισμούς, για τους οποίους, η Τράπεζα της Ελλάδος δεν έχει αρμοδιότητα ελέγχου ή επιβολής υποχρέωσης για την ενημέρωσή της, η Τράπεζα της Ελλάδος προχώρησε σε τροποποίηση της ΠΔ/ΤΕ 2413/9.7.97, (ΠΔ/ΤΕ 2420/19.9.97) καθορίζοντας ευνοϊκότερες διατάξεις ως προς τη μεταβατική περίοδο προσαρμογής προς το νέο ελάχιστο όριο αρχικού κεφαλαίου, για διευκόλυνση των υπό ίδρυση συνεταιριστικών τραπεζών που σήμερα λειτουργούν με τη μορφή πιστωτικών συνεταιρισμών του ν. 1667/86.

Ο Υπουργός

Γ. ΠΑΠΑΝΤΩΝΙΟΥ"

8. Στην με αριθμό 1782/1-10-97 ερώτηση δόθηκε με το υπ' αριθμ. 1149/21-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1782/1.10.97 που κατέθεσε ο Βουλευτής κ. Αθ. Γιαννόπουλος, σας γνωρίζουμε τα ακόλουθα:

1. Το ΣΕΚ Λαμίας έχει 31 εργαστηριακούς χώρους και όχι 20 όπως αναφέρεται στην ερώτηση.

2. Το ΠΥΣΔΕ Φθιώτιδας με την αριθμ. 21/17.9.97 απόφασή του τοποθέτησε τους Τομεάρχες του 1ου ΣΕΚ. Σε ορισμένους Τομείς των οποίων τα εργαστήρια λειτουργούν πρωϊ απόγευμα - βράδυ, τοποθέτησε και δεύτερο Τομεάρχη με στόχο την καλλίτερη εκπαίδευση και ασφάλεια των μαθητών και την προστασία του εξοπλισμού (αξίας πλέον των 2 δις δρχ.) και παράλληλα να είναι δυνατή η υλοποίηση όσων αναφέρονται στην Υ.Α. Γ2/4321/26.10.89 αρθ. 3 και αφορά τα "Καθήκοντα Υπευθύνων ΣΕΚ" σε συνδυασμό με την Γ2/1921/5.6.90 παρ. 9 όπου αναφέρεται ότι "..... οι υπεύθυνοι Τομέα...... πρέπει να παραμένουν σ' αυτό όλες τις εργάσιμες ημέρες και ώρες της κάθε βάρδιας."

3. Μετά το θέμα που προέκυψε, το ΠΥΣΔΕ Φθιώτιδας με την αριθ. 24/6.10.97 απόφασή του, ανακάλεσε την τοποθέτηση των επί πλέον Τομεαρχών και παράλληλα περιμένει απάντηση του ΥΠΕΠΘ για το θέμα αυτό.

4. Η αρμόδια Διεύθυνση του ΥΠΕΠΘ θα εξετάσει τα δεδομένα και θα ενημερώσει τη Δ/νση Δ/θμιας Εκπ/σης Φθιώτιδας για τις περαιτέρω ενέργειές της.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

9. Στην με αριθμό 1785/1-10-97 ερώτηση δόθηκε με το υπ' αριθμ. 1766/23-10-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ. 1785/1-10-97 ερώτηση και το δημοσίευμα της ΑΠΟΓΕΥΜΑΤΙΝΗΣ, που κατατέθηκε στη Βουλή από τους Βουλευτές κυρίους Αν. Παπαληγούρα και Ν. Νικολόπουλο, για τα θιγόμενα σ' αυτά θέματα αρμοδιότητάς μας, σας πληροφορούμε τα εξής:

Το πρόβλημα της ανεργίας αποτελεί για την Κυβέρνηση ζήτημα ύψιστης πολιτικής προτεραιότητας.

Για το λόγο αυτό και στα πλαίσια του προγράμματος σύγκλισης (1994-1999), της Ελληνικής οικονομίας, έχει εκπονηθεί πολυετές πρόγραμμα απασχόλησης, στο οποίο παρουσιάζεται η στρατηγική για την καταπολέμηση της ανεργίας, καθώς και οι βασικές κατευθυντήριες γραμμές.

Ο στρατηγικός στόχος συνδυάζει την εφαρμογή μακροοικονομικών πολιτικών, για την επίτευξη οικονομικής σταθερότητας, με τη λήψη διαρθρωτικών μέτρων για τη μείωση των ανισορροπιών στην αγορά εργασίας, στην αναβάθμιση της ποιότητας του εργατικού δυναμικού και παροχή κινήτρων για τη δημιουργία θέσεων εργασίας και την απορρόφηση ανέργων.

'Οσον αφορά τους νέους, έχουν ληφθεί τα παρακάτω μέτρα.

Α. Βελτίωση της κατάρτισης των νέων:

Στα πλαίσια της κοινοτικής πρωτοβουλίας YOYTHSTART, και για την πρώτη φάση εφαρμογής 1994-97 εγκρίθηκαν για την Ελλάδα συνολικά 34 προτάσεις, των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων καθώς και τη δημιουργία δικτύων.

Η φάση αυτή χρηματοδοτήθηκε συνολικά με το ποσό των 2,532 δισ. δρχ. (συμμετοχή ΕΚΤ 75%).

Κίνητρα για την πρόσληψη νέων:

Από 20-8-96 έως 31-12-97 οι ιδιωτικές επιχειρήσεις μπορούν να επιχορηγηθούν για τη μείωση του έμμεσου μη μισθολογικού τους κόστους εργασίας όταν προσλαμβάνουν νέους ηλικίας 20-29 ετών. Το μέτρο αφορά την πρόσληψη 8.000 ατόμων, εφαρμόζεται από 1-3-97.

Εφαρμόζεται σειρά προγραμμάτων επιχορήγησης εργοδοτών για τη δημιουργία νέων θέσεων εργασίας ορισμένα εκ των οποίων αφορούν ειδικά του νέους.

Συγκεκριμένα:

Πρόγραμμα "Α" για ανέργους 15-25 ετών.

Πρόγραμμα "Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι νέοι μπορούν να ενταχθούν στο πρόγραμμα αυτό.

Προγράμματα επιχορήγησης νέων ελεύθερων επαγγελματιών. Οι νέοι μπορούν να ενταχθούν στα προγράμματα αυτά. Η επιχορήγηση είναι υψηλότερη για τη δημιουργία επιχειρήσεων σε θύλακες ανεργίας.

- Λήψη μέτρων υπέρ των ανέργων γυναικών και της προώθησης ίσων ευκαιριών.

Εφαρμόζεται σειρά προγραμμάτων επιχορήγησης εργοδοτών νέων θέσεων εργασίας, ορισμένα εκ των οποίων αφορούν ειδικά τις άνεργες γυναίκες.

Συγκεκριμένα:

"Πρόγραμμα Α" για ανέργους 15-25 ετών, οι νέες άνεργες γυναίκες μπορούν να ενταχθούν στο πρόγραμμα αυτό.

"Πρόγραμμα Β" για άνεργες γυναίκες 15-64 ετών οι άνεργες γυναίκες μπορούν να ενταχθούν σε αυτό το πρόγραμμα με την προϋπόθεση ότι είναι νεοεισερχόμενες η επανεντασσόμενες μετά από 12μηνη τουλάχιστον απουσία τους από την


 

  

Σελίδα 2073 

αγορά εργασίας.

"Πρόγραμμα Γ" για τη δημιουργία θέσεων εργασίας για άτομα ηλικίας 26-64 ετών. Οι άνεργες γυναίκες μπορούν να ενταχθούν στο πρόγραμμα αυτό.

"Πρόγραμμα Δ" για ανέργους που προέρχονται από ομαδικές απολύσεις ή από επιχειρήσεις που απασχολούσαν περισσότερους των 50 μισθωτών και έπαψαν να λειτουργούν. Οι άνεργες γυναίκες μπορούν να ενταχθούν στο πρόγραμμα αυτό.

"Πρόγραμμα Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι μακροχρόνια άνεργες γυναίκες μπορούν να ενταχθούν στο πρόγραμμα αυτό.

Προγράμματα επιχορήγησης νέων ελεύθερων επαγγελματιών. Οι άνεργες γυναίκες μπορούν να ενταχθούν στα προγράμματα αυτά. Η επιχορήγηση υψηλότερη για τη δημιουργία επιχειρήσεων σε θύλακες ανεργίας.

Στα πλαίσια της Κοινοτικής πρωτοβουλίας NOW και για την πρώτη φάση εφαρμογής 1994-1997 εγκρίθηκαν για την Ελλάδα συνολικά 29 προτάσεις των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολικού μεταξύ των διακρατικών εταίρων, καθώς και τη δημιουργία δικτύων. Η φάση αυτή χρηματοδοτήθηκε συνολικά με το ποσό των 3,612 δισ. δραχμές. Στην πρώτη φάση συμμετέχουν 880 γυναίκες.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

10. Στην με αριθμό 1795/2-10-97 ερώτηση δόθηκε με το υπ' αριθμ. 11582/97 έγγραφο από την Υπουργό Ανάπτυξης η ακόλουθη απάντηση:

"Σε απάντηση στην ερώτηση 1795/2-10-97 του Βουλευτή κ. Α. Βαρίνου, σας γνωρίζουμε ότι για το θέμα της μισθολογικής εξομοίωσης του πληρώματος του Ωκεανογραφικού σκάφους "Αιγαίο" με τα πληρώματα των επιβατηγών ακτοπλοϊκών και για την καταβολή αναδρομικών βρισκόμαστε σε άμεση επαφή με τα συναρμόδια Υπουργεία προς λύση του προβλήματος.

Η Υπουργός

Β. ΠΑΠΑΝΔΡΕΟΥ"

11. Στην με αριθμό 1797/2-10-97 ερώτηση δόθηκε με το υπ' αριθμ. 253/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1797/2.10.97 που κατέθεσε στη Βουλή, ο Βουλευτής κ. Βασίλειος Βύζας, παρακαλούμε να πληροφορήσετε τον κ. Βουλευτή σύμφωνα με τα στοιχεία του Αερολιμένα Αθηνών τα εξής:

1. Δεν υφίσταται θέμα αναθεώρησης της Σύμβασης για το Αεροδρόμιο Σπάτων.

Η Κατασκευαστική Σύμβαση προβλέπει, σε σχέση με τους οικοδομικούς κανονισμούς, ότι αυτοί θα τροποποιούνται, όταν κρίνεται απαραίτητο, σε σχέση με τις σεισμικές συνθήκες, ώστε να είναι τουλάχιστον ισοδύναμοι των αντίστοιχων ελληνικών [Παράρτημα 2, Ορισμοί, Πρότυπα, (5 γ)].

Εξάλλου στο Γενικό 'Ορο 6.8.4. της ίδιας σύμβασης θεωρείται προϋπόθεση της συνάψεως της συμβάσεως ότι ο Εργολάβος έχει λάβει υπόψη τους ελληνικούς αντισεισμικούς κανονισμούς.

Επίσης κατά το άρθρο 13.1 της σύμβασης το δίκαιο που εφαρμόζεται είναι το ελληνικό, άρα εφαρμογή έχει και ο Ελληνικός Αντισεισμικός Κανονισμός, όπως αυτός εκάστοτε ισχύει.

2. Ο κοστολογικός έλεγχος και η τήρηση των προδιαγραφών της σύμβασης γίνονται από την εταιρεία "Διεθνής Αερολιμένας Αθηνών ΑΕ" (στην οποία το Ελληνικό Δημόσιο συμμετέχει με ποσοστό 55%), η οποία επικουρείται από το εξειδικευμένο προσωπικό της Εταιρείας, Ανεξάρτητων Μηχανικών PARSONS, όπως προβλέπεται από το 'Αρθρο 12.2.2 (β) της Σύμβασης Ανάπτυξης Αεροδρομίου. 'Οσον αφορά στη φημολογία περί αυξήσεως του κόστους, αυτή έρχεται σε πλήρη αντίθεση με τα μέχρι στιγμής στοιχεία, που δείχνουν ότι τηρείται το συμβατικό διάγραμμα κατανομής κόστους χωρίς αποκλίσεις ή διαφαινόμενες υπερβάσεις.

3. Προς το παρόν δεν υπάρχει ουδεμία πρόθεση της Κυβέρνησης για επέκταση του Αεροδρομίου. Σε περίπτωση που αυτή θεωρηθεί εθνικά αναγκαία, υπάρχει πρόβλεψη στο άρθρο 19 της Σύμβασης Ανάπτυξης Αεροδρομίου, όπως κυρώθηκε με τον ν. 2338/95.

Ο Υπουργός

Κ. ΛΑΛΙΩΤΗΣ"

12. Στην με αριθμό 1799/2-10-97 ερώτηση δόθηκε με το υπ' αριθμ. 363/22-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 2-10-97 εγγράφου σας, σχετικά με την υπ' αριθμ. 1799/2-10-97 ερώτηση που κατέθεσε στη Βουλή ο Βουλευτής κ. Νικόλαος Κατσαρός, σας γνωρίζουμε τα ακόλουθα:

Σύμφωνα με την αριθμ. 2068954/10166/0022/9-10-97 Κοινή Απόφαση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και ΕΘνικής Παιδείας και Θρησκευμάτων, το ειδικό επιμίσθιο που καταβάλλεται στους συντονιστές εκπαίδευσης που υπηρετούν στις Ελληνικές διπλωματικές και προξενικές αρχές στο εξωτερικό, καθώς και στους εκπαιδευτικούς και διοικητικούς υπαλλήλους του ΥΠΕΠΘ που υπηρετούν στα γραφεία συντονιστών εκπαίδευσης και στα Ελληνικά σχολεία στο Εξωτερικό αυξάνονται από την 1-9-1997 κατά ποσοστό 10%.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

13. Στην με αριθμό 1804/2-10-97 ερώτηση δόθηκε με το υπ' αριθμ. 364/22-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 2-10-97 εγγράφου σας, σχετικά με την υπ' αριθμ. 1804/2-10-97 ερώτηση, που κατέθεσε ο Βουλευτής κ. Γεώργιος Καρατζαφέρης, σας γνωρίζουμε τα ακόλουθα:

1) Η Ελληνική Πολιτεία αναγνωρίζοντας την προσφορά στην Πατρίδα των Αναπήρων Πολέμου, πάντοτε τους αντιμετώπισε με ιδιαίτερη ευαισθησία και για το λόγο αυτό οι συντάξεις που καταβάλλονται σε αυτούς και στις οικογένειες τους διέπονται από ειδικές ευεργετικές διατάξεις, που περιλαμβάνονται σε ειδικό Συνταξιοδοτικό Κώδικα, αυτό των Πολεμικών Συντάξεων.

2) Κανένας ανάπηρος Πολέμου δεν λαμβάνει επίδομα ανικανότητας ποσού δρχ. 850. Τα επιδόματα ανικανότητας που καταβαλλονται στους Αναπήρους Πολέμου, σύμφωνα με τις διατάξεις των άρθρων 101 μέχρι 105 του Κώδικα Πολεμικών Συντάξεων (Π.Δ. 1285/1981) κυμαίνονται ανάλογα με το ποσοστό ανικανότητας αυτών και είναι κατά πολύ μεγαλύτερα από το ποσό των 850 δραχμών.

Εξάλλου με σχέδιο νόμου που προωθείται στη Βουλή για ψήφιση, προβλέπεται τόσο η αύξηση των επιδομάτων ανικανότητας όσο και η αναπροσαρμογή των πολεμικών συντάξεων.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

14. Στην με αριθμό 1805/2-10-97 ερώτηση δόθηκε με το υπ' αριθμ. 6018/27-10-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1805/2-10-97 που κατέθεσε στη Βουλή ο Βουλευτής κ. Γ. Καρατζαφέρης σχετικά με την εκμετάλλευση των χώρων parking αεροδρομίου "ΜΑΚΕΔΟΝΙΑ" σας διαβιβάζουμε το σχετικό έγγραφο με αρ. πρ. Δ 13/ 43089/1634/21-10-97 του Διοικητή της Υπηρεσίας


 

  

Σελίδα 2074 

Πολιτικής Αεροπορίας,

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

15. Στην με αριθμό 1809/9-10-97 ερώτηση δόθηκε με το υπ' αριθμ. 321/23-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 1809/9-10-97 που κατέθεσε ο Βουλευτής κ. Λεωνίδας Λυμπερακίδης, σχετικά με τη διαγραφή από την ασφάλιση του ΟΓΑ της κ. Αλεξούδη Παναγιώτα, σας πληροφορούμε τ'ακόλουθα:

α) Σύμφωνα με τη νομοθεσία του ΟΓΑ στην ασφάλιση του Οργανισμού αυτού, υπάγονται αυτοδίκαια όλα τα πρόσωπα που απασχολούνται στην Ελλάδα με αγροτικές εργασίες κατά κύριο και βιοποριστικό επάγγελμα.

β) Επίσης σύμφωνα με την κοινωνικοασφαλιστική πρακτική και τη σχετική νομολογία, κύριο επάγγελμα θεωρείται εκείνο με το οποίο κάποιος απασχολείται το μεγαλύτερο χρονικό διάστημα και εφόσον από αυτό αντλεί τα απαραίτητα για το βιοπορισμό του. Γενικότερα δε κύριο επάγγελμα, είναι το επάγγελμα το οποίο αποτελεί το βασικότερο στήριγμα της οικονομικής και κοινωνικής υπόστασης του απασχολουμένου.

γ) Επί πλέον δεν μπορεί να θεωρηθεί κάποιος ασφαλισμένος του ΟΓΑ, εφόσον δεν ασκεί ενεργά το επάγγελμά του λόγω εγκατάλειψης του τόπου ασκήσεως του και εγκατάστασής το σε αστικό κέντρο, μακριά από τον τόπο που ασκούσε πρώτα το επάγγελμά του, έστω και αν αυτός εξακολουθεί να μεταβαίνει κατά καιρούς στον τόπο αυτό για την καλλιέργεια των αγρών και τη συγκομιδή των αγροτικών προϊόντων.

δ) 'Οπως μας πληροφόρησε ο ΟΓΑ, ο οργανισμός διέγραψε, την κ. Αλεξούδη Παναγιώτα, από την ασφάλισή του, επειδή εγκατέλειψε τον τόπο άσκησης του αγροτικού της επαγγέλματος και εγκαταστάθηκε μόνιμα σε αστικό κέντρο (Θεσσαλονίκη) και δεν ασχολείται συστηματικά με την άσκηση του αγροτικού επαγγέλματος.

Ο Υφυπουργός

ΝΙΚΟΣ ΦΑΡΜΑΚΗΣ"

16. Στην με αριθμό 1816/2-10-97 ερώτηση δόθηκε με το υπ' αριθμ. 365/22-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 2-10-97 εγγράφου σας, σχετικά με την αριθ. 1816/2-10-97, ερώτηση που κατέθεσε ο Βουλευτής κ. Νίκος Τσιαρτσιώνης, σας γνωρίζουμε τα ακόλουθα:

1) Στα πλαίσια υλοποίησης του κοινοτικού προγράμματος "Τελωνείο 2000" και των νέων δεδομένων που έχουν διαμορφωθεί με την αύξηση της ανάγκης για εντονότερη Τελωνειακή παρουσία στα σύνορα της χώρας (χερσαία και νησιωτικά), τα οποία είναι και εξωτερικά σύνορα της Κοινότητας, η Υπηρεσία μας μελετά την αναδιάθρωση των Περιφερειακών της Μονάδων, ειδικά εκείνων που εμφανίζονται μειωμένη δραστηριότητα και η μεταξύ τους απόσταση δεν είναι ιδιαίτερα μεγάλη. 

2) Αν και η σημερινή δραστηριότητα του Τελωνείου Σιάτιστας υπολείπεται εκείνης που επέβαλε την ίδρυσή του, η Υπηρεσία μας συμμεριζόμενη τους λόγους που αναφέρονται τόσο στην ερώτησή σας, όσο και στα σχετικά έγγραφα των Τοπικών φορέων ζήτησε από την Επιτροπή που επεξεργάζεται το όλο θέμα να επανεξετάσει το φάκελο του εν λόγω Τελωνείου λαμβάνοντας, κυρίως υπόψη την οικονομική και εξαγωγική δραστηριότητα της ευρύτερη περιοχή της Επαρχίας Βοϊου.

O Υφυπουργός

ΓΕΩΡΓΙΟΣ ΔΡΥΣ"

17. Στην με αριθμό 1818/2-10-97 ερώτηση δόθηκε με το υπ' αριθμ. 252/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1818/2-10-97 που κατέθεσε στη Βουλή ο Βουλευτής Λ. Κουρής παρακαλούμε να πληροφορήσετε τον κ. Βουλευτή ότι έχουμε απαντήσει στην ερώτηση 293/10-7-97 με το υπ' αριθμ. 29/30-7-97 έγγραφό μας. Το οποίο επισυνάπτουμε.

Ο Υπουργός

ΚΩΣΤΑΣ ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

18. Στην με αριθμό 1821/2-10-97 ερώτηση δόθηκε με το υπ' αριθμ. 309/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην με αριθμό 1821/2-10-97 ερώτηση που κατέθεσε ο Βουλευτής κ. Στ. Δήμας, για τα θέματα της αρμοδιότητάς μας, σας πληροφορούμε τα εξής:

Το Αρδευτικό έργο Ανατολικού Βερμίου στο Νομό Ημαθίας καλύπτει 174.000 στρ. της ευρύτερης περιοχή από τις παρυφές του ομώνυμου όρους μέχρι τη στραγγιστική τάφρο υπ' αριθμ. 66 και σε μήκος από τον Αλιάκμονα μέχρι τα όρια του Νομού Πέλλας.

Στο Νομό Ημαθίας το έργο υποδιαιρείται σε δύο (2) υποπεριοχές:

α) Τριποτάμου Βέροιας (77.00 στρ.) και β) Αραπίτσας - Νάουσας (97.000 στρ.) η οποία χωρίζεται σε δύο ζώνες, την υψηλή (32.000 στρ.) και τη χαμηλή (65.000 στρ).

Στο έργο περιλαμβάνεται και η υποπεριοχή Εδεσσαίου (67.000 στρ. που βρίσκεται στο Νομό Πέλλας.

Πράγματι η κατασκευή του έργου κράτησε αρκετά χρόνια από δυσεπίλυτα προβλήματα που παρουσιάστηκαν, εξαιτίας διαφόρων παραγόντων. Ενδεικτικά αναφέρουμε:

α) Στην περιοχή του έργου δεν έγινε αναδασμός και το δευτερεύον τριτεύον δίκτυο κατασκευάστηκε χωρίς απαλλοτριώσεις.

β) Η κατασκευή του έργου έγινε σε περιοχές με εντατικές καλλιέργειες υψηλής απόδοσης και έπρεπε οι ζημιές από τι διέλευση των αγωγών να είναι οι ελάχιστες.

γ) Η κατασκευή του έργου γινόταν, παράλληλα με τη λειτουργία, του υφισταμένου υποτυπώδους χωμάτινου δικτύου.

Η ύπαρξη αρχαιοτήτων, κτισμάτων και λοιπών εγκαταστάσεων, καλώς και των δικτύων των οργανισμών κοινής ωφέλειας, ήταν αιτία για καθυστερήσεις και συχνές αλλαγές μετώπων εργασίας.

ε) Οι επεκετάσεις των οικισμών που μεσολάβησαν από τη σύνταξη της μελέτης μέχρι την κατασκευή του έργου, δημιούργησαν και αυτές τεχνικά προβλήματα και καθυστερήσεις.

στ) Τα προβλήματα χρηματοδότησης του έργου, που αρχικά συγχρηματοδοτείται από τη Διεθνή Τράπεζα Ανασυγκρότησης, στη συνέχεια χρηματοδοτείτο μόνο από τις Δημόσιες Επενδύσεις και τέλος συγχρηματοδοτείτο από το Α ΚΠΣ.

Μέχρι σήμεα εκτελέστηκαν όλες οι εργασίες που προβλεπόταν στις σχετικές μελέτες και ήταν αντικείμενο των συμβάσεων των αντίστοιχων εργολαβιών. Στην υποπεριοχή Αραπίστας-Νάουσας έχει κατασκευαστεί μέρος του δευτερεύοντος και τριτεύοντος δικτύου που, σε ποσοστό, εγγίζει το 505%. Αλλά και στην υποπεριοχή Τριποτάμου - Βέροιας έχουν κατασκευαστεί 140 χιλμ. δευτερεύοντος και τριτεύοντος δικτύου σε περιοχές που υπήρχαν τα οξύτερα προβλήματα άρδευσης. Με τη σημερινή κατάσταση του έργου, το νερό διανέμεται σχεδόν σε όλη την έκταση, που προβλεπόταν να αδρευθεί και ότι με τις λειψυδρίες των προηγουμένων ετών, σώθηκε όχι μόνο, το φυτικό κεφάλαιο αλλά και η παραγωγή που δεν είχε άξιες λόγου μειώσεις. 'Οσον αφορά σε ορισμένες τοπικές βλάβες που παρουσιάστηκαν, κρίονται συνήθεις για τέτοιας κλίμακας έργο, λαμβανομένου υπόψη και του γεγονότος ότι τμηματικά το έργο παραδινόταν σε λειτουργία και


 

  

Σελίδα 2075 

υπάρχουν έτσι τμήματα που λειτουργούν.

Σε κάθε όμως περίπτωση επειδή το μεγαλύτερο τμήμα του έργου δεν έχει παραληφθεί οριστικά, οι ζημιές αυτές αποκαθίστανται σε μέριμνα και δαπάνες της αναδόχου εταιρείας.

3. Σε ότι αφορά την ολοκλήρωση του έργου:

α) Η τεχνική μελέτη για τα τριτεύοντα δίκτυα του Τριποτάμου, έχει ενταχθεί στη ΣΑΜ και είναι υπό ανάθεση.

β) Για την υποπεριοχή Αραπίτσας συντάσσεται από την αρμόδια Υπηρεσία προκαταρκτική έκθεση προκειμένου στη συνέχεια να προωθηθεί η ανάθεση της σχετικής μελέτης.

Υπάρχουν προβλήματα στην ένταξη υποπεριοχών του έργου σε προγράμματα της Ευρωπαϊκής 'Ενωση εξαιτίας της απόσυρσης των παραγομένων γεωργικών προϊόντων (ροδάκινα).

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

19. Στην με αριθμό 1831/3-10-97 ερώτηση δόθηκε με το υπ' αριθμ. 370/22-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 3-10-97 εγγράφου σας, σχετικά με την αριθ. 1831/3-10-97 ερώτηση, που κατέθεσε ο Βουλευτής κ. Παναγιώτης Μελάς, σας γνωρίζουμε τα ακόλουθα:

Για το 1997 στον Κρατικό Προϋπολογισμό έχει γραφτεί για επιχορήγηση του Ν.Α.Τ. ποσό 93,5 δισ. δρχ. και για Ε.Κ.Α.Σ. 2,7 δισ. δρχ., συνολικά ποσό δρχ. 97 δισ., το οποίο δίνεται με μηνιαία αναλογία.

Το Ν.Α.Τ. κατά το τρέχον οικονομικό έτος πέραν της εγκεκριμένης επιχορήγησης έχει ενισχυθεί με σημαντικό επιπλέον ποσό για την κάλυψη τρεχουσών αναγκών του.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

20. Στην με αριθμό 1833/4-10-97 ερώτηση δόθηκε με το υπ' αριθμ. 311/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην 1833/4-10-1997 που κατέθεσαν στη Βουλή οι Βουλευτές κύριοι Ν. Γκατζής και Βαγγέλης Μπούτας, σας πληροφορούμε τα εξής:

Η διασπορά των αεροσκαφών καθορίζεται ετησίως από το Υπουργείο Εθνικής 'Αμυνας ύστερα από αίτημα του Υπουργείου Γεωργίας και με κριτήρια την επικινδυνότητα των προστατευόμενων δασικών οικοσυστημάτων, τις επιχειρησιακές ιδιαιτερότητες και τη δυνατότητα υποστήριξης των αναπτυσσομένων κλιμακίων.

Επιπροσθέτως ο αριθμός των βάσεων διασποράς, εξαρτάται από απόφαση του Υπουργείου Εθνικής 'Αμυνας και με βάση το συνολικό αριθμό των διατιθέμενων τύπων αεροσκαφών και ελικοπτέρων.

Με βάση τα παραπάνω, κάθε έτος επανεξετάζεται η δυνατότητα διασποράς υπό τις προαναφερθείσες προϋποθέσεις.

Η πρόσληψη εποχιακού προσωπικού από τις Περιφερειακές Δασικές Υπηρεσίες για την κάλυψη αναγκών πυροπροστασίας, γίνεται αφού ληφθεί υπόψη η παράλληλη εξυπηρέτηση του έργου από το μόνιμο προσωπικό καθώς και ο τρόπος επάνδρωσης και η κλιμάκωση σε βάρδιες του προσωπικού των πυροσβεστικών οχημάτων.

Σε ότι αφορά την κάλυψη αναγκών των Δασικών σε πυροσβεστικά και λοιπά οχήματα, τα σχετικά αιτήματα προωθούνται για να ικανοποιηθούν κατά την εκτέλεση του προγράμματος προμηθειών και σύμφωνα με τις διατιθέμενες πιστώσεις.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

21. Στην με αριθμό 1842/6-10-97 ερώτηση δόθηκε με το υπ' αριθμ. 6025/27-10-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αρ. 1842/6-10-97 που κατέθεσε στη Βουλή ο Βουλευτής κ. Αναστ. Παπαληγούρας σχετικά με δυσλειτουργία τηλεφωνικού δικτύου ΣΤΙΜΑΓΚΑΣ του Νομού Κορινθίας, σας διαβιβάζουμε το σχετικό έγγραφο με αρ. πρωτ. 504/104465/22-10-97 του Προέδρου και Δ/ντος Συμβούλου του Οργανισμού Τηλεπικοινωνιών Ελλάδος Α.Ε.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

22. Στην με αριθμό 1846/6-10-97 ερώτηση δόθηκε με το υπ' αριθμ. 1171/24-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην αριθμ. 1846/6-10-97 ερώτηση που κατέθεσαν οι Βουλευτές κύριοι Στρατής Κόρακας και Αποστόλος Τασούλας, σας γνωρίζουμε τα ακόλουθα:

Το ΥΠΕΠΘ μέσα στα πλαίσια της σύμμετρης κατανομής των εγκριθεισών από τις οικείες Δ/νσεις Δ/θμιας Εκπαίδευσης, στη Δ/νση Δ/θμιας Εκπ/σης Ν. Πειραιά, έχει χορηγήσει μέχρι σήμερα 320 πιστώσεις για την πρόσληψη προσωρινών αναπληρωτών και με τις εσωτερικές αποσπάσεις θα καλυφθούν όλες οι σχετικές ανάγκες σε εκπαιδευτικό προσωπικό.

Σημειώνουμε ότι με τους διορισμούς μονίμων εκπαιδευτικών του τρέχοντος έτους στη Δ/νση Δευτεροβάθμιας Εκπαίδευσης της Νομαρχίας Πειραιά διορίστηκαν 148 εκπαιδευτικοί.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

23. Στην με αριθμό 1850/6-10-97 ερώτηση δόθηκε με το υπ' αριθμ. 1122/29-10-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 1850/6-10-97 που κατέθεσε ο Βουλευτής κ. Χ. Θεοδώρου σας γνωρίζουμε ότι μέχρι σήμερα τα νησιά της Εύβοιας και της Σκύρου αντιμετωπίσθηκαν σε κοινοτικό επίπεδο ως κομμάτι της περιφέρειας όπου ανήκουν διοικητικά (Στερεά Ελλάδα).

Ωστόσο, απ' ό,τι γνωρίζουμε, το θέμα της ένταξής τους στις νησιωτικές περιοχές, μελετάται από τα Υπουργεία Εθνικής Οικονομίας και Αιγαίου που είναι κατ' εξοχήν αρμόδια και τα οποία κατόπιν συνεννόησης μαζί μας θα σας απαντήσουν σχετικά.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

24. Στην με αριθμό 1851/7-10-97 ερώτηση δόθηκε με το υπ' αριθμ. 5955/22-10-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αρ. 1851/7.10.97 που κατέθεσε στη Βουλή ο Βουλευτής κ. Δημ. Κωστόπουλος σχετικά με την κατάσταση λειτουργίας του Οργανισμού Τηλεπικοινωνιών στο Νομό Αρκαδίας, σας διαβιβάζουμε το σχετικό έγγραφο με αρ. πρωτ. 169.1/1069406/16.10.97 του Προέδρου και Δ/ντος Συμβούλου του εν λόγω Οργανισμού.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

25. Στην με αριθμό 1859/7-10-97 ερώτηση δόθηκε με το υπ'αριθμ. 1/24-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 7-10-97 εγγράφου σας, σχετικά με την αριθμ. 1859/7-10-97 ερώτηση που κατέθεσαν οι Βουλευτές κύριοι Νικόλαος Κωνσταντόπουλος και Μουσταφά - Μουσταφά, σας γνωρίζουμε τα ακόλουθα""

Το Τ.Π. και Δανείων έχει χορηγήσει στην ΔΕΥΑ Καστοριάς


 

  

Σελίδα 2076 

εννέα (9) δάνεια, συνολικού ποσού δρχ. 798.200.000 για εκτέλεση έργων αποχέτευσης και βιολογικού καθαρισμού της πόλεως Καστοριάς.

Επειδή όμως υπήρχαν προβλήματα, ως προς την ομαλή εξυπηρέτηση των τοκοχρεωλυτικών δόσεων η ΔΕΥΑ Καστοριάς υπέβαλε αίτημα στο Ταμείο για ρύθμιση των ληξιπροθέσμων και αλήκτων οφειλών με ημερομηνία 31.12.94. Το Δ.Σ. του Ταμείου στην με αριθμ. 2454/1995 συνεδρίασή του και με σκοπό τη διευκόλυνση της ΔΕΥΑ αποδέχτηκε το αίτημα και η σχετική πράξη ρύθμισης υπογράφηκε στις 6.21.95 για ποσό δρχ. 1.068.852.668.

Την ομαλή εξυπηρέτηση του νέου αυτού δανείου εγγυήθηκε ο Δήμος Καστοριάς δια της εκχωρήσεως των εσόδων του.

Επειδή όμως ξαναδημιουργήθηκε πρόβλημα ομαλής εξυπηρέτησης του νέου δανείου η ΔΕΥΑ Καστοριάς έτυχε περαιτέρω διευκολύνσεων από το Τ.Π. και Δανείων.

Στη συνέχεια δημιουργήθηκε στο δίκτυο ύδρευσης το γνωστό πρόβλημα μόλυνσης των νερών. Το Ταμείο εκτιμώντας την νέα κατάσταση και προκειμένου να συμβάλλει στην υποβοήθηση της λύσης του προβλήματος δεν προέβη σε καμιά παρακράτηση από τα έσοδα του Δήμου Καστοριάς μέχρι στιγμής.

Η μοναδική παρακράτηση από τη ΔΕΥΑ έγινε από την κατανομή 3% του Υπουργείου Εσωτερικών ν. 2065/92 και για δρχ. 7.000.000 έναντι του συνολικού ποσού των 28.000.000 δρχ. που αποτελεί το 50% της ετήσιας κατανομής.

Διευκρινίζεται ότι με την παρακράτηση του ελαχίστου ποσού των δρχ. 7.000.000 το πρόβλημα παραμένει οξύ γιατί το ληξ/σμο χρέος της ΔΕΥΑ Καστοριάς ανέρχεται στο ύψος των δρχ. 66.922.122 και η τοκοχρεωλυτική δόση του 1997 στο ποσό των δρχ. 183.653.592.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

26. Στην με αριθμό 1863/7-10-97 ερώτηση δόθηκε με το υπ'αριθμ. 12/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1863/7-10-97 που κατέθεσε ο Βουλευτής κ. Λευτέρης Παπαγεωργόπουλος, για τα θέματα της αρμοδιότητάς μας, σας πληροφορούμε τα εξής:

Στα πλαίσια του Ι ΚΠΣ στο Υποπρόγραμμα Λιμνοδεξαμενές εντάχθηκε έργο "Κατασκευή Λιμνοδεξαμενών Νομού Ευβοίας" και ειδικότερα η κατασκευή της λιμνοδεξαμενής Λιχάδας.

Το 1992 έγινε σε βάρος του ανωτέρω έργου παρακατάθεση 230 εκ. δρχ. για την αποζημίωση απαλλοτριουμένων εκτάσεων για τις ανάγκες κατασκευής του ανωτέρω έργου.

Το ποσό αυτό αποτελεί μέρος της τελικής δαπάνης και κρίθηκε υπερβολικό, μετά την έκδοση και της Εφετειακής Απόφασης.

Με την 138331/20β/12.10.92 Απόφαση Υφυπουργού Γεωργίας εγκρίθηκε η απ' ευθείας ανάθεση κατασκευής του ανωτέρω έργου στην κοινοπραξία "Τεχνική Ολυμπιακή".

Λόγω του ύψους των απαλλοτριώσεων και της εμπλοκής της Αρχαιολογικής Υπηρεσίας με την 123528/2032/412/3-3-94 Υπουργική Απόφαση ματαιώθηκε η κατασκευή του έργου με την 701/11-3-94 Απόφαση Νομάρχη Ευβοίας ανακλήθηκε η αναγκαστική απαλλοτρίωση των εκτάσεων και με την ΛΒ 10Α/20Β/417/19-4-97 Απόφαση Υπ.Γε. διαλύθηκε η σύμβαση με την ανάδοχη υπηρεσία.

Η πίστωση που αναφέρεται στη ΣΑΕ είναι για την αποζημίωση του αναδόχου.

Ο Υπουργός

ΣΤ. ΤΖΟΥΜΑΚΑΣ"

27. Στην με αριθμό 1865/7-10-97 ερώτηση δόθηκε με το υπ'αριθμ. 13/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1865/7-10-97 που κατέθεσε ο Βουλευτής κ. Λευτέρης Παπαγεωργόπουλος για τα θέματα της αρμοδιότητάς μας, σας πληροφορούμε τα εξής:

Το Υπουργείο Γεωργίας με το αριθμ. 1484/15.9.97 έγγραφό του ζήτησε από τις αρμόδιες Νομαρχιακές Αυτοδιοικήσεις να προβούν δια των Δ/νσεων Αγροτικής Ανάπτυξης σε εξατομίκευση των ζημιών που προκλήθηκαν στη γεωργία από πυρκαϊές κατά το τρέχον έτος και θα καταβληθεί κάθε δυνατή προσπάθεια για την ένταξη των ζημιών στο επιχειρησιακό πρόγραμμα "Ανάπτυξη του Τομέα Γεωργία" του Β' Κ.Π.Σ. προκειμένου να καταβληθούν οικονομικές ενισχύσεις στους σοβαρά πληγέντες γεωργοκτηνοτρόφους για την αποκατάσταση των ζημιών που έπαθαν.

Για άμεση διευκόλυνση των ζημιωθέντων παραγωγών η ΑΤΕ κατά πάγια τακτική της χορηγεί στους γεωργοκτηνοτρόφους που οι εκμεταλλεύσεις τους ζημιώνονται από δυσμενείς καιρικές συνθήκες και άλλα αίτια (πυρκαγϊές κλπ.) τις απαραίτητες πιστωτικές διευκολύνσεις (αναστολή εξόφλησης των ληξιπρόθεσμων οφειλών, χορήγηση δανείων) για να μπορέσουν να αντιμετωπίσουν τις οικονομικές τους δυσχέρειες και να συνεχίσουν ομαλά την παραγωγική τους δραστηριότητα.

Ο Υπουργός

ΣΤ. ΤΖΟΥΜΑΚΑΣ"

28. Στην με αριθμό 1865/7-10-97 ερώτηση δόθηκε με το υπ' αριθμ. 44877/29-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1865/7-10-97 που κατατέθηκε στη Βουλή των Ελλήνων από το Βουλευτή κ. Λ. Παπαγεωργόπουλο και αναφέρεται στο πιο πάνω θέμα, σας πληροφορούμε τα εξής:

1. Σε πρώτη φάση δόθηκαν 90 εκ. δρχ. από το Υπουργείο Γεωργίας για υδρονομικά - αντιπλημμυρικά έργα στην Κοινότητα Πηλίου.

2. Συντάχθηκε μελέτη ύψους 329 εκ. από το Δασαρχείο Λίμνης για αντιπλημμυρικά έργα στην Κοινότητα Πηλίου.

3. Το Δασαρχείο Λίμνης προέβη στην ανάθεση εκτέλεσης του έργου "κατασκευή αντιπλημμυρικών ορεινών υδρονομικών έργων σε καμμένες εκτάσεις του δημοσίου δάσους Πηλίου" σύμφωνα με την ως άνω μελέτη. 'Υστερα από διαγωνισμό περιορισμένου αριθμού προσκαλούμενων εργοληπτικών επιχειρήσεων (άρθρο 4 παρ. 2γ ν. 1418/84) "περί Δημοσίων 'Εργων" ανεδείχθη μειοδότης με έκπτωση 44% επί των τιμών του τιμολογίου της μελέτης.

Τα ως άνω έργα άρχισαν να εκτελούνται από 26-8-97 ύστερα από την υπογραφή συμφωνητικού και πρωτοκόλλου εγκατάστασης. Το χρονοδιάγραμμα εκτέλεσης ορίσθηκε σε 90 ημερολογιακές ημέρες.

Ο Υφυπουργός

Λ. ΠΑΠΑΔΗΜΑΣ"

29. Στην με αριθμό 1870/7-10-97 ερώτηση δόθηκε με το υπ' αριθμ. 382/24-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της 1870/97 ερώτησης του Βουλευτού κ. Ελ. Παπαγεωργόπουλου, αναφορικά με την αποκατάσταση των ζημιών και τη λειτουργία της ακτοπλοϊκής γραμμής Ραφήνας - Καρύστου σας γνωρίζουμε αντιστοίχως τα ακόλουθα:

1.1 Το ΥΕΝ στα πλαίσια των αρμοδιοτήτων του για την ανάπτυξη και τη λειτουργικότητα της λιμενικής υποδομής της Χώρας, ζήτησε από τους αρμόδιους Φορείς, με το (β) σχετικό, που σας επισυνάπτουμε σε φωτοαντίγραφο, να μεριμνήσουν για την κάλυψη της απαιτούμενης πίστωσης και για την ταχεία εκπόνηση των οικείων τεχνικών μελετών.

Το ΥΠΕΧΩΔΕ με την (γ) σχετική ενέκρινε πίστωση 40.000.000 δρχ., σε βάρος του ενάριθμου έργου 8.270.000 της ΣΑΕ 070, ως οικονομική ενίσχυση του Λιμ. Ταμείου Καρύστου, για την εκτέλεση των αναγκαιούντων έργων αποκατάστασης Ανατολικού προβλήτα λιμένα Καρύστου.

Η ΔΤΥΝΑ Ευβοίας, με το (δ) σχετικό έγγραφό της, ανακοίνωσε τη διενέργεια δημοπρασίας την Τρίτη 21-10-97,


 

  

Σελίδα 2077 

για την ανάθεση κατασκευής του έργου "ΑΠΟΚΑΤΑΣΤΑΣΗ ΖΗΜΙΩΝ ΛΙΜΕΝΑ ΚΑΡΥΣΤΟΥ", προϋπολογισμού 65.000.000 δρχ., από πιστώσεις ΣΑΕ 070 και ΣΑΝΑ 9729. Επίσης, έχει συστήσει τριμελή Επιτροπή, από Μηχανικούς Υπηρεσίας της, για την επανεξέταση της ασφάλειας ελλιμενισμού μέχρις ολοκληρώσεως των απαιτουμένων εργασιών.

1.2 Σύμφωνα με την ισχύουσα Νομοθεσία (πδ 814 ΦΕΚ 359 Α/74), οι δρομολογιακές γραμμές που εξυπηρετούν την ΚΑΡΥΣΤΟ χαρακτηρίζονται ως δευτερεύουσες και ο χαρακτηρισμός δρομολογιακής γραμμής ως "Πορθμειακής" δεν προβλέπεται από τις ισχύουσες Διατάξεις και ως εκ τούτου δεν υφίσταται υποβάθμιση της υπόψη ακτοπλοϊκής γραμμής.

2.- Το ΥΠΕΧΩΔΕ που κοινοποιείται το παρόν, με φωτοαντίγραφα των σχετικών (α) και (δ), παρακαλείται για τις κατά κρίση ενέργειες, κατά λόγο αρμοδιότητας.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

30. Στην με αριθμό 1876/7-10-97 ερώτηση δόθηκε με το υπ' αριθμ. 44876/29-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της 1876/7-10-97 ερώτησης που κατατέθηκε στη Βουλή των Ελλήνων από το Βουλευτή κ. Λ. Παπαγεωργόπουλο και αναφέρεται στο πιο πάνω θέμα, σας πληροφορούμε ότι προκειμένου να αρχίσει η εκτέλεση του έργου "Επέκταση Μώλου Αλιευτικού Καταφυγίου Νέας Αρτάκης" αναμένεται η έγκριση περιβαλλοντικών όρων οπότε και το έργο θα δημοπρατηθεί.

Ο Υφυπουργός

Λ. ΠΑΠΑΔΗΜΑΣ"

31. Στην με αριθμό 1882/7-10-97 ερώτηση δόθηκε με το υπ' αριθμ. 263/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1882/7-10-97 που κατέθεσε στη Βουλή ο Βουλευτής κ. Βασίλης Κορκολόπουλος, παρακαλούμε να πληροφορήσετε τον κ. Βουλευτή σε θέματα της αρμοδιότητάς μας σύμφωνα με τα στοιχεία της ΕΥΔΕ/ΠΑΘΕ τα εξής:

1. Στην Ε.Ο. Αθήνας - Κορίνθου λειτουργούν όλα τα πρατήρια υγρών καυσίμων και όχι μόνο το συγκεκριμένο που αναφέρεται στην ερώτηση. Προϋπόθεση για να λειτουργούν τα υφιστάμενα πρατήρια μόνο στο παράπλευρο δίκτυο και όχι στον αυτοκινητόδρομο, σύμφωνα με το πδ 143/89 άρθρο 11, είναι η ολοκλήρωση του παράπλευρου δικτύου και η κατασκευή προβλεπόμενων Σταθμών Εξυπηρέτησης Αυτοκινητιστών (ΣΕΑ). Στην Ε.Ο. Αθηνών - Κορίνθου προβλέπεται Σταθμός Εξυπηρέτησης Αυτοκινητιστών στην περιοχή των Μεγάρων που ήδη βρίσκεται στο στάδιο της κατασκευής. Τα υπάρχοντα πρατήρια καυσίμων εξακολουθούν να λειτουργούν ώστε να εξυπηρετούνται οι αυτοκινητιστές μέχρι της ολοκλήρωσης και λειτουργίας του Σταθμού Εξυπηρέτησης Αυτοκινητιστών οπότε θα παύσουν να είναι συνδεδεμένα με τον αυτοκινητόδρομο και όποια επιθυμούν θα μπορούν να συνδεθούν με το παράπλευρο δίκυτο.

Μέχρι τότε δεν είναι δυνατόν επιλεκτικά να προβούμε στο κλείσιμο των συνδέσεων κάποιων εξ' αυτών με τον αυτοκινητόδρομο και να λειτουργούν τα υπόλοιπα.

2. Ανεξάρτητα των παραπάνω έχει ξεκινήσει η διαδικασία που προβλέπεται στο άρθρο 11 παρ. 4δ του πδ 143/89 για το κλείσιμο των συνδέσεων των πρατηρίων με τον αυτοκινητόδρομο, ώστε αμέσως μόλις ολοκληρωθεί η κατασκευή του Σταθμού Εξυπηρέτησης Αυτοκινητιστών να διακοπούν όλες οι υπάρχουσες σήμερα συνδέσεις.

Ο Υπουργός

Κ. ΛΑΛΙΩΤΗΣ"

32. Στην με αριθμό 1886/7-10-97 ερώτηση δόθηκε με το υπ' αριθμ. 15/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1886/7-10-97 που κατέθεσαν οι Βουλευτές κύριοι Β. Μπούτας, Α. Κανταρτζής για τα θέματα της αρμοδιότητάς μας, σας πληροφορούμε τα εξής:

Το Υπουργείο Γεωργίας, στα πλαίσια των αρμοδιοτήτων του για την οργάνωση και διεξαγωγή αντιπυρικού αγώνα για την πυροπροστασία των δασών και των δασικών εκτάσεων , διαθέτει στις περιφερειακές δασικές υπηρεσίες αναλόγως με την κατηγορία επικινδυνότητας στην οποία υπάγονται πυροσβεστικά μέσα για την εκτέλεση του έργου των.

Στο Δασαρχείο Μουζακίου (Γ' ζώνη επικινδυνότητας) έχουν διατεθεί δύο ελαφρά οχήματα 4Χ4 με προσθαφαιρούμενο πυροσβεστικό συγκρότημα για την αντιμετώπιση πυρκαγϊών σε δάση και δασικές εκτάσεις.

Το θέμα της ιδρύσεως πυροσβεστικού σταθμού του Π.Σ. στο Δήμο Μουζακίου, υπάγεται στις αρμοδιότητες του συνερωτώμενου Υπουργείου Δημοσίας Τάξεως.

Ο Υπουργός

ΣΤΕΦ. ΤΖΟΥΜΑΚΑΣ"

33. Στην με αριθμό 1887/7-10-97 ερώτηση δόθηκε με το υπ'αριθμ. 6019/27-10-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αρ. 1887/7-10-97 που κατέθεσε στη Βουλή ο Βουλευτής κ. Αναστ. Καραμάριος σχετικά με το θέμα της πορείας της πληροφορικής στον Ο.Τ.Ε., σας διαβιβάζουμε το σχετικό έγγραφο με αρ. πρωτ. Β/783680/10-97 του Προέδρου και Δ/ντος Συμβούλου του Οργανισμού Τηλεπικοινωνιών Ελλάδος Α.Ε.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

34. Στην με αριθμό 1891/7-10-97 ερώτηση δόθηκε με το υπ'αριθμ. 383/24-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 1891/7-10-97 του Βουλευτή κ. Καραμάριου Αναστάσιου επί του αριθμ. πρωτ. 1450/1-10-97 εγγράφου του Δήμου Αστυπάλαιας, σας πληροφορούμε τ' ακόλουθα:

1.- Η Αστυπάλαια εξυπηρετείται σήμερα από ΠΕΙΡΑΙΑ με τέσσερα (04) δρομολόγια την εβδομάδα ως ακολούθως:

α) Ε/Γ-Ο/Γ "ΣΟΥΠΕΡ ΝΑΙΑΣ" : Κάθε Δευτέρα μέσω

ΠΑΡΟΝΑΞΙΑΣ

β) Ε/Γ-Ο/Γ "ΕΞ. ΟΛΥΜΠΙΑ": Κάθε Τετάρτη μέσω 

ΠΑΡΟΝΑΞΙΑΣ

γ) Ε/Γ-Ο/Γ "ΛΕΡΟΣ": Κάθε Τετάρτη μέσω ΔΩΔΕΚΑΝΗΣΟΥ-

ΠΕΙΡΑΙΑ-ΠΑΤΜΟ-ΛΕΡΟ-

ΑΣΤΥΠΑΛΑΙΑ-ΤΗΛΟ-ΝΙΣΥΡΟ-

ΚΩ (ΠΕΜ.0900-14.00)-

ΚΑΛΥΜΝΟ-ΑΣΤΥΠΑΛΑΙΑ- 

ΛΕΡΟ-ΠΑΤΜΟ-ΠΕΙΡΑΙΑ

δ) Ε/Γ-Ο/Γ "ΑΡΙΑΔΝΗ": Κάθε Παρασκευή μέσω 

ΠΑΡΟΝΑΞΙΑΣ

Σημειώνεται ότι το δρομολόγιο του Ε/Γ-Ο/Γ "ΛΕΡΟΣ" συνδέει την ΑΣΤΥΠΑΛΑΙΑ με την ΚΑΛΥΜΝΟ. Τα παραπάνω δρομολόγια είναι προσωρινά και ισχύουν μέχρι την 31-10-97 οπότε λήγει η τρέχουσα δρομολογιακή περίοδος.

2.- Πλέον των παραπάνω δρομολογίων το Ε/Γ "Ν. ΚΑΛΥΜΝΟΣ" συνδέει κάθε Τρίτη την ΑΣΤΥΠΑΛΑΙΑ με την ΡΟΔΟ και κάθε Πέμπτη με την ΚΑΛΥΜΝΟ, με επιδοτούμενα


 

  

Σελίδα 2078 

δρομολόγια.

3.- Το αίτημα της Τοπικής Αυτοδιοίκησης ΑΣΤΥΠΑΛΑΙΑΣ για σύνδεση με ΚΑΛΥΜΝΟ και ΡΟΔΟ είναι γνωστό και καταβάλλεται προσπάθεια ικανοποίησής του σε ετήσια βάση.

4.- Επιπλέον, δεν πρέπει να διαφεύγει της προσοχής το γεγονός ότι την περίοδο αυτή επειδή τα δρομολογημένα πλοία μειώνονται λόγω ακινησίας για εκτέλεση εργασιών ετήσιας επιθεώρησης επόμενο είναι να δημιουργούνται προσωρινές διαφοροποιήσεις ως προς τις προσεγγίσεις και την πυκνότητα των δρομολογίων σ' όλες εν γένει τις ακτοπλοϊκές γραμμές.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

35. Στην με αριθμό 1893/7-10-97 ερώτηση δόθηκε με το υπ'αριθμ. 5983/24-10-97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1893/7-10-97 που κατέθεσε στη Βουλή ο Βουλευτής κ. Ν. Τσιαρτσιώνης και απευθύνεται στον Υπουργό Μεταφορών και Επικοινωνιών σχετικά με την νομιμότητα κυκλοφορίας αυτοκινήτων με ξένες πινακίδες στους Ελληνικούς δρόμους σας πληροφορούμε τα παρακάτω:

1. Σύμφωνα με την παράγραφο 3 του άρθρου 86 του ν. 2094 (Α' 182) που κύρωσε τον Κώδικα Οδικής Κυκλοφορίας "Εάν για οδικό όχημα ή ρυμουλκούμενο που κυκλοφορεί στη χώρα, δημιουργούνται αμφιβολίες για την ασφαλή και κανονική, γενικά, στις οδούς κυκλοφορία του, οι αστυνομικές αρχές, ως και οι υπό των αρμοδίων Υπουργών ή Νομαρχιών εξουσιοδοτημένες υπηρεσίες μπορούν να διατάσσουν τον έκτακτο τεχνικό έλεγχο αυτού". Συνεπώς σε οποιαδήποτε περίπτωση δημιουργούνται αμφιβολίες για την ασφαλή κυκλοφορία κάποιων αυτοκινήτων (και όχι μόνο των Ελληνικών) έχει καθοριστεί διαδικασία για να ελέγχονται στα ΚΤΕΟ.

2. Πέραν αυτού με την Φ19/98407/3346/93 εγκύκλιο του Υφυπουργού Μεταφορών και Επικοινωνιών έχουν εξουσιοδοτηθεί και οι τελωνιακές αρχές εισόδου - εξόδου της χώρας να διατάσσουν έκτακτο τεχνικό έλεγχο όποτε κρίνουν σκόπιμο.

3. Επιπλέον και ειδικά για τα αυτοκίνητα μεταφοράς επικινδύνων υλικών (π.χ. βυτιοφόρα μεταφοράς καυσίμων) τρίτων εκτός Ευρωπαϊκής 'Ενωσης κρατών έχει καθορισθεί διαδικασία που τα υποχρεώνει να βεβαιώνουν ότι πληρούν τις απαιτήσεις της οδηγίας 77/143/ΕΟΚ (οδηγία σχετικά με τον τεχνικό έλεγχο των οχημάτων).

Πέραν των παρακάτω επισημαίνουμε επίσης ότι οι αρχές της κατά τόπους Νομαρχιακής Αυτοδιοίκησης έχουν τη δυνατότητα να εξουσιοδοτούν εφόσον και εάν το κρίνουν απαραίτητο υπηρεσίες για να διατάσσουν έκτακτο τεχνικό έλεγχο.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

36. Στην με αριθμό 1896/7-10-97 ερώτηση δόθηκε με το υπ' αριθμ. 4/22-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 7-10-97 εγγράφου σας, σχετικά με την αριθ. 1896/7-10-97 ερώτηση, που κατέθεσαν οι Βουλευτές κύριοι Σπύρος Δανέλλης και Ευάγ. Αποστόλου, σας γνωρίζουμε τα ακόλουθα:

Το Τελωνείο Σύμης στεγάζεται στο Β.Κ. 1012 ακίνητο του Δημοσίου που είναι θεμελιωμένο σε άμεση επαφή με τη θάλασσα, τμήμα δε του κτιρίου έχει υποστεί καθίζηση και έχει αποκολληθεί από το υπόλοιπο.

Η Δ/νση Υποδομών και Τεχνικών 'Εργου της Νομαρχιακής Αυτοδ/σης Δωδ/σου εκπόνησε τη σχετική μελέτη για την ενίσχυση και συντήρηση του κτιρίου.

Το έργο δημοπρατήθηκε στις 11/6/97 με προϋπ/σμό 50.000.000 με το σύστημα δημοπράτησης που περιλαμβάνει Μελέτη - Κατασκευή, αλλά η δημοπρασία απέβη άγονος (δεν προσήλθε κανείς να καταθέσει προσφορά).

Λόγω του άγονου του διαγωνισμού η παραπάνω Δ/νση ανασύνταξε τη μελέτη και αύξησε τον προϋπ/σμό σε 90.000.000 κρίνοντας ότι, ο προηγούμενος προϋπ/σμός ήταν μικρός λαμβάνοντας υπόψη τις ιδιαιτερότητες του υπό εκτέλεση έργου.

Η Δ/νση 3η Προσωπ. Τελωνείων του Υπουργείου μας ζήτησε από την αρμόδια Δ/νση της Νομ/κής Αυτ/σης Δωδ/σου να μην προχωρήσει σε επαναδημοπράτηση του έργου ως ότου πραγματοποιηθεί από το ΚΕΔΕ με δικές μας ενέργειες γεωτεχνική έρευνα στο χώρο του Τελωνείου για να διαπιστωθεί η σύσταση του εδάφους και να υποδειχθεί στον εργολάβο ο τρόπος και το βάθος ενίσχυσης των θεμελίων του κτιρίου.

Μετά όμως από επιτόπια επίσκεψη στη Σύμη Μηχανικού της Υπηρεσίας μας κρίθηκε ότι, το κτίριο του Τελωνείου είναι επικίνδυνο τόσον για την ασφάλεια των εργαζομένων, όσο και για τους συναλλασσόμενους με το Τελωνείο.

Κατόπιν των ανωτέρω προς αποφυγή περαιτέρω καθυστέρησης μέχρι την ολοκλήρωση της γεωτεχνικής έρευνας, η Δ/νση Προσωπ. Τελωνείων με έγγραφό της ζήτησε από τη Δ/νση Υποδομών της Νομ/κής Αυτ/σης Δωδ/σου, να προχωρήσει στην ανάθεση του έργου "Μελέτη - Κατασκευή - Αποκατάσταση του κτιρίου του Τελωνείου Σύμης" το συντομότερο δυνατόν μεταβιβάζοντας και τη σχετική πίστωση για την υλοποίησή του.

Ο Υφυπουργός

Γ. ΔΡΥΣ"

37. Στην με αριθμό 1897/7-10-97 ερώτηση δόθηκε με το υπ' αριθμ. 44252/23-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1897/7-10-97 που κατατέθηκε στη Βουλή των Ελλήνων από τους Βουλευτές κυρίους Σ. Δανέλλη και Στέλλα Αλφιέρη και αναφέρεται στο πιο πάνω θέμα, σύμφωνα με όσα μας γνώρισε η Περιφέρεια Ν. Αιγαίου, σας πληροφορούμε ότι στα πλαίσια του Δημοκρατικού Προγραμματισμού, για την οριστικοποίηση του Προγράμματος του 2ου ΚΠΣ, έγινε καταγραφή των προτάσεων αξιολόγησης των Επαρχείων και των Νομαρχιών, όπου δεν συμπεριελαμβάνετο το εν λόγω έργο.

'Ομως το έργο αυτό έχει προταθεί στο χρηματοδοτικό Μηχανισμό ΕΖΕΣ με πρ/σμό 2.580.000 ECUS, όπως προκύπτει και από το ΔΕΦΕ 264 Φεβρουαρίου 1997 της Δ/νσης Εφαρμογής και Εκταμιεύσεων του ΥΠΕΘΟ, που σας επισυνάπτουμε συνημμένα.

Ο Υφυπουργός

Λ. ΠΑΠΑΔΗΜΑΣ"

38. Στην με αριθμό 1898/7-10-97 ερώτηση δόθηκε με το υπ' αριθμ. 17/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1898/7.10.97 που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής:

Η ανεξέλεγκτη καύση των σιτοκαλαμιών έχει προκαλέσει μεγάλες καταστροφές σε δάση και δασικές εκτάσεις.

Για τον έλεγχο του φαινομένου και τον περιορισμό των συνεπειών του, η δασική νομοθεσία (άρθρο 23 παρ. 1 και άρθρο 36 του ν. 998/79), απαγορεύει το άναμμα πυρός εντός ή και πλησίον δασών και δασικών εκτάσεων και προβλέπει την έκδοση δασικών κανονισμών για τον καθορισμό των χρονικών ορίων, των όρων και των προϋποθέσεων για τη χορήγηση άδειας ανάμματος πυρός.

Για την αντιμετώπιση περιστατικών σε αγροτικές εκτάσεις και την αποκατάσταση των προκαλουμένων βλαβών της βλάστησης στα πρανή του εθνικού οδικού δικτύου την αρμοδιότητα άσκησης ελέγχου έχουν οι υπηρεσίες του Υπ. Δημοσίας Τάξεως, προς το οποίο κοινοποιούμε το παρόν με φωτοαντίγραφο της ερώτησης και του ΥΠΕΧΩΔΕ.

Η απαγόρευση της καύσης και η λήψη εντατικότερων μέτρων προληπτικού και κατασταλτικού χαρακτήρα όπως και οι τρόποι


 

  

Σελίδα 2079 

εφαρμογής τους θα πρέπει να γίνουν αντικείμενα περαιτέρω μελέτης.

Ο Υπουργός

ΣΤΕΦ. ΤΖΟΥΜΑΚΑΣ"

39. Στην με αριθμό 1904/7-10-97 ερώτηση δόθηκε με το υπ' αριθμ. 6/22-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 7-10-97 εγγράφου σας, σχετικά με την αριθ. 1904/7-10-97 ερώτηση, που κατέθεσε ο Βουλευτής κ. Γεώργιος Τρυφωνίδης, σας γνωρίζουμε τα ακόλουθα:

1. Σύμφωνα με την παρ. 1 εδάφ. α 4 1 και α 4 6 του άρθρου 8 του Κ.Ν.Φ.Ο.:

Ο αμπελοκτήμονας ο εκμεταλλευόμενος την άμπελο κατά την περίοδον κατά την οποία ζητείται η απόσταξη, δικαιούται ενός διήμερου συνεχούς ή κεχωρισμένου σε δύο εικοσιτετράωρα δι' άμβυκος περιεκτικότητος σε ύδωρ όχι ανώτερο των 130 χιλιογράμμων.

Για την έκδοση της άδειας απόσταξης απαιτείται πιστοποιητικό από το οποίο προκύπτει η ιδιότητά του ως αμπελοκτήμονα, στο οποίο αναγράφεται κατά προσέγγιση η θέση και η έκταση του κτήματος και το ποσό στο οποίο ανήλθε η παραγωγή του αιτούντος την άδεια.

2. Από τις ανωτέρω διατάξεις και σε συνδυασμό με τις διατάξεις της παραγρ. 3 του ίδιου άρθρου του Κ.Ν.Φ.Ο. κατονομάζονται οι πρώτες ύλες τις οποίες δικαιούνται να αποστάξουν οι παραγωγοί τσίπουρου προκύπτει σαφώς ότι δικαίωμα απόσταξης έχουν μόνο οι αμπελοκτήμονες όχι για την απόσταξη αυτούσιων σταφυλιών, αλλά μόνο στεμφύλων που προέρχονται από την επιμελημένη και κανονική έκθλιψη των σταφυλιών.

Δεν παρέχεται συνεπώς από το Νόμο η ευχέρεια παραγωγής τσίπουρου από σταφύλια που προέρχονται από κληματαριές οι οποίες βρίσκονται στους κήπους και τις αυλές των σπιτιών, αφού στις περιπτώσεις αυτές δεν συντρέχει η προϋπόθεση του αμπελοκτήμονα.

3. Το πρόβλημα αυτό μαζί με πολλά άλλα παρόμοια θέματα θα αποτελέσουν αντικείμενο μελέτης των αρμόδιων Υπηρεσιών και θα αντιμετωπισθούν στα πλαίσια της αναθεώρησης και του εκσυγχρονισμού του Κ.Ν.Φ.Ο..

Ο Υφυπουργός

Γ. ΔΡΥΣ"

40. Στην με αριθμό 1906/7-10-97 ερώτηση δόθηκε με το υπ' αριθμ. 19/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω ερώτηση 1906/7-10-97 που κατέθεσε ο Βουλευτής κ. Παναγιώτης Ν. Κρητικός, για τα θέματα της αρμοδιότητάς μας, σας πληροφορούμε τα εξής:

Οι εκτάσεις, για τις οποίες ζητήθηκαν οι απόψεις μας από το Υ.ΠΕ.ΧΩ.Δ.Ε., προκειμένου να μελετηθεί επέκταση ρυμοτομικού σχεδίου περιοχής Σχιστού, είναι χαρακτηρισμένες δασικές και κηρυγμένες ως αναδασωτέες με την αριθ. 108424/1934 απόφαση Υπ. Γεωργίας και δεν υφίστανται προϋποθέσεις για ένταξή τους σε σχέδιο.

Σχετικό είναι το αριθ. 102022/6933 π.ε./16/5/88 έγγραφό μας προς το Υ.ΠΕ.ΧΩ.Δ.Ε..

Ο Υπουργός

ΣΤΕΦ. ΤΖΟΥΜΑΚΑΣ"

41. Στην με αριθμό 1913/8-10-97 ερώτηση δόθηκε με το υπ' αριθμ. 21/24-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1913/8.10.97 που κατέθεσε ο Βουλευτής κ. Αναστάσιος Παπαληγούρας, σας πληροφορούμε τα εξής:

Πράγματι ο ΕΛΓΑ (ΟΓΑ) είχε εγκαταστήσει το 1980 και 1982 δοκιμαστικά 40 αντιπαγετικούς ανεμιστήρες στην αγροτική περιοχή της Κοινότητας Νεμέας, για την προστασία των αμπελοκαλλιεργειών από τον παγετό. Οι εν λόγω ανεμιστήρες λειτούργησαν μέχρι το 1985 με ευθύνη και δαπάνες του ΕΛΓΑ.

Μετά την επιτυχή εφαρμογή του δοκιματικού αυτού προγράμματος, ο ΕΛΓΑ προχώρησε στη ρύθμιση της παραπέρα λειτουργίας τους.

Με το ν. 1554/85 προβλέφθηκε η μεταβίβαση της κυριότητας νομής και κατοχής των μέσων στους συνεταιρισμούς, με την υποχρέωση των συνεταιρισμών να καταβάλουν στον ΕΛΓΑ το 25% της αρχικής δαπάνης αγοράς και εγκατάστασής τους (του υπολοίπου 75% επιχορηγουμένου από τον ΕΛΓΑ) και να αναλάβουν κατά 100% τα έξοδα λειτουργίας συντήρησης και φύλαξής τους. Εξ αιτίας οικονομικών αδυναμιών των συνεταιρισμών να καταβάλουν στον ΕΛΓΑ τη συμμετοχή του 25% και προκειμένου να καταστεί δυνατή η λειτουργία τους ο ΕΛΓΑ προχώρησε σε νέα νομοθετική ρύθμιση. 'Ετσι με το ν. 2342/95 δόθηκε η δυνατότητα της μεταβίβασης της κυριότητας, νομής και κατοχής των μέσων αυτών στους συνεταιρισμούς ή στην Τοπική Αυτοδιοίκηση εντελώς δωρεάν χωρίς δηλαδή την υποχρέωση των φορέων αυτών να καταβάλουν στον ΕΛΓΑ το ποσόν της συμμετοχής του 25% αρκεί να αναλάμβαναν κατά 100% τα έξοδα λειτουργίας συντήρησης και φύλαξής τους προς ίδιον όφελος.

Στη ρύθμιση αυτή του ΕΛΓΑ ανταποκρίθηκε η συντριπτική πλειοψηφία των τοπικών φορέων, όπου είχαν εγκατασταθεί αντιπαγετικοί ανεμιστήρες.

Οι φορείς της Κοινότητας Νεμέας (συνεταιρισμοί και τοπική αυτοδιοίκηση) αρνήθηκαν να ανταποκριθούν και στη νέα αυτή βελτιωμένη νομοθετική ρύθμιση του ΕΛΓΑ απαιτώντας από τον ΕΛΓΑ να διατηρήσει την ευθύνη λειτουργίας και συντήρησής τους, αναλαμβάνοντας παράλληλα όλα τα σχετικά έξοδα.

Μετά τη νέα αρνητική θέση στη δωρεάν παραχώρηση των μέσων αυτών (ένας ανεμιστήρας κοστίζει σήμερα 8.000.000 δρχ.) ο ΕΛΓΑ στην προσπάθειά του να αξιοποιήσει τα συστήματα αυτά που από το 1985 παρέμειναν στον κάμπο της Νεμέας σε αχρηστία (δεν λειτουργούσαν), απεφάσισε τη δωρεά μετεγκατάστασή τους σε άλλες γεωργικές περιοχές, οι φορείς των οποίων δέχονταν τις νέες νομοθετικές ρυθμίσεις, με τη μόνη υποχρέωση των φορέων να καταβάλουν αυτοί τα έξοδα της μετεγκατάστασης όπως προβλέπει άλλωστε ο ν. 2342/95.

'Υστερα από τα παραπάνω είναι φανερόν ότι αποκλειστική αιτία για το "ξήλωμα" από την περιοχή της Νεμέας των 40 αντιπαγετικών ανεμιστήρων του ΕΛΓΑ και την "πώλησή τους στη γειτονική Αργολίδα" δεν είναι η "παράλογη απαίτηση του ΕΛΓΑ από τους παραγωγούς να πληρώσουν", αλλά η παντελής αδιαφορία των ιδίων των κατοίκων και των φορέων της περιοχής αυτής, να αξιοποιήσουν τη δωρεά αυτή του ΕΛΓΑ.

Ο Υπουργός

ΣΤΕΦ. ΤΖΟΥΜΑΚΑΣ"

42. Στην με αριθμό 1917/8-10-97 ερώτηση δόθηκε με το υπ' αριθμ. 269/29-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1917/8.10.97 που κατέθεσε στη Βουλή η Βουλευτής κ. Φάνη Πάλλη-Πετραλιά, παρακαλούμε να πληροφορήσετε την κ. Βουλευτή σε θέματα της αρμοδιότητάς μας τα εξής:

1. Η διαγράμμιση, η σήμανση, ο καθαρισμός και ο ευπρεπισμός του πρασίνου στις κεντρικές οδικές αρτηρίες που οδηγούν προς ή από το Ολυμπιακό Στάδιο της Αθήνας, δεν έγινε μόνο περιστασιακά, επ' ευκαιρία του Παγκόσμιου Πρωταθλήματος Στίβου, αλλά άρχισε συστηματικά να γίνεται από την αρχή του έτους σε καθημερινή βάση και για όλες ανεξαιρέτως τις οδικές αρτηρίες που ανήκουν στην αρμοδιότητα του Υ.ΠΕ.ΧΩ.Δ.Ε..

Υπάρχει πρόγραμμα καθαρισμού κεντρικών δρόμων του Λεκανοπεδίου Αττικής το οποίο συνεχίζεται μέχρι σήμερα με την εργολαβία "Καθαρισμός οδικών αξόνων και χώρων αρμοδιότητας


 

  

Σελίδα 2080 

ΔΚΕΣΟ" προϋπολογισμού 100.000.000 δρχ. αντικείμενο της οποίας είναι ο καθαρισμός της Λ. Μεσογείων (έως Σταυρό Αγ. Παρασκευής) της Παραλιακής Ε.Ο. (από Στάδιο Ειρήνης και Φιλίας - Αστέρα Βουλιαγμένης), της Λ. Βουλιαγμένης - Αλίμου, της Λ. Κατεχάκη, της Λ. Συγγρού, της Λ. Κηφισίας (έως Κηφισιά), του Ολυμπιακού Σταδίου έως Κηφισίας, της Λ. Πέτρου Ράλλη (από Γ' Νεκτροταφείο - Πειραιώς), σε μηνιαία βάση και για τέσσερις μήνες (λήξη 7-12-97).

Μετά το πέρας της παραπάνω εργολαβίας πρόκειται να δημοπρατηθεί νέα εργολαβία στην οποία θα συμπεριληφθούν και άλλοι βασικοί άξονες όπως η Λεωφ. Κηφισού από Πειραιώς έως τα φανάρια της Κηφισιάς, η Λεωφ. Θηβών από τον Κηφισό έως το Δαφνί, η Ιερά Οδός από Κηφισό έως Δαφνί και η οδός Πειραιώς από Ομόνοια έως Κηφισό.

Επί πλέον δε πρόκειται να δημοπρατηθεί εργολαβία για τη βελτίωση της αισθητικής με χρωματισμό και ανάπλαση πρασίνου στον περιβάλλοντα χώρο σε μεταλλικές και εκ σκυροδέματος γέφυρας προϋπολογισμού 250.000.000 δρχ.

Οι σχετικές εργασίες θα γίνουν στις γέφυρες: Σταυρού, Λ. Καβάλας - Κηφισού, Συγκρότημα γεφυρών Κουκακίου.

Για τους εθνικούς δρόμους που έχει αρμοδιότητα το ΤΕΟ διενεργείται ο καθαρισμός και ευπρεπισμός τους, από ειδικά συνεργεία του ΤΕΟ και των εγκατεστημένων εργολαβιών.

2. Το θέμα των παρανόμως τοποθετημένων πινακίδων αντιμετωπίζεται μέσω εργολαβιών στις οποίες προβλέπεται η σχετική εργασία απομάκρυνσής τους. 'Εχουν γίνει οι δέουσες ενέργειες με εντολές προς τους αναδόχους να προβούν σε αποξήλωση συγκεκριμένων πινακίδων αλλά οι διαφημιστικές εταιρείες προσφεύγουν σχεδόν σε όλες τις περιπτώσεις σε ασφαλιστικά μέτρα, που μέχρι σήμερα αναστέλουν την εφαρμογή των αποφάσεών μας.

Αποφάσεις του Συμβουλίου Επικρατείας που αφορούν δρόμους αρμοδιότητας του ΥΠΕΧΩΔΕ που να μην έχουν υλοποιηθεί δεν υπάρχουν.

'Ομως οι ΟΤΑ που χορηγούν τις άδειες με την ισχύουσα νομοθεσία, συνεχίζουν να εκδίδουν άδειες για την είσπραξη των εσόδων, χωρίς τη σύμφωνη γνώμη των αρμοδίων υπηρεσιών του ΥΠΕΧΩΔΕ όπως έχουν υποχρέωση από το νόμο.

3. Η εγκατάσταση των Φοινίκων έγινε ύστερα από μελέτη της αρμόδιας Δ/νσης του ΥΠΕΧΩΔΕ και έχουν εγκατασταθεί 1700 τεμάχια στις κεντρικές νησίδες της Λ. Συγγρού από Λαγουμιτζή έως Δέλτα Φαλήρου και στην παραλιακή Ε.Ο. (Στάδιο Ε. Φιλίας - Γλυφάδα) και οι οποίοι είναι σε καλή κατάσταση, πλην ορισμένων οι οποίοι έχουν καταστραφεί από τα τροχοφόρα και οι οποίοι θα αντικατασταθούν. Πλην των φοινίκων έχουν εγκατασταθεί 1.200 καλλωπιστικά δένδρα μεγάλης ανάπτυξης και 13.000 τεμ. καλλωπιστικών θάμνων στις κεντρικές νησίδες της Λ. Κηφισίας, Λ. Μεσογείων και Λ. Βουλιαγμένης. Η συνολική δαπάνη όλων των παραπάνω καλλωπιστικών δένδρων και θάμνων ανήλθε στο ποσό των 60.000.000 δρχ.

Στις 30-10-97 πρόκειται να δημοπρατηθούν έξι (6) εργολαβίες προϋπολογισμού 530.000.000 δρχ. για αναμόρφωση συντήρηση πράσινου κεντρικών νησίδων και παραπλεύρων χώρων της Λεωφ. Κηφισίας, Λεωφ. Μεσογείων, Λεωφ. Κατεχάκη, Λ. Βουλιαγμένης, Λεωφ. Καβάλας και παραλιακής Λ. Ποσειδώνος ώστε οι άξονες αυτοί να αποκτήσουν χλοοτάπητες, οι οποίοι καταστράφηκαν με τις λειψυδρίες του 1990-1994.

Ο Υπουργός

Κ. ΛΑΛΙΩΤΗΣ"

43. Στην με αριθμό 1920/8-10-97 ερώτηση δόθηκε με το υπ' αριθμ. 445/29-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1920/8-10-97 σας πληροφορούμε ότι η Γενική Γραμματεία Αθλητισμού έχει καλύψει πλήρως τις υποχρεώσεις της σχετικά με την κατασκευή του Κλειστού Γυμναστηρίου Ωραιοκάστρου Θεσ/νίκης και ουδεμία εκκρεμότητα έχει πλέον.

Τούτο εύκολα συνάγεται αφού η έγγραφη δέσμευσή μας προς το Δήμο Ωραιοκάστρου (Ιούνιος 1996) υλοποιήθηκε με τη χρηματοδότηση των 90.000.000.

Για καλύτερη ενήμερωσή σας, σας γνωρίζουμε ότι η προαναφερόμενη δέσμευση μεταξύ άλλων ανέφερε ότι οποιαδήποτε περαιτέρω οικονομική επιβάρυνση προκύψει για την πλήρη ολοκλήρωση του έργου αυτού θα βαρύνει το Δήμο.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

44. Στην με αριθμό 1931/8-10-97 ερώτηση δόθηκε με το υπ' αριθμ. 377/30-10-97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 1931/8.10.97 των Βουλευτών κυρίων Στέλλας Αλφιέρη και Σπ. Δανέλλη, η οποία κατατέθηκε στη Βουλή των Ελλήνων και αφορά τις υποχρεώσεις του Οίκου Ναύτου έναντι των φαρμακείων της Χώρας, σας πληροφορούμε τα ακόλουθα:

1. Η προσωρινή αναστολή εκτέλεσης των συνταγών του Ο.Ν. από φαρμακευτικούς Συλλόγους της Χώρας διήρκεσε μόνο λίγες ημέρες επειδή υπήρξε ολιγοήμερη καθυστέρηση των οφειλών στα φαρμακεία, παρότι είχε δοθεί η διαβεβαίωση ότι το πρόβλημα είχε καθαρά ταμειακό χαρακτήρα, και η πληρωμή των ήταν θέμα ολίγων μόνο ημερών.

2. Είναι γεγονός ότι λόγω της γνωστής κατάστασης που επικρατεί στον Οίκο Ναύτου επί πολλά χρόνια, τα απαιτούμενα κονδύλια για τη λειτουργία του Ο.Ν. και την παροχή ιατροφαρμακευτικής περίθαλψης στους ασφαλισμένους του, προέρχονται από τον Κρατικό Προϋπολογισμό σε ποσοστό τουλάχιστον 80%.

3. Το τελευταίο διάστημα γίνεται μεγάλη προσπάθεια τόσο από το Υ.Ε.Ν. όσο και από τη Διοίκηση του Ο.Ν. αφ' ενός να αναδιοργανωθεί και να εξυγιανθεί το Ταμείο και αφ' ετέρου να εξευρεθεί τρόπος κάλυψης των προηγουμένων οφειλών του.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

45. Στην με αριθμό 1933/8-10-97 ερώτηση δόθηκε με το υπ' αριθμ. 444/29-10-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1933/8-10-97 που κατέθεσε ο Βουλευτής κ. Λ. Κουρής, σας πληροφορούμε ότι πολύ πρόσφατα ο Δήμος Σπάτων υπέβαλε στη Γενική Γραμματεία Αθλητισμού αίτημα για την κατασκευή Κλειστού Γυμναστηρίου, το οποίο και θα εξεταστεί στο Σχεδιασμό 'Εργων έτους 1998.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

46. Στην με αριθμό 1934/8.10.97 ερώτηση δόθηκε με το υπ' αριθμ. 378/29.10.97 έγγραφο από τον Υπουργό Εμπορικής Ναυτιλίας η ακόλουθη απάντηση:

"1. Απαντώντας στην ερώτηση 1934/8.10.97 που κατατέθηκε από τον Βουλευτή κ. Α. Νεράντζη και αναφέρεται, μεταξύ των άλλων, στην πορεία υλοποίησης των 26 σημείων που είχαν εξαγγελθεί από το Συντονιστικό Διυπουργικό 'Οργανο για τη ΝΖΠ, σας πληροφορούμε ότι το σύνολο των θεμάτων που περιλαμβάνονται στα 26 σημεία "αρμοδιότητας ΟΛΠ, έχουν υλοποιηθεί ή βρίσκονται στη διαδικασία υλοποίησης. Αναλυτικότερα:

α. Τα υπό στοιχεία:

.2(χαρακτηρισμός επισκευαστικής ζώνης)

.5(διαμόρφωση ΝΖΠ/δρόμοι, στάθμευση)

.9β(επισκευή δύο μονίμων δεξαμενών)

.10(επισκευές κλιμακίων κλπ)

.12(καθαρισμός χώρων ΝΖΠ)

έχουν ολοκληρωθεί εντός του 1996.

β. Τα υπό στοιχεία:


 

  

Σελίδα 2081 

.8(B' φάση έργων ΝΖΠ/ηλεκτροδότηση- ύδρευση-οδοστρώματα)

.9α (επισκευή μικρής πλωτής δεξαμενής)

.13(κατασκευή Κέντρου Υγείας)

έχουν επίσης υλοποιηθεί εντός του 1997

γ. Τα ακόλουθα σημεία-ενέργειες πρόκειται να ολοκληρωθούν προσεχώς, ως ακολούθως:

.6 Μέχρι του Δεκεμβρίου 1997 αναμένεται να λειτουργήσει ο υποσταθμός της ΔΕΗ και οι παροχές ηλεκτρικού ρεύματος στο Προβλήτα Δραπετσώνας.

.7 Το έργο επισκευής του προβλήτα Μώλου Δραπετσώνας βρίσκεται στη διαδικασία ανάδειξης εργολάβου η οποία πρέπει να ολοκληρωθεί μέχρι τις 22/11/97.

.ΙΙ. Ο Ναυπηγικός Γερανός του Προβλήτα ΙΙ που έχει ήδη τοποθετηθεί στο τέλος Ιουνίου 1997 αναμένεται να λειτουργήσει σύντομα μετά την παράδοση του καλωδίου τροφοδοσίας.

2. Τα λοιπά θέματα δεν αφορούν αρμοδιότητες του ΥΕΝ και τα Υπουργεία στα οποία επίσης απευθύνεται η σχετική ερώτηση καθώς και το Υπ. Υγείας, που κοινοποιείται το παρόν με φωτ/φο σχετικού, παρακαλούνται για τις δικές τους ενέργειες.

Ο Υπουργός

ΣΤΑΥΡΟΣ Α. ΣΟΥΜΑΚΗΣ"

47. Στην με αριθμό 1936/8.10.97 ερώτηση δόθηκε με το υπ' αριθμ. 5957/24.10.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αρ.1936/8.10.97 που κατέθεσε στη Βουλή ο Βουλευτής κ. Ι. Παπαδόπουλος, σχετικά με την αισθητική βελτίωση της κατασκευής του στεγάστρου του σιδηροδρομικού σταθμού Λαρίσης, σας διαβιβάζουμε το σχετικό έγγραφο με αρ.πρωτ. 203005/16.10.97 του Δ/ντος Συμβούλου του Οργανισμού Σιδηροδρόμων Ελλάδος Α.Ε.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

48. Στην με αριθμό 1938/8.10.97 ερώτηση δόθηκε με το υπ' αριθμ. 273/29.10.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1938/8.10.97 που κατέθεσε στη Βουλή ο Βουλευτής κ. Λεωνίδας Κουρής παρακαλούμε να πληροφορήσετε τον κύριο Βουλευτή ότι με την απόφαση Δ3β/0/6/157-Α/23.9.97 εγκρίθηκε η πίστωση 100.000.000 δρχ. και συντάσσεται μελέτη για τη δημοπράτηση του ηλεκτροφωτισμού του οδικού τμήματος της Ε.Ο. Αθηνών-Κορίνθου από τη γέφυρα Ασπροπύργου μέχρι τη γέφυρα Μάνδρας. Η εκτέλεση του έργου προβλέπεται να αρχίσει στις αρχές του 1998.

Ο Υπουργός

Κ.ΛΑΛΙΩΤΗΣ"

49. Στην με αριθμό 1939/8.10.97 ερώτηση δόθηκε με το υπ' αριθμ. 1366/29.10.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Απαντώντας στην ερώτηση 1939/8.10.97 που κατατέθηκε στη Βουλή των Ελλήνων από τους Βουλευτές κυρίους Δ.Κωστόπουλο και Σ. Κόρακα, σε ότι αφορά το θέμα του ύψους των επιβαρύνσεων από τόκους δανείων που χορηγούνται από τις Εμπορικές Τράπεζες, θέμα που είναι της αρμοδιότητάς μας, σας γνωρίζουμε τα εξής:

Με το ν.1083/80 και την απόφαση Νομισματικής Επιτροπής 289/80 επιτράπηκε ο ελεύθερος ανατοκισμός των ληξιπρόθεσμων τραπεζικών χορηγήσεων. Το καθεστώς αυτό μετεβλήθη με την ΠΔ/ΤΕ 2394/15.7.96 με την οποία καθορίστηκε ότι επί των νέων συμβάσεων δανείων το επιτόκιο υπερημερίας δεν δύναται να υπερβαίνει πάνω από 2,5 εκατοστιαίες μονάδες το επιτόκιο ενήμερου δανείου και η συχνότητα εντοκισμού εφόσον καθίστανται ληξιπρόθεσμα και απαιτητά μετά την 1.8.1996 δεν μπορεί να υπερβαίνει τη συχνότητα εκτοκισμού που είχε συμφωνηθεί στη δανειακή σύμβαση για την ενήμερη εξυπηρέτηση των οφειλών. Η 'Ενωση Ελληνικών Τραπεζών έχει συστήσει στα μέλη της να επεκτείνουν την ως άνω ρύθμιση και στα υφιστάμενα κατά την 1.8.1996 υπόλοιπα δανείων. 'Οπως είναι ευνόητο, η επέκταση της ρύθμισης αναδρομικά δεν μπορεί να θεσμοθετηθεί από την Τράπεζα της Ελλάδος.

Για την ενίσχυση της διαφάνειας των τραπεζικών συναλλαγών και την ορθή πληροφόρηση των συναλλασσομένων για τους όρους δανεισμού, η Τράπεζα της Ελλάδος καθόρισε πλαίσιο πληροφόρησης με την έκδοση της ΠΔ/ΤΕ 1969/91 και την Εγκύκλιο Διοίκησης 21/95. Ειδικότερα, στην Εγκύκλιο Διοίκησης 21/95 αναφέρεται ότι οι τράπεζες οφείλουν να πληροφορούν το δανειολήπτη για το ύψος του επιτοκίου, τον τρόπο υπολογισμού των τόκων, το επιτόκιο υπερημερίας και τον τρόπο καθορισμού του κλπ., ώστε να είναι πλήρως κατανοητές από το δανειολήπτη οι υποχρεώσεις που αναλαμβάνει μέσω των συμβάσεων χρηματοδότησης.

Σύφμωνα με τα τελευταία διαθέσιμα στοιχεία, η σημαντική αποκλιμάκωση του πληθωρισμού, σε συνδυασμό με την ασκούμενη αντιπληθωριστική συναλλαγματική πολιτική, επέτρεψε τη διαμόρφωση του μέσου επιτοκίου με το οποίο επιβαρύνονται τα δραχμικά δάνεια σε 18,5% (από 28,4% το 1993). Επιπλέον ποσοστό 38,6% (έναντι 16,2% το 1993) των δανείων του ιδιωτικού τομέα αφορά σε δάνεια σε συνάλλαγμα, με πολύ χαμηλότερα ονομαστικά επιτόκια. 'Οπως είναι αυτονόητο, λόγω των διευρυμένων πλέον δυνατοτήτων δανεισμού των επιχειρήσεων σε δραχμές ή συνάλλαγμα, από πιστωτικά ιδρύματα που είναι εγκατεστημένα στην Ελλάδα ή απευθείας από τράπεζες του εξωτερικού, και του, κατά συνέπεια, αυξημένου ανταγωνισμού, το κόστος δανεισμού των επιχειρήσεων έχει συμπιεσθεί σημαντικά στα τρία τελευταία έτη, όπως επίσης έχει συμπιεσθεί σημαντικά στα τρία τελευταία έτη, όπως επίσης έχει συμπιεσθεί και η διαφορά μεταξύ επιτοκίων χορηγήσεων και επιτοκίων καταθέσεων (ecart). H ολοκλήρωση των χρηματοπιστωτικών αγορών στον ευρωπαϊκό χώρο αναμένεται να οδηγήσει σε περαιτέρω συμπίεση αυτής της διαφοράς επιτοκίων (ecart) δεδομένου ότι, όπως επανειλημμένα έχει επισημανθεί και από την Κυβέρνηση και από την Τράπεζα της Ελλάδος, υπάρχουν περιθώρια για περιορισμό του ecart.

Τέλος, σε ότι αφορά τα φορολογικά θέματα, θα απαντήσει στη Βουλή ο αρμόδιος Υφυπουργός κ. Γ. Δρυς καθώς και το Υπουργείου Αιγαίου (το οποίο είναι συναποδέκτης της ερώτησης) για τα θέματα της αρμοδιότητάς του.

Ο Υπουργός

Γ.ΠΑΠΑΝΤΩΝΙΟΥ"

50. Στην με αριθμό 1942/8.10.97 ερώτηση δόθηκε με το υπ' αριθμ. 1590/27.10.97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση 1942/8.10.97 των Βουλευτών κυρίων Σπύρου Δανέλλη και Πέτρου Κουναλάκη, σας πληροφορούμε τα εξής:

Mε αφορμή διαμαρτυρίες ενός περιοίκου καθώς και την από 30.7.94 έκφραση ενδιαφέροντος σχολών αρχαιολογίας ξένων πανεπιστημίων για την προστασία των αρχαίων λατομείων Μαραθιού Πάρου, από τη λειτουργία των σύγχρονων λατομείων μαρμάρου, το Υπουργείο μας συγκρότησε επιτροπή η οποία διενήργησε μετρήσεις δονήσεων εντός των στοών των αρχαίων λατομείων.

Από τις μετρήσεις αυτές προέκυψε, ότι δεν υπάρχουν κίνδυνοι για τα αρχαία λατομεία από τις διενεργούμενες εκρήξεις, εφόσον τηρούνται οι εντολές της Επιθεωρήσεως Μεταλλείων.

Εξάλλου, η επέκταση των σύγχρονων λατομείων βρίσκεται σε μεγαλύτερη απόσταση από τα αρχαία λατομεία και έγινε


 

  

Σελίδα 2082 

μεταγενέστερα με τη σύμφωνη γνώμη της αρχαιολογικής Υπηρεσίας.

Η Υπουργός

ΒΑΣΩ ΠΑΠΑΝΔΡΕΟΥ"

51. Στην με αριθμό 1944/8.10.97 ερώτηση δόθηκε με το υπ' αριθμ. 24/24.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1944/8.10.97 που κατέθεσε ο Βουλευτής κ. Σπύρου Σπύρος σας πληροφορούμε τα εξής:

Η Πολιτεία στα πλαίσια εξυγίανσης, των αγροτικών συν/κών Οργανώσεων, ανέλαβε να καλύψει χρέη τους που προέκυψαν από ζημιές που οφείλονται στην άσκηση παρεμβατικής Πολιτικής, με εντολή και για λογαριασμό του Κράτους.

Η ρύθμιση των χρεών πέραν των διαλαμβανομένων στο υπό ψήφιση νομοσχέδιο είναι θέμα ευρύτερης Κυβερνητικής Πολιτικής.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

52. Στην με αριθμό 1946/8.10.97 ερώτηση δόθηκε με το υπ' αριθμ. 21/23.10.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 8.10.97 εγγράφου σας, σχετικά με την αριθμ.1946/8.10.97 ερώτηση, που κατέθεσε ο Βουλευτής κ. Α. Καραμάριος σας γνωρίζουμε τα ακόλουθα:

1. Με τις διατάξεις του ν. 2127/93, όπως ισχύει, στα πλαίσια της δυνατότητας που παρέχει η σχετική Κοινοτική Νομοθεσία (Οδηγία 92/84 ΕΟΚ), καθιερώθηκε μειωμένος κατά 50% συντελεστής Ε.Φ.Κ. στην αιθυλική αλκοόλη για τα προϊόντα που παράγονται στην περιοχή Δωδεκανήσου, προέρχονται από άλλα Κράτη-Μέλη της Ευρωπαϊκής 'Ενωσης ή εισάγονται από Τρίτες προς την Κοινότητα Χώρες, για να καταναλωθούν στην περιοχή αυτή. Ο μειωμένος αυτός συντελεστής δεν μπορεί να είναι κατώτερος από το 50% του κανονικού Εθνικού συντελεστή που ισχύει για την αιθυλική αλκοόλη.

2. Ο κυριότερος δικαιολογητικός λόγος για την καθιέρωση του ευνοϊκού αυτού καθεστώτος, ήταν η αναγνώριση της ιδιαιτερότητας της περιοχής αυτής και η ανάγκη ενίσχυσης της, λόγω και του πρόσθετου μεταφορικού κόστους με το οποίο επιβαρύνονται τα προϊόντα στην περιοχή αυτή.

3. Στην πράξη, η ευνοϊκή αυτή μεταχείριση καταλήγει προς όφελος των εισαγομένων αλκοολούχων ποτών (Ουίσκι-Τζιν-Βότκα κλπ) και κυρίως του Ουίσκυ που παρουσιάζει την μεγαλύτερη κατανάλωση, αφού η φορολογική του επιβάρυνση στην περιοχή αυτή, εξομοιώνεται με αυτή του Ελληνικού παραδοσιακού ποτού δηλαδή του Ούζου. Επιπλέον, λόγω της γεωγραφικής ιδιαιτερότητας της περιοχής αυτής και της αδυναμίας ασκήσεως αποτελεσματικού ελέγχου της διακίνησης των ποτών, παρατηρείται καταστρατήγηση του καθεστώτος με την παράνομη μεταφορά και κατανάλωση των προϊόντων αυτών στις λοιπές περιοχές της Χώρας. Αυτό έχει ως αποτέλεσμα, εκτός από την απώλεια Δημοσιονομικών εσόδων τη στρέβλωση των κανόνων του υγιούς ανταγωνισμού και την υποβολή διαμαρτυριών και παραπόνων από μέρους των παραγωγών και εισαγωγέων της λοιπής Ελλάδος.

4. Στα πλαίσια αυτά και λόγω της ανάγκης, γενικότερα, εξυγίανσης του τομέα "αλκοόλης-αλκοολούχα ποτά" όπου διενεργούνται σε ευρεία έκταση λαθρεμπορικές πράξεις με αποτέλεσμα την απώλεια σημαντικών δημοσίων εσόδων οι αρμόδιες υπηρεσίες με τη συγκρότηση ειδικών επιτροπών μελετούν τα διάφορα προβλήματα μεταξύ των οποίων και το ειδικό καθεστώς της Δωδεκανήσου προκειμένου να ληφθούν οριστικές αποφάσεις.

Ο Υφυπουργός

Γ. ΔΡΥΣ"

53. Στην με αριθμό 1947/8.10.97 ερώτηση δόθηκε με το υπ' αριθμ. 380/24.10.97 έγγραφο από τον Υπουργό Εμπορικής Ναυτιλίας η ακόλουθη απάντηση:

"1. Απαντώντας στην 1947/25.9.97 ερώτηση του Βουλευτού κ. Ε.Α.Μπεντενιώτη, αναφορικά με την ανάγκη προστασίας του λιμένα Αίγινας σας γνωρίζουμε ότι:

1.1 Το ΥΕΝ θεωρεί απαραίτητη την κατασκευή εξωτερικού προστατευτικού έργου στο λιμένα Αίγινας.

1.2 Η αποδοχή ή μη των μελετών, που έχουν ήδη εκπονηθεί για το σκοπό αυτό, από άποψη Εναλίων Αρχαιοτήτων, ανήκει στην αρμοδιότητα του Υπουργείου Πολιτισμού.

2. Το ΥΠ.ΠΟ, που κοινοποιείται το παρόν με φωτοαντίγραφο του σχετικού, παρακαλείται για τις κατά λόγο αρμοδιότητας ενέργειες.

Ο Υπουργός

ΣΤΑΥΡΟΣ Α. ΣΟΥΜΑΚΗΣ"

54. Στην με αριθμό 1953/9.10.97 ερώτηση δόθηκε με το υπ' αριθμ. 6008/24.10.97 έγγραφο από τον Υφυπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ.1953/9.10.97 που κατέθεσε στη Βουλή ο Βουλευτής κ. Γ.Καλαντζής σχετικά με την κατασκευή της σιδηροδρομικής γραμμής Τοξοτών - Νεας Καρβάλης Καβάλας σας διαβιβάζουμε το σχετικό έγγραφο με αρ.πρ.173550/22.10.97 του Διευθύνοντος Συμβούλου του Οργανισμού Σιδηροδρόμων Ελλάδος.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

55. Στην με αριθμό 1966/910.97 ερώτηση δόθηκε με το υπ' αριθμ. 386/24.10.97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 1966/9.10.1997 των Βουλευτών κυρίων Κόρακα Στρατή και Κωστόπουλου Δημήτρη, σας γνωρίζουμε τα εξής:

Σύμφωνα με τις διατάξεις του αρθρου 61 παρ.6 του ν.3170/1955, όπως αυτές τροποποιήθηκαν με το άρθρο 8 παρ.2 του ΝΔ 87/1969 (ΦΕΚ 5Α/69) απογεγραμμένοι ναυτικοί εργαζόμενοι σε ελληνικά πλοία που δεν είναι εφοδιασμένα με ναυτολόγιο (λόγω παροπλισμού, επισκευών κλπ) καταβάλλουν στο ΝΑΤ εισφορές αντίστοιχες προς το αποδεικτικό ναυτικής ικανότητας, το οποίο κατέχουν και την κατηγορία του πλοίου επί του οποίου εργάζονται.

Οι εισφορές αυτές καταβάλλονται με βάση μισθοδοτικές καταστάσεις, οι οποίες θεωρούνται από Λιμενική Αρχή και στη συνέχεια με μέριμνα του πλοιοκτήτη προσκομίζονται στο ΝΑΤ για εξόφληση.

Για την αντιμετώπιση τυχόν καθυστέρησης σε ό,τι αφορά στην προσκόμιση των μισθοδοτικών καταστάσεων στο ΝΑΤ, διαβιβάζονται από το Κεντρικό Λιμεναρχείο Πειραιά σ'αυτό αντίγραφα των καταστάσεων που έχουν θεωρηθεί. 

Σε καμία περίπτωση δεν χορηγείται νέο ναυτολόγιο αν δεν εξοφληθεί το προηγούμενο και μεταφορά της οφειλής του παλαιού ναυτολογίου στο νέο δεν επιτρέπεται, σύμφωνα με τις διατάξεις του νόμου 1711/87.

Σε περίπτωση μη εξόφλησης των προαναφερομένων οφειλών λαμβάνονται όλα τα προβλεπόμενα αναγκαστικά μέτρα εκ μέρους του ΝΑΤ για τη διασφάλιση των απαιτήσεών του.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

56. Στην με αριθμό 2005/10.10.97 ερώτηση δόθηκε με το υπ' αριθμ. 1211/24.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2005/10.10.97 που κατέθεσε ο Βουλευτής κ. Στ. Δήμας, σας πληροφορούμε ότι αρμόδια για τη μεταφορά της χωματερής και τις επιπτώσεις αυτής στην υγεία των μαθητών είναι αντίστοιχα τα συνερωτώμενα


 

  

Σελίδα 2083 

Υπουργεία Περιβάλλοντος, Χωροταξίας και Δημοσίων 'Εργων και Υγείας και Πρόνοιας επισημαίνοντας και από πλευράς μας την ανάγκη εξεύρεσης λύσης για μεταφορά της χωματερής από το χώρο που είναι σήεμρα σε άλλο χώρο μακράν του σχολικού συγκροτήματος Λευκάδας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

57. Στην με αριθμό 2026/13.10.97 ερώτηση δόθηκε με το υπ' αριθμ. 390/24.10.97 έγγραφο από τον Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 2026/13.10.1997 των Βουλευτών κυρίων Στέλλας Αλφιέρη, Ε. Αποστόλου και Ιωάννη Δραγασάκη, σας γνωρίζουμε τα εξής:

Σε καμία περίπτωση δεν χορηγείται νέο ναυτολόγιο αν δεν εξοφληθεί το προηγούμενο και μεταφορά της οφειλής του παλαιού ναυτολογίου στο νέο δεν επιτρέπεται, σύμφωνα με τις διατάξεις του νόμου 1711/87.

Σε περίπτωση μη εξόφλησης των προαναφερομένων οφειλών λαμβάνονται όλα τα προβλεπόμενα αναγκαστικά μέτρα εκ μέρους του ΝΑΤ, όπως βεβαίωση των οφειλών στο Δημόσιο Ταμείο, μήνυση κατά των εκ του νόμου προβλεπομένων οφειλετών, κατάσχεση περιουσιακών στοιχείων κ.α., προκειμένου να διασφαλισθούν οι απαιτήσεις του Ταμείου.

Ο Υπουργός

ΣΤΑΥΡΟΣ Α. ΣΟΥΜΑΚΗΣ"

58. Στην με αριθμό 2027/13.10.97 ερώτηση δόθηκε με το υπ' αριθμ. 1229/13.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2027/13.10.97 που κατέθεσε ο Βουλευτής κ. Π. Ψωμιάδης, σας γνωρίζουμε τα ακόλουθα:

Η ελληνόγλωσση εκπαίδευση παρέχεται στην Ο.Δ. Γερμανίας, μεταξύ άλλων, και σε Τμήματα Μητρικής Γλώσσας (Τ.Μ.Γ.).

Τα Τ.Μ.Γ. (πρώτης και δεύτερης βαθμίδας εκπαίδευσης) εποπτεύονται και χρηματοδοτούνται είτε από την ελληνική πλευρά (στα πλαίσια της προσπάθειας της να προσφέρει ελληνόγλωσση εκπαίδευση σε περιοχές όπου δεν λειτουργούν αμιγή ελληνικά σχολεία ή οι ώρες του ενταγμένου στα γερμανικά σχολεία ελληνόγλωσσου προγράμματος είναι περιορισμένες), είτε από τη γερμανική πλευρά, στα πλαίσια της υποχρέωσής της για παροχή στους αλλοδαπούς μαθητές εκπαίδευσης στη μητρική τους γλώσσα, εφόσον αυτή δεν προσφέρεται στα γερμανικά σχολεία (τα τμήματα αυτά γερμανικής ευθύνης ονομάζονται και "ενταγμένα").

Στα Τ.Μ.Γ. διδάσκουν αποσπασμένοι και αμειβόμενοι από το ΥΠΕΠΘ εκπαιδευτικοί ή ιδιωτικοί εκπαιδευτικοί που προσλαμβάνονται από τη γερμανική πλευρά.

Το Υπουργείο, μέσω των γραφείων Σ.Ε., καταβάλλει κάθε προσπάθεια ώστε να εξσφαλίζεται η συνεργασία της ελληνικής και της γερμανικής πλευράς στο θέμα των προσλήψεων του εκπαιδευτικού προσωπικού που στελεχώνει τα ενταγμένα στα γερμανικά σχολεία Τ.Μ.Γ., ώστε να αντιμετωπισθούν τα διάφορα προβλήματα που αφορούν τους ενταγμένους 'Ελληνες εκπαιδευτικούς. Ειδικότερα, στα πλαίσια αυτής της συνεργασίας, έχει ζητήσει η πρόσληψη εκπαδιευτικών στα γερμανικά σχολεία να γίνεται μετά από πρόταση της ελληνικής πλευράς (γραφεία Σ.Ε.) και η σύμβαση εργασίας που υπογράφεται με τους 'Ελληνες εκπαιδευτικούς να έχει περιορισμένη διάρκεια.

Ο στόχος αυτός της συνεργασίας σε γενικές γραμμές έχει επιτευχθεί. Εννοείται βέβαια ότι δεν θα μπορούσε η ελληνική πλευρά να επιβάλλει τη θέση της αυτή σε κάθε περίπτωση στους γερμανικούς φορείς, οι οποίοι διατηρούν το δικαίωμα να επιλέγουν τους εκπαιδευτικούς για τις εκπαιδευτικές μονάδες που εποπτεύονται και χρηματοδοτούνται από αυτούς.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

59. Στην με αριθμό 2028/13.10.97 ερώτηση δόθηκε με το υπ' αριθμ. 44878/29.10.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 2028/13.10.97 που κατατέθηκε στη Βουλή των Ελλήνων από το Βουλευτή κ. Α. Παπαληγούρα και αναφέρεται στο πιο πάνω θέμα, σύμφωνα με όσα μας γνώρισε η Περιφέρεια Πελοποννήσου, σας πληροφορούμε ότι η Κοινότητα Καισαρίου είχε υποβάλλει σχετικό αίτημα από το Μάιο 1997 στη Ν.Α. για κοινοτική οδοποιία, διαμόρφωση γηπέδου και αντικατάσταση δικτύου ύδρευσης.

Από τη Ν.Α. Κορινθίας ικανοποιήθηκαν τα δύο πρώτα αιτήματα ενώ της αντικατάστασης δεν μπόρεσε να ικανοποιηθεί λόγω του υψηλού κόστους του έργου σε σύγκριση με τις πιστώσεις που διαθέτει η ΣΑΝΑ/1. Χαρακτηριστικά αναφέρουμε ότι για την ύδρευση όλων των ΟΤΑ των Νομών διατέθηκαν για το 1997 από τη ΣΑΝΑ/1 25 εκ. δρχ.

Ωστόσο στο νέο πρόγραμμα της ΣΑΝΑ/1 για το 1998 και μετά από την ιεράρχηση των αιτημάτων η Ν.Α. Κορινθίας στο μέτρο των δυνατοτήτων της θα προσπαθήσει να ικανοποιήσει το αίτημα.

Ο Υφυπουργός

Λ. ΠΑΠΑΔΗΜΑΣ"

60. Στην με αριθμό 2036/13.10.97 ερώτηση δόθηκε με το υπ' αριθμ. 467/23.10.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Απαντώντας στην ερώτηση με αριθ. πρωτ. 2036/13.10.1997 του Βουλευτή κ. Ν. Νικολόπουλου, σας πληροφορούμε:

1. Τα θέματα που αφορούν την κατάρτιση του νέου προϋπολογισμού θα δημοσιοποιηθούν μετά την κατάθεσή του στη Βουλή.

2. Η αύξηση των φορολογικών εσόδων του νέου προϋπολογισμού θα στηριχθεί στην υλοποίηση των πρόσφατων φορολογικών μεταρρυθμίσεων και στην αυστηροποίηση των ελεγκτικών μηχανισμών του Υπ. Οικονομικών.

3. Το έλλειμμα της Γενικής Κυβέρνησης μειώνεται, σύμφωνα με το σχεδιασμό του Προγράμματος Σύγκλισης, ενώ για το 1998 προβλέπεται να διαμορφωθεί κάτω του 3% του Α.Ε.Π.

Ο Υπουργός

Γ. ΠΑΠΑΝΤΩΝΙΟΥ"

61. Στην με αριθμό 2058/14.10.97 ερώτηση δόθηκε με το υπ' αριθμ. 1231/24.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2058/14.10.97 που κατέθεσε ο Βουλευτής κ. Π. Κρητικός, σας γνωρίζουμε ότι το 2ο Δημοτικό Σχολείο Νίκαιας στεγάζεται σε καινούριο κτίριο στη συμβολή των οδών Πέτρου Ράλλη και Κύπρου.

Το κτίριο της οδού Καισαρείας, μετά τη μεταστέγαση του 2ου Δ.Σ. ανήκει στην αρμοδιότητα του Δήμου Νικαίας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

62. Στην με αριθμό 2067/14.10.97 ερώτηση δόθηκε με το υπ' αριθμ. 51/24.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2067/14.10.97 που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής:

Σύμφωνα με τις δ/ξεις του ν.2346/95 το ανώτατο όριο των, εκτός έδρας ημερών, κατ' έτος είναι 120 για κάθε υπάλληλο. Υπέρβαση του εν λόγω ορίου μπορεί να γίνει μόνο για την αντιμετώπιση συγκεκριμένων εκτάκτων γεγονότων (πυρκαγϊές, πλημμύρες κλπ.)

Με το άρθρο 30 του ν.2470/97 "Αναμόρφωση μισθολογίου του προσωπικού της Δημόσιας Διοίκησης και άλλες συναφείς διατάξεις" εξαιρέθηκαν υπό ορισμένες προϋποθέσεις, μόνο οι γεωτεχνικοί υπάλληλοι του Υπουργείου Γεωργίας Γεωπόνοι,


 

  

Σελίδα 2084 

Δασολόγοι, Κτηνίατροι, Ιχθυολόγοι και Γεωλόγοι).

'Ηδη από τα μέσα Ιουνίου 1997 έχει υπογραφεί από τον κ. Υπουργό Γεωργίας σχέδιο κοινής Υπουργικής απόφασης για αύξηση των εκτός έδρας ημερών των γεωτεχνικών υπαλλήλων του Υπ. Γεωργίας. Το εν λόγω σχέδιο απόφασης εστάλη στο Υπ. Οικονομικών (Γ.Λ.Κ.) και με το αριθ. πρωτ.19192/4.7.97 έγγραφό μας. Ο αρμόδιος Υφυπουργός κ. Χριστοδουλάκης υπέγραψε την εν λόγω απόφαση. Το σχέδιο απόφασης εστάλη στον Υπουργό κ. Αλέκο Παπαδόπουλο και εκκρεμεί η τελική έγκριση.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

63. Στην με αριθμό 2092/14.10.97 ερώτηση δόθηκε με το υπ' αριθμ. 1707/23.10.97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 2092/14.10.97 που κατατέθηκε στη Βουλή από το Βουλευτή κ. Θεοφάνη Δημοσχάκη, σχετικά με καθυστέρηση του ΟΓΑ στην εξόφληση των λογαριασμών των φαρμακείων, σας γνωρίζουμε τα εξής:

Ο ΟΓΑ επί σειρά ετών είναι απόλυτα συνεπής στις υποχρεώσεις του και η κατά τους τελευταίους μήνες καθυστέρηση της πληρωμής των λογαριασμών των φαρμακοποιών, για μικρό χρονικό διάστημα, οφείλεται καθαρά σε διαδικαστικούς λόγους.

Πάντως καταβάλλεται κάθε δυνατή προσπάθεια για την έγκαιρη εξόφληση των υποχρεώσεων του Οργανισμού προς τα φαρμακεία της χώρας.

'Ηδη στις 16.10.97 καταβλήθηκε στα φαρμακεία η δεύτερη δόση του Ιουλίου 97, ύψους 5,5 δισ. δραχμών, και στις 17.10.97 το ποσό των 2,4 δισ. δραχμών, για εξόφληση λογαριασμών της πρώτης δόσης Αυγούστου 97, τον επόμενο δε μήνα θα εξοφληθούν οι λογαριασμοί της δεύτερης δόσης του Αυγούστου 97, ποσού 1,085 δισ. δραχμών.

Ο ΟΓΑ θα καταβάλλει περαιτέρω για την καταβολή των χρημάτων αυτών σύμφωνα με τις καταστατικές του διατάξεις.

Ο Υφυπουργός

ΝΙΚΟΣ ΦΑΡΜΑΚΗΣ"

64. Στην με αριθμό 2110/15.10.97 ερώτηση δόθηκε με το υπ' αριθμ. 1244/24.10.97 έγγραφο από τον Υφυπουργό Εθνικής Παιδείας και Θρησκευματών η ακόλουθη απάντηση:

"Απαντώντας στην ερώτηση με αριθμό 2110/15.10.1997 που κατέθεσε ο Βουλευτής κ. Π. Ψωμιάδης σας γνωρίζουμε τα ακόλουθα:

Την έκδοση της απόφασης αρ. Φ.821.5/Σ 472/Ζ1/ 7089/13.11.1996, περί παράτασης της απόσπασης και του κ. Κωνσταντίνου Καρπενησιώτη "για το συντονισμό του έργου των γραφείων συντονιστών εκπαίδευσης των χωρών της Δυτικής Ευρώπης στην Πρεσβεία της Ελλάδος στη Βόννη", επέβαλαν επιτακτικές υπηρεσιακές ανάγκες, οι οποίες δημιουργήθηκαν τόσο εκ της παντελούς έλλειψης συντονιστών εκπαίδευσης εξωτερικού και της ανάγκης ενιαίας αντιμετώπισης των αναφυομένων εκπαιδευτικών προβλημάτων, όσο και εκ του γεγονότος ότι υπήρξαν αντιδράσεις και διαμαρτυρίες ορισμένων προϊσταμένων πρεσβειών και προξενείων για φόρτο εργασίας και ανάληψη ευθυνών για θέματα που δεν εγνώριζαν.

Εξάλλου η εφαρμογή των διατάξεων της παρ.1 του άρθρου 17 του ν.2413/96, οι οποίες ορίζουν ότι: "To συντονιστή εκπαίδευσης μιας περιοχής ευθύνης, απόντα ή κωλυόμενο αναπληρώνει συντονιστής άλλης περιοχής...."

Αν η θέση συντονιστή εκπαίδευσης μιας περιοχής είναι κενή, τα καθήκοντα αυτού ασκεί προσωρινά ο προϊστάμενος της οικείας διπλωματικής ή προξενικής αρχής, προϋποθέτουν την ολοκλήρωση της λειτουργίας του θεσμού των συντονιστών εκπαίδευσης εξωτερικού. Δεδομένου ότι μέχρι και σήμερα δεν έχει ολοκληρωθεί η διαδικασία απόσπασης εκπαιδευτικών σε θέσεις συντονιστών εκπαίδευσης εξωτερικού, η ανωτέρω διάταξη έχει πρακτικές δυσκολίες εφαρμογής.

Εν κατακλείδι σημειώνουμε ότι οι διαδικασίες πλήρωσης των θέσεων των συντονιστών εξωτερικού θα επιταχυνθούν, στο μέτρο του δυνατού, και ελπίζουμε ότι εντός των προσεχών μηνών όλες οι θέσεις αυτές θα πληρωθούν.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

65. Στην με αριθμό 2115/15.10.97 ερώτηση δόθηκε με το υπ' αριθμ. 1245/24.10.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 2115/15.10.97 που κατέθεσε ο Βουλευτής κ. Ιωάννης Καρακώστας, σας γνωρίζουμε ότι το Υπουργείο μόλις ενημερώθηκε για τη μη αποδέσμευση των μαθητών της Α' τάξης του Ελληνικού Δημοτικού Σχολείου Ντόρτμουντ, κίνησε άμεσα τις απαραίτητες διαδικασίες για τη μη εφαρμογή του μέτρου της γερμανικής πλευράς.

Ο Αναπληρωτής Σ.Ε.Δ.Ε. συνάντησε στο Ντόρτμουντ τον αρμόδιο Διευθυντή της Σχολικής Υπηρεσίας για την φοίτηση αλλοδαπών παιδιών κ. Νolte και του ζήτησε οι μαθητές της Α' Δημοτικού να τύχουν αποδέσμευσης, για να μπορέσουν να φοιτήσουν στο Ελληνικό Δημοτικό Σχολείο Ντόρτμουντ. Ο κ. Nolte ανέφερε στον Αναπληρωτή Σ.Ε.Δ.Ε. ότι η αποδέσμευση από το γερμανικό εκπαιδευτικό σύστημα δινόταν μέχρι τώρα μετά από σχετική δήλωση των γονιών, στην οποία ανέφεραν ότι τα παιδιά τους, μετά το πέρας της φοίτησής τους στο Ελληνικό Σχολείο, θα επέστρεφαν στην Ελλάδα.

Από έρευνα που έκανε η Υπηρεσία του, όπως ισχυρίστηκε, αποδείχθηκε ότι τα περισσότερα παιδιά των Ελλήνων, τα οποία είχαν αποδεσμευτεί και φοίτησαν στα ελληνικά σχολεία δεν επέστρεψαν μετά τη φοίτηση τους στην Ελλάδα, αλλά παρέμειναν στη Γερμανία. Τόνισε δε ότι σε καμία περίπτωση δεν πρόκειται να αποδεσμεύσει τα παιδιά, ώστε να μπορέσει να δημιουργηθεί η Α' τάξη στο Ελληνικό Δημοτικό Σχολείο Ντόρτμουντ.

Για τους μαθητές που ήδη φοιτούν στο Ελληνικό Σχολείο δεν θα υπάρξει πρόβλημα, μια και θα συνεχίσουν τη φοίτησή τους σ'αυτό.

Συμφώνησε να συσταθεί το ταχύτερο δυνατό μικτή επιτροπή από 'Ελληνες και Γερμανούς εμπειρογνώμονες, ώστε να δημιουργηθεί το δίγλωσσο μοντέλο.

Τον Ιούλιο τ.ε. συνήλθε η μικτή επιτροπή από 'Ελληνες και Γερμανούς εμπειρογνώμονες και στην αρχή των συνομιλιών διατυπώθηκε και από τις δύο πλευρές η πρόθεση για αναβάθμιση της παρεχόμενης εκπαίδευσης στα ελληνόπουλα της περιοχής του Ντόρτμουντ, με όρους τέτοιους που να ανταποκρίνονται στις σύγχρονες απαιτήσεις της κοινωνικής πραγματικότητας που διαμορφώνεται στον Ευρωπαϊκό χώρο.

Σ'αυτά τα πλαίσια η ελληνική πλευρά ζήτησε να δοθούν οι αποδεσμεύσεις γι'αυτή τη σχολική χρονιά και να αναπτυχθεί διάλογος για την πιθανή εφαρμογή νέων μοντέλων από την ερχόμενη σχολική χρονιά. Η Σχολική Επιθεώρηση της πόλης Ντόρτμουντ έμεινε σταθερή στην άποψή της για μη χορήγηση αποδέσμευσης, καθ' ότι ο σχολικός φορέας της πόλης Ντόρτμουντ μπορεί να διαθέσει μόνο ένα περιορισμένο αριθμό τάξεων για το σχολικό έτος 1997-1998.

Για την οργάνωση μίας νέας εκπαίδευσης πραγματικότητας με προοπτική, τα δύο μέρη συμφώνησαν, μεταξύ άλλων, στο ενταγμένο πρωϊνό πρόγραμμα των μαθημάτων του κανονικού γερμανικού σχολείου η ελληνόγλωσση διδασκαλία της Α' τάξη να ανέρχεται σε εννέα (9) ώρες.

Από τις εννέα (9) ώρες η γερμανική πλευρά αναλαμβάνει την υποχρέωση να διαθέσει το απαραίτητο διδακτικό προσωπικό για τις πέντε (5) ώρες ελληνόγλωσσης διδασκαλίας και η ελληνική πλευρά αναλαμβάνει την υποχρέωση να διαθέσει το απαραίτητο διδακτικό προσωπικό για τις υπόλοιπες τέσσερις (4) ώρες ελληνόγλωσσης διδασκαλίας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

66. Στην με αριθμό 2198/97 ερώτηση δόθηκε με το υπ'


 

  

Σελίδα 2085 

αριθμ. 184/30.10.97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ.2198/97 ερώτηση των Βουλευτών κυρίων Ο. Κολοζώφ, και Α. Τασούλα σας πληροφορούμε:

Οι αναφερόμενες στην ανωτέρω ερώτηση έρευνες γίνονται με τη σύμφωνη γνώμη των μελών επιτροπής ΕΧΑΕΘ (Επιτροπή Χορήγησης Αδειών Ερευνών Θαλάσσης) στην οποία μετέχουν εκπρόσωποι των Υπουργείων Εξωτερικών, Εθνικής 'Αμυνας, Πολιτισμού, ΥΕΝ, Γεωργίας, Γεν. Γραμματείας, 'Ερευνας Τεχνολογίας ΔΕΠ και Εθνικού Κέντρου Θαλασσίων Ερευνών.

Οι έρευνες αυτές έχουν καθαρά χαρακτήρα ελέγχου υδρογραφικών συστημάτων αβαθών περιοχών και δεν σχετίζονται με έρευνες πετρελαίου.

Οι έρευνες αυτές εκτελούνται μετά από αίτημα της Υδρογραφικής Υπηρεσίας του ΓΕΝ των ΗΠΑ προς την Υδρογραφική Υπηρεσία του ΓΕΝ της χώρας μας, στα πλαίσια αποκλειστικά διμερούς συνεργασίας των δύο χωρών.

Κατά την πάγια τακτική μας, επί του πλοίου επιβαίνει και παρακολουθεί τις εργασίες, ειδικό προσωπικό της ελληνικής Υδρογραφικής Υπηρεσίας, το οποίο είναι συναποδέκτης όλων των αποτελεσμάτων των ερευνών.

Ο Υπουργός

ΘΕΟΔΩΡΟΣ ΠΑΓΚΑΛΟΣ").

ΠΡΟΕΔΡΕΥΩΝ (Παναγιώτης Ν.Κρητικός): Πριν εισέλθουμε, κυρίες και κύριοι συνάδελφοι, στη συζήτηση των επικαίρων ερωτήσεων της σήμερον, θα αναγνωσθεί το δελτίο επικαίρων ερωτήσεων της Δευτέρας 24 Νοεμβρίου 1997.

"Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130, παρ. 4 Καν. Βουλής).

1. Η με αριθμό 369/18.11.1997 επίκαιρη ερώτηση της Βουλευτού του Πανελληνίου Σοσιαλιστικού Κινήματος κ. Ελένης Ανουσάκη προς τον Υπουργό Υγείας και Πρόνοιας, σχετικά με την επίλυση των προβλημάτων των κατοίκων του κέντρου της Αθήνας, αναβάθμιση των περιοχών αυτών κλπ.

2. Η με αριθμό 365/18.11.1997 επίκαιρη ερώτηση του Βουλευτή της Νέας Δημοκρατίας κ.Αντωνίου Φούσα προς τον Υπουργό Υγείας και Πρόνοιας, σχετικά με τη λήψη μέτρων για την εύρυθμη λειτουργία του Κέντρου Υγείας Κόνιτσας.

3. Η με αριθμό 391/19.11.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Ευάγγελου Μπούτα προς τους Υπουργούς Εθνικής Οικονομίας και Οικονομικών και Γεωργίας, σχετικά με τις προθέσεις της Κυβέρνησης να καταβάλλει στους ελαιοπαραγωγούς τις σχετικές επιδοτήσεις και τους τόκους καθυστέρησης.

4. Η με αριθμό 387/19.11.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Φώτη Κουβέλη προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης να ρυθμίσει τις οφειλές των Ιδιοκτητών Αστικών Λεωφορείων προς το 'Ιδρυμα Κοινωνικών Ασφαλίσεων (Ι.Κ.Α.).

5. Η με αριθμό 378/19.11.1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Ιωάννη Δημαρά προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με τις προθέσεις της Kυβέρνησης για εφαρμογή του ιατρικού μισθολογίου, σύμφωνα με τις προτάσεις των γιατρών του Εθνικού Συστήματος Υγείας (Ε.Σ.Υ.).

Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ. 4 Καν. Βουλής).

1. Η με αριθμό 363/17.11.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Λουκά Αποστολίδη προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τη λήψη μέτρων προστασίας των εργαζομένων στην πολυεθνική επιχείρηση "ΠΕΣΙΝΕ".

2. Η με αριθμό 373/18.11.1997 επίκαιρη ερώτηση του Βουλευτού της Νέας Δημοκρατίας κ. Παρθένας Φουντουκίδου προς την Υπουργό Ανάπτυξης, σχετικά με τα προβλήματα που δημιουργούνται στον ελληνικό τουρισμό από παραλείψεις των αρμόδιων φορέων του Ελληνικού Τουρισμού (Ε.Ο.Τ.)

3. Η με αριθμό 392/19.11.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Σταύρου Παναγιώτου προς την Υπουργό Ανάπτυξης, σχετικά με τις προθέσεις της Κυβέρνησης να προστατεύσει τους ιδιοκτήτες των ιδιωτικής χρήσης αυτοκινήτων από τις αυξήσεις που επιβάλλουν οι ασφαλιστικές εταιρείες.

4. Η με αριθμό 386/19.11.1997 επίκαιρη ερώτηση της Βουλευτού του Συνασπισμου της Αριστεράς και της Προόδου κ. Ανδριανής Λουλέ προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τη λήψη μέτρων επίλυσης του προβλήματος υδροδότησης της Κοινότητας Ζαππείου Λάρισας.

5. Η με αριθμό 377/19.11.1997 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Καραγιάννη-Αράπη προς τους Υπουργούς Γεωργίας, Εθνικής Οικονομίας και Οικονομικών, σχετικά με τη λήψη μέτρων προκειμένου να ανεγερθεί το Πνευματικό Κέντρο των Ηπειρωτών.


 

  

Σελίδα 2086 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις πρώτου κύκλου.

Πρώτη είναι η με αριθμό 361/17.11.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Γεωργίου Κατσιμπάρδη προς την Υπουργό Ανάπτυξης, σχετικά με τα προβλήματα που έχουν δημιουργηθεί με τις απολύσεις προσωπικού στην "ΠΕΣΙΝΕ", την εντατικοποίηση της εργασίας κλπ.

Η ερώτηση σε περίληψη έχει ως εξής:

"'Αγνωστη στον κόσμο και εικοστή μεταλλευτική επιχείρηση στην Ευρώπη ήταν η πολυεθνική "ΠΕΣΙΝΕ", όταν το 1962 εγκαταστάθηκε στην Ελλάδα ("'Ασπρα Σπίτια" Βοιωτίας) και δημιούργησε την γνωστή θυγατρική της "Αλουμίνιον της Ελλάδος Α.Ε.".

Στο διάστημα των τριάντα πέντε χρόνων που πέρασαν η "ΠΕΣΙΝΕ" -εκμεταλλευόμενη το ελληνικό δημόσιο (με την αποικιοκρατική σύμβαση που της παρείχε σχεδόν δωρεάν το ηλεκτρικό ρεύμα), το βωξίτη μας και βέβαια τους εργαζόμενους και αδιαφορώντας για την καταστροφή, που προκαλούσε στο ευρύτερο περιβάλλον της νότιας πλευράς του Ελικώνα και των παραλίων του Κορινθιακού- κατάφερε, αποκομίζοντας τεράστια κέρδη, να γίνει η πρώτη μεταλλευτική εταιρεία στην Ευρώπη και η έκτη σε ολόκληρο τον κόσμο.

Παρ'όλα αυτά η "ΠΕΣΙΝΕ" ετοίμασε και προσπαθεί να επιβάλει ένα σχέδιο "Πρόκληση".

Σε εφαρμογή αυτού του φοβερά απάνθρωπου σχεδίου, με διάφορους νόμιμους, ημινόμιμους, αλλά και παράνομους τρόπους η "ΠΕΣΙΝΕ" πέτυχε να απομακρύνει τον τελευταίο χρόνο διακόσιους εργαζόμενους, με στόχο ο αριθμός αυτός να φθάσει στους τριακόσιους σαράντα εννέα εργαζόμενους.

Οι εργαζόμενοι με επικεφαλής το Σωματείο τους αντέδρασαν και προβάλλοντας ως κύριο αίτημα να γίνουν προσλήψεις νέων, ώστε ο αριθμός να φθάσει τουλάχιστον στους χίλιους τριακόσιους πενήντα, ζήτησαν διάλογο, που πραγματοποιήθηκε με τρεις διαβουλεύσεις στο Υπουργείο Εργασίας. 'Ομως οι απεργοί βρέθηκαν και εξακολουθούν να βρίσκονται αντιμέτωποι με τον αδιάλλακτο πυρήνα των στελεχών του εδώ εργοστασίου.

Ερωτάται η κυρία Υπουργός και καλείται πρώτον, να διακόψει κάθε διάλογο με την "ΠΕΣΙΝΕ", διακηρύσσοντας ότι μπορεί η χώρα μας να εκμεταλλευθεί μόνη της το βωξίτη μας και δεύτερον να παρέμβει, ώστε να ικανοποιηθεί το δίκαιο αίτημα των εργαζομένων, που απεργούν για νέες προσλήψεις, ώστε να μπει φραγμός στα σχέδια της πολυεθνικής αυτής εταιρείας για περαιτέρω εντατικοποίηση της εργασίας, να μπει δηλαδή φραγμός στη φυσική και ηθική εξόντωση των εργαζομένων."

Ο Υφυπουργός Ανάπτυξης κ. Μιχάλης Χρυσοχοϊδης έχει το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Κύριε Πρόεδρε, η σύμβαση που υπεγράφη μεταξύ ελληνικού δημοσίου και της "ΠΕΣΙΝΕ" το έτος 1960 και έχει αναθεωρηθεί κατά τη δεκαετία του '80, λήγει το 2006, όπως αναφέρει και ο κύριος συνάδελφος στην ερώτησή του.

Η εταιρεία "Αλουμίνιον της Ελλάδος" έχει ζητήσει έγκαιρα να διαπραγματευθεί τους όρους και τις προϋποθέσεις για τη συνέχιση των δραστηριοτήτων της στον ελληνικό χώρο υποσχόμενη μία παράλληλη αύξηση της δυναμικότητας του εργοστασίου της.

Το Υπουργείο Ανάπτυξης άρχισε διαπραγματεύσεις και συζητήσεις με την εταιρεία με βάση κάποια δεδομένα που υπάρχουν αυτή τη στιγμή στην αγορά του βωξίτη. Οι βωξίτες, που παράγονται στη χώρα μας και κυρίως στους Νομούς Βοιωτίας και Φωκίδας παρουσιάζουν μία εξαιρετική δυσκολία επεξεργασίας λόγω της δυσδιαλυτότητάς τους και βρίσκονται σε πολύ έντονο ανταγωνισμό με βωξίτες άλλων περιοχών που έχουν ανακαλυφθεί στη διάρκεια των τελευταίων χρόνων, οι οποίοι είτε είναι πιο ευδιάλυτοι είτε πιο εύκολα απολήψιμοι είτε και τα δύο.

Επιπλέον οι αγορές της Ανατολικής Ευρώπης, Ρωσία, Ρουμανία κλπ., στις οποίες παραδοσιακά διετίθεντο οι ελληνικοί βωξίτες, έχουν απωλεσθεί.

Συνεπώς η μη συνέχιση της λειτουργίας της εταιρείας θα έχει ως αποτέλεσμα τη δραματική μείωση των μεταλλευτικών δραστηριοτήτων της χώρας στις περιοχές που υπάρχει και εξορύσσεται βωξίτης.

Είναι μία από τις μεγαλύτερες βιομηχανικές δραστηριότητες της χώρας και η μοναδική της περιοχής γύρω από την οποία έχει αναπτυχθεί ένας μεγάλος αριθμός μονάδων επεξεργασίας αλουμινίου, ενώ ταυτόχρονα κάνει και σημαντικές εξαγωγές.

Το Υπουργείο Ανάπτυξης έχει δώσει εντολή στη Δ.Ε.Η. να συνεργαστεί και να συζητήσει με την εταιρεία "Αλουμίνιον της Ελλάδος" για να βρεθεί λύση παραγωγής ηλεκτρικού ρεύματος σε τιμές που να ικανοποιούν και τα δύο μέρη.

Εξετάζονται και διερευνώνται όλες οι δυνατότητες, που θα επιτρέψουν την πραγματοποίηση του παραπάνω στόχου με κοινές επενδύσεις, όπως η συμπαραγωγή ενέργειας, θερμότητας κλπ. Η επιθυμία του Υπουργείου είναι να βρεθούν εκείνες οι λύσεις, που θα οδηγήσουν στη συνέχιση της λειτουργίας της εταιρείας "Αλουμίνιον της Ελλάδος" υπό όρους και προϋποθέσεις τέτοιες, που μια σημαντική δραστηριότητα στους Νομούς Βοιωτίας και Φωκίδας να δίνει εργασία στους κατοίκους της περιοχής, αλλά και να ωφελεί συγχρόνως την εθνική οικονομία.

'Οσον αφορά τους εργαζομένους. Στο Υπουργείο Εργασίας έχουν πραγματοποιηθεί από τον Αύγουστο τρεις συσκέψεις υπό την προεδρία του κ. Πρωτόπαπα. Είχαν ως αντικείμενο την εξεύρεση λύσεως στα προβλήματα που αντιμετωπίζουν οι εργαζόμενοι στην "ΠΕΣΙΝΕ". Μετείχαν εκπρόσωποι του σωματείου των εργαζομένων, της επιχείρησης, του Εργατικού Κέντρου Λειβαδιάς, της ΠΟΕΜ και της ΓΣΕΕ. Μέχρι σήμερα δεν υπήρξε οριστική συμφωνία των μερών. 'Ηδη έχει προγραμματιστεί μια νέα σύσκεψη για την Τρίτη 25 Νοεμβρίου υπό την προεδρία του κ. Πρωτόπαπα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κατσιμπάρδης έχει το λόγο.

ΓΕΩΡΓΙΟΣ ΚΑΤΣΙΜΠΑΡΔΗΣ: Κύριε Πρόεδρε, σήμερα είναι μέρα γιορτής στη Λειβαδιά αλλά είναι και μαύρη μέρα για τους εργαζόμενους του μαζικού χώρου των εκατοντάδων εργαζομένων στην "ΠΕΣΙΝΕ", και αυτό γιατί πριν από λίγες ώρες εκδόθηκε απόφαση από το Μονομελές Πρωτοδικείο που κηρύσσει παράνομη και καταχρηστική την απεργία τους.

Δεν φοβάμαι να υπογραμμίσω αυτό που λένε οι ίδιοι οι εργαζόμενοι ότι τη συγκεκριμένη απόφαση θα την πετάξουν στον κάλαθο των αχρήστων για να μην πω στο σκουπιδοτενεκέ, όπως πολλές φορές έχουν κάνει με ανάλογες λαθεμένες αποφάσεις, συνεχίζοντας την απεργία τους.

Κύριε Υφυπουργέ, μετά και απ' αυτήν την απόφαση και μετά την παρέμβαση που έχει κάνει πράγματι το Υπουργείο Εργασίας, εξαντλώντας τις αρμοδιότητές του, δεν μένει άλλη λύση παρά μόνο η παρέμβαση της Υπουργού κ. Βάσως Παπανδρέου που έχει και την αρμοδιότητα. Ξέρετε την εκτίμηση που σας έχω αλλά η ερώτησή μου θέτει το θέμα της επανεξέτασης και της επαναδιαπραγμάτευσης εφ' όλης της ύλης με την "ΠΕΣΙΝΕ". Απ' ότι άκουσα στην απάντησή σας εκ των πραγμάτων εσείς δεν έχετε μια τέτοια αρμοδιότητα.

Ο Αντιπρόεδρος της Βουλής κ. Αποστολίδης ήταν δικηγόρος στη δίκη και εγώ εξετάστηκα ως μάρτυρας. Ακόμη η Γ.Σ.Ε.Ε. και οι πάντες είναι υπέρ των εργαζομένων. Το πρώτο που ζητούν οι εργαζόμενοι είναι να μην εκποιηθεί ο χώρος των 'Ασπρων Σπιτιών όπου, από την αρχική σύμβαση, προβλέπεται η εγκατάσταση των εργαζομένων. Δεύτερον, ότι πρέπει να σταματήσει αυτό το απαράδεκτο έγκλημα της μείωσης του προσωπικού, διότι πριν από λίγα χρόνια οι εργαζόμενοι ήταν δύο χιλιάδες τριακόσιοι και παρήγαν σαράντα πέντε χιλιάδες τόνους αλουμίνιο και τώρα οι εργαζόμενοι έχουν περιοριστεί στους μισούς και παράγουν πάλι σαράντα


 

  

Σελίδα 2087 

πέντε χιλιάδες τόνους. Δηλαδή αυτή η βιομηχανία θέλει με χίλιους διακόσιους εξήντα έξι εργαζόμενους να έχει και πάλι -και το έχει πετύχει- την ίδια απόδοση.

Τις τελευταίες ημέρες έχουμε μία απόλυση την ώρα από την "ΠΕΣΙΝΕ" με στόχο την εξόντωση των εργαζομένων. Την ώρα που ο κύριος Πρωθυπουργός συζητά στο Λουξεμβούργο για τα θέματα της ανεργίας, την ώρα που εσείς λέτε ότι η βιομηχανία έχει αναλάβει να αναβαθμίσει την επιχείρηση και να δώσει νέες θέσεις εργασίας φθάνουμε σε αυτές τις απολύσεις.

Πρέπει να πάρουμε όλοι θέση. Είμαστε υπέρ των εργαζομένων ή υπέρ αυτής της σκληρής εργοδοσίας; Με ισορροπίες και σοσιαλοδημοκρατίες δεν γίνεται δουλειά. Σας παρακαλώ να βοηθήσετε τους εργαζόμενους διότι βρίσκονται σε αδιέξοδο.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Χρυσοχοϊδης έχει το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Ακριβώς αυτό το αδιέξοδο, κύριε συνάδελφε, έχει σαν στόχο να άρει η προγραμματισθείσα για την Τρίτη 25 του μηνός σύσκεψη στο Υπουργείο Εργασίας υπό την προεδρία του κ. Πρωτόπαπα. Πρέπει να σας διαβεβαιώσω ότι, τόσο το Υπουργείο Ανάπτυξης, όσο και το Υπουργείο Εργασίας, όχι απλώς παρακολουθούν την εξέλιξη του θέματος, αλλά καταβάλλουν κάθε δυνατή προσπάθεια για την επίτευξη συμφωνίας και λύσης στο θέμα των εργαζομένων.

Ταυτόχρονα πρέπει να επιλύσουμε και το γενικότερο θέμα της σύμβασης της "ΠΕΣΙΝΕ". Η Κυβέρνηση λειτουργεί στα πλαίσια της κείμενης νομοθεσίας, σέβεται τις δεσμεύσεις, αλλά είναι αποφασισμένη να προστατέψει και τα συμφέροντα των εργαζομένων και το δημόσιο συμφέρον. Νομίζω, ότι θα ήταν πρόωρη αυτήν τη στιγμή οποιαδήποτε αναφορά σε επιμέρους επιχειρήματα που θα τεθούν στα πλαίσια της διαπραγμάτευσης με την "ΠΕΣΙΝΕ".

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, θα παρακαλέσω, αν δεν έχουν αντίρρηση οι ερωτώντες και οι ερωτώμενοι κύριοι συνάδελφοι να προταχθεί η τέταρτη επίκαιρη ερώτηση δεύτερου κύκλου που αφορά το ίδιο Υπουργείο, τον κ. Χρυσοχοϊδη δηλαδή, επειδή ο κύριος Υφυπουργός επείγεται να αναχωρήσει.

Δέχεται η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή εδέχθη. 

Τέταρτη επίκαιρη ερώτηση δεύτερου κύκλου είναι η με αριθμό 385/19.11.1997 του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τα προβλήματα που δημιουργούνται με τις διατάξεις του π.δ. 309/1997 για την εκλογή του Διοικητικού Συμβουλίου των Επιμελητηρίων.

Η επίκαιρη ερώτηση του κ. Αποστόλου σε περίληψη έχει ως εξής:

"Με το τελευταίο π.δ. 309/1997 τροποποιήθηκε το προηγούμενο π.δ. 372/1992 που καθόριζε τον τρόπο διενέργειας εκλογών για την ανάδειξη των μελών του Διοικητικού Συμβουλίου των Επιμελητηρίων.

Συγκεκριμένα, η παράγραφος 2 του άρθρου 6 του π.δ. 372/1992 διαμορφώθηκε ως εξής: "Ως συνδυασμός για την εφαρμογή του παρόντος θεωρείται το ψηφοδέλτιο που περιλαμβάνει οιονδήποτε αριθμό υποψηφίων, συμπεριλαμβανομένου και του μεμονωμένου υποψηφίου".

Επειδή και από το κείμενο αυτής της διάταξης, σε συνδυασμό με εκείνες που τροποποιεί, συμπεραίνεται ότι σκοπός του προεδρικού διατάγματος δεν είναι ο αποκλεισμός των ψηφοδελτίων που περιέχουν, μόνο σε μερικά τμήματα των επιμελητηρίων, υποψηφίους.

Ερωτάται ο κύριος Υπουργός:

Γιατί με το διευκρινιστικό της έγγραφο Κ1/2222/3.11.1997 θεωρεί ως συνδυασμό το ψηφοδέλτιο που θα περιλαμβάνει υποψηφίους σ' όλα τα τμήματα, δημιουργώντας προβλήματα δισερμηνείας στις εκλογικές επιτροπές και αδιέξοδα σε κόμματα και ανεξάρτητους υποψηφίους;".

Ο Υφυπουργός Ανάπτυξης κ. Χρυσοχοϊδης έχει και πάλι το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Κύριε Πρόεδρε, τα προεδρικά διατάγματα, τα οποία έχουν εκδοθεί κατ' εξουσιοδότηση του ν. 2081/1992 και ρυθμίζουν τις λεπτομέρειες, τις διαδικασίες εκλογής των επιμελητηρίων, αφορούν ζητήματα καθαρά διαδικαστικά. Είναι η σύνταξη εκλογικών καταλόγων, είναι η συγκρότηση εκλογικής επιτροπής, ή των εφορευτικών επιτροπών και μια σειρά άλλες λεπτομέρειες που έχουν στόχο την προπαρασκευή και διεξαγωγή των εκλογών γενικότερα.

Ο νόμος, λοιπόν, αυτός αναφέρει ρητά ότι οι εκλογές γίνονται με ενιαίο κατά συνδυασμό ψηφοδέλτιο για όλα τα τμήματα του επιμελητηρίου, που σημαίνει ότι ο ίδιος νόμος αποκλείει την κάθοδο μεμονωμένων υποψηφίων σ' ένα μόνο τμήμα ή σε ορισμένα εξ' αυτών.

Η άρση του αποκλεισμού αυτού είναι δυνατή μόνο με νομοθετική ρύθμιση και όχι βεβαίως με προεδρικό διάταγμα. Αντιλαμβάνεσθε, κύριε συνάδελφε, ότι αυτό δεν μπορεί να γίνει τώρα, αφού ήδη από καιρό έχει αρχίσει εκλογική διαδικασία. Μάλιστα, μετά από δικές σας εκκλήσεις, δικά σας αιτήματα, δικές σας ερωτήσεις εδώ στη Βουλή και άλλων κομμάτων, έγινε πρόταση και τελικά έγινε αποδεκτό. Είναι μία τροποποίηση του προεδρικού διατάγματος και επιτρέψαμε τελικά να μπορεί και μέχρι ένας υποψήφιος σε κάθε τμήμα του επιμελητηρίου να κατέρχεται υποψήφιος.

Συνεπώς, δεν μπορούμε αυτήν τη στιγμή, δεν υπάρχει δυνατότητα, δεν θα ήταν κομψό, αλλά ούτε και δεοντολογικό, κατά τη στιγμή που άρχισε η διαδικασία της εκλογής, να κάνουμε παρεμβάσεις στην εκλογική νομοθεσία και να κατηγορηθούμε ως Κυβέρνηση. Τα εκδοθέντα, λοιπόν, προεδρικά διατάγματα, απλά καθορίζουν την έννοια του συνδυασμού και θα ήταν εντελώς εκτός εξουσιοδότησης η υποβολή μεμονωμένων υποψηφιοτήτων σ' ένα τμήμα ή σε ορισμένα εξ αυτών.

Αυτήν την έννοια είχε και το έγγραφο το οποίο επικαλείστε, που απεστάλη στο Επιμελητήριο Καρδίτσας, αν δεν κάνω λάθος, προκειμένου να διευκρινισθούν ορισμένες λεπτομέρειες εκλογικής διαδικασίας.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, κακώς βέβαια εκδόθηκε το προεδρικό διάταγμα δύο μέρες πριν τη λήξη υποβολής υποψηφιοτήτων. Γι' αυτό και δημιουργήθηκε αυτή η τραγελαφική κατάσταση.

Εγώ απλά σας μεταφέρω ότι υπάρχουν επιμελητήρια, όπου έχουν δεχθεί υποψηφίους μεμονωμένους και παρατάξεις χωρίς να έχουν συμπληρώσει το αντίστοιχο ψηφοδέλτιο.

Υπάρχουν άλλα επιμελητήρια, όπως είναι το Επιμελητήριο Καρδίτσας που είπατε και το Επιμελητήριο 'Αρτας, τα οποία στηρίχθηκαν πάνω σε αυτή την εγκύκλιο - διαταγή, στο έγγραφο το δικό σας και το αποτέλεσμα είναι ότι έχει δημιουργηθεί μία τραγελαφική κατάσταση, η οποία θα συνεχιστεί, γιατί καταλαβαίνετε μετά την εκλογική διαδικασία τι ενστάσεις, τι δικαστικές παρενέργειες θα υπάρχουν. 

Εμείς βέβαια πιστεύουμε ότι με το προεδρικό διάταγμα ο νομοθέτης δεν έχει την πρόθεση που λέτε εσείς, δηλαδή να υπάρχουν υποψήφιοι σε όλα τα τμήματα. Εμείς πιστεύουμε ότι από το κείμενο της διάταξης, έτσι όπως έχει διατυπωθεί, δεν αποκλείονται από τα ψηφοδέλτια παρατάξεις ή μεμονωμένοι υποψήφιοι ή εφόσον δεν έχουν οι παρατάξεις σε όλα τα τμήματα υποψηφίους.

Πάντως έχει δημιουργηθεί ένα άσχημο κλίμα και οι ευθύνες σας οπωσδήποτε γι αυτό υπάρχουν.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Θα μπορούσα να συμφωνήσω μαζί σας. Είναι ταυτόσημη και η δική μου άποψη γύρω από το θέμα, όμως σημασία δεν έχει ποια


 

  

Σελίδα 2088 

είναι η άποψη η δική μας, αλλά τι ακριβώς λέει ο νομοθέτης. Από εκεί και πέρα δε νομίζω ότι θα υπάρξουν προβλήματα στη διεξαγωγή των εκλογών για τον απλούστατο λόγο ότι οι εκλογικές επιτροπές εφαρμόζουν το νόμο, ο νόμος είναι σαφής και ρητός και συνεπώς δεν θα υπάρξει κανένα απολύτως πρόβλημα στην εκλογική διαδικασία των επιμελητηρίων.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στις επίκαιρες ερωτήσεις πρώτου κύκλου.

Δεύτερη είναι η υπ' αριθμ. 371/18.11.1997 επίκαιρη ερώτηση του Βουλευτή της Νέας Δημοκρατίας κ. Γεωργίου Βουλγαράκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για αποκρατικοποίηση της Τράπεζας Κρήτης.

Η ερώτηση του κ. Βουλγαράκη έχει ως εξής:

"Παρά τις συνεχείς εξαγγελίες και δεσμεύσεις της Κυβέρνησης για την προώθηση των αποκρατικοποιήσεων και ειδικά αυτών που σχετίζονται με το τραπεζικό σύστημα, καμία αποκρατικοποίηση δεν έχει πραγματοποιηθεί.

Ειδικά στην περίπτωση της πολυπαθούς Τράπεζας Κρήτης μετά από κυοφορία αρκετών μηνών ο διαγωνισμός κηρύχθηκε άγονος παρά το γεγονός ότι σύμφωνα με απόλυτα εξακριβωμένες πληροφορίες η προσφορά του μοναδικού μετέχοντος στο διαγωνισμό (Τράπεζα Πειραιώς) ήταν και προσήκουσα και συμφέρουσα για το δημόσιο.

Παράλληλα έχουν δει το φως της δημοσιότητας, χωρίς να υπάρξει διάψευση, στοιχεία για διορισμούς μετά τη δημόσια προκήρυξη για αποκρατικοποίηση της τράπεζας καθώς και για αύξηση των επισφαλειών κατά αρκετά δισεκατομμύρια δραχμές!

Η απόφαση συνεπώς της επιτροπής αξιολόγησης να κηρύξει το διαγωνισμό άγονο εκτός του ότι κινείται στα όρια του παραλόγου και της νομιμότητας, διακυβεύει τα συμφέροντα του δημοσίου, αφού η οικονομική συγκυρία, για νέα προσπάθεια αποκρατικοποίησης, είναι αρνητική, αλλά και των εργαζομένων, αφού οι διαφαινόμενες λύσεις του τύπου τμηματικής πώλησης βάζουν σε κίνδυνο τις θέσεις εργασίας των υπαλλήλων στην τράπεζα.

Ερωτάται:

α. Για ποιους λόγους και με βάση ποια στοιχεια κηρύχθηκε άγονος ο παραπάνω διαγωνισμός;

β. Πόσοι εργαζόμενοι υπηρετούσαν στην τράπεζα το Σεπτέμβριο του 1996 οπότε και άρχισαν οι διαδικασίες πώλησης της τράπεζας και πόσοι υπηρετούν σήμερα με οποιαδήποτε σχέση εργασίας;

γ. Εάν υπάρχουν προθέσεις πρόσθετες επισφάλειας μετά την 31.12.1996 και σε ποια έκταση;

δ. Τι προτίθεται να πράξει η Κυβέρνηση στο μέλλον σχετικά με την Τράπεζα Κρήτης;".

Ο Υφυπουργός Οικονομικών κ. Νικόλαος Χριστοδουλάκης έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, θα προσπαθήσω να απαντήσω στα συγκεκριμένα θέματα, τα οποία έθεσε δια της ερωτήσεώς του ο κ. Βουλγαράκης.

Καταρχήν όσον αφορά το πρώτο ζήτημα, γιατί δεν έγινε δεκτή η μοναδική προσφορά, η οποία είχε υποβληθεί. 'Οπως ξέρετε υπήρχε μόνο μία προσφορά. Η επιτροπή αξιολόγησης προσφορών, η οποία είχε ορισθεί, με το πόρισμα το οποίο έβγαλε κατά τη συνεδρίασή της στις 14 τρέχοντος μηνός ομοφώνως αποφάσισε ότι η προσφορά αυτή δεν πληρούσε τους όρους ή τις προσδοκίες οι οποίες είχαν διατυπωθεί με την προκήρυξη η οποία είχε γίνει.

Υπήρχαν διαφορές στους όρους της προκήρυξης και επίσης υπήρχε ένα θέμα, το οποίο ήταν καίριας σημασίας για την Κυβέρνηση, κατά πόσο θα διασφαλίζονταν ένα ελάχιστο τίμημα, το οποίο θεωρεί η Κυβέρνηση ως ελάχιστο για να πωληθεί αυτή η τράπεζα, το τίμημα των τριάντα δισεκατομμυρίων (30.000.000.000) δραχμών και επιτρέπονταν μία μικρή διακύμανση γύρω στο 15% από το τίμημα αυτό.

'Εκρινε, λοιπόν, η επιτροπή ότι με τον τρόπο με τον οποίο είχε γίνει η προσφορά και με τους όρους, τους οποίους περιείχε δεν διεσφαλίζετο το τίμημα αυτό.

Ειδικότερα πρέπει να σας αναφέρω ορισμένα χαρακτηριστικά στοιχεία, τα οποία αξιολογήθηκαν ως μείζονος σημασίας από την επιτροπή, όπως είναι για παράδειγμα η αξίωση του υποψήφιου αγοραστή να μειωθεί περαιτέρω και πολύ σημαντικά το προσωπικό της Τράπεζας Κρήτης σε χίλια διακόσια άτομα από χίλια τετρακόσια ενενήντα πέντε που είναι σήμερα. Αυτό, όπως αντιλαμβάνεστε, θα έχει ένα πολύ σημαντικό επιπλέον κόστος για το δημόσιο, πράγμα το οποίο θα μείωνε το προσδοκόμενο τίμημα και ούτως ή άλλως αποτελούσε κατά κάποιον τρόπο μία μη συμβατή θέση, σε σχέση με τους όρους της προκήρυξης, η οποία μιλούσε για την κατά το δυνατό διατήρηση του υφισταμένου προσωπικού.

'Ενα δεύτερο σημείο, το οποίο αξιολογήθηκε ως μη συμβατό με τους όρους της προκήρυξης, είναι το θέμα των επισφαλειών ως προς τις οποίες η γενόμενη προσφορά ήθελε να θεωρηθούν σε μεγαλύτερο ύψος, πολύ πέραν εκείνων, οι οποίες είχαν διαπιστωθεί στις 31-12-1996 από τη διεθνούς κύρους λογιστική εταιρεία και εταιρεία ελέγχου τη Ντελόϊτ εντ Τατς. Κατά συνέπεια, αν γινόταν δεκτός αυτός ο όρος θα σήμαινε ότι το τίμημα θα μειώνετο και γι'αυτόν το λόγο περαιτέρω, λόγω των επισφαλειών τις οποίες διεκδικούσε ο υποψήφιος αγοραστής, πράγμα το οποίο θα είχε ως αποτέλεσμα να μην εξασφαλιστεί το προσδοκόμενο τίμημα.

Επίσης, υπάρχει και ένας τρίτος λόγος, τον οποίο έκρινε ως σημαντικό η επιτροπή αξιολόγησης, το επιχειρησιακό σχέδιο, το οποίο υπεβλήθη ήταν πολύ συνοπτικό και εκρίθη ότι δεν μπορούν να βγουν πολύ συγκεκριμένα αποτελέσματα σχετικά με τη διαχείριση, η οποία θα υπήρχε στην Τράπεζα Κρήτης.

'Οσον αφορά το δεύτερο και το τρίτο ερώτημα θα απαντήσω πολύ συνοπτικά. Η Τράπεζα Κρήτης σε σχέση με το προηγούμενο έτος δεν πραγματοποίησε καμία περαιτέρω πρόσληψη. Το Σεπτέμβριο του 1996, πριν από ένα χρόνο, είχε χίλια τετρακόσια εξήντα ένα άτομα και σήμερα έχει χίλια τετρακόσια ενενήντα πέντε. Υπάρχει μία διαφορά τριάντα τεσσάρων ατόμων, τα οποία όμως έχουν προσληφθεί με βάση το ν. 1648 περί προσλήψεως ατόμων ειδικών αναγκών, σύμφωνα με την κείμενη νομοθεσία, η οποία ισχύει και φυσικά είναι υποχρεωτική. Αλλά προσλήψεις με πρωτοβουλία της τράπεζας δεν έγινε ούτε μία.

'Οσον αφορά το θέμα της γνωστοποίησης των επισφαλειών αντιλαμβάνεσθε ότι αυτό δεν είναι ένα θέμα, το οποίο μπορεί το Υπουργείο Εθνικής Οικονομίας να σας γνωστοποιήσει, είναι απόρρητο θέμα της τράπεζας και για ενδεχόμενες πληροφορίες μπορείτε να αποτανθείτε σ'αυτήν.

ΠΡΟΕΔΡΕΥΩΝ (Παναγιώτης Ν.Κρητικός): Ο κ.Βουλγαράκης έχει το λόγο.

ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, η τοποθέτηση του κυρίου Υπουργού υπήρξε και ατυχής και δεν υπήρξε και ειλικρινής.

Κατ'αρχήν, είπε ο κύριος Υπουργός ότι ήταν ένας και μοναδικός, ο οποίος έλαβε μέρος στο διαγωνισμό.

Φυσικά. Θα του προσθέσω εγώ ότι ήταν η δεύτερη φορά που ένας και μοναδικός προσήλθε και αυτό πρέπει να προβληματίσει την Κυβέρνηση. Γιατί προσήλθε μόνο ένας; Μήπως στην τράπεζα αυτή κάτι δεν πάει καλά;

Επίσης, είπε ο κύριος Υπουργός ότι η προσφορά δεν ήταν προσήκουσα.

Μα, υπάρχουν γνωμοδοτήσεις εγκρίτων νομικών. Δύο τουλάχιστον εκ μέρους της εταιρείας, η οποία μετείχε στο διαγωνισμό και μία εκ μέρους της επιτροπής αξιολόγησης, εκ των οποίων οι δύο λένε σαφώς ότι η προσφορά ήταν προσήκουσα και η μία δεν το αποκλείει. Λέει ρητά ότι μπορεί να είναι, μπορεί και να μην είναι, εξαρτάται από διάφορα πράγματα, τα οποία είναι πολλά για να τα αναφέρω.

Είπε ο κύριος Υπουργός ότι υπήρξε ένα πλαφόν στο τίμημα. Ορθώς το είπε, ότι υπήρξε ένα πλαφόν στο τίμημα. Σύμφωνα με τα στοιχεία που έχω στη διάθεσή μου, αλλά και από άλλα,


 

  

Σελίδα 2089 

που έχουν δει το φως της δημοσιότητας, η επιτροπή αξιολόγησης έκανε την εκτίμηση ότι, εάν συμπεριληφθούν οι πρόσθετες επισφάλειες του 1997 στο τίμημα, το τίμημα μηδενίζεται, διότι πλέον των τριάντα δύο δισ. της Ντελόϊτ εντ Τατς, υπάρχουν και άλλες πρόσθετες επισφάλειες, οι οποίες ουσιαστικά καθιστούν το κεφάλαιο της τράπεζας σχεδόν μηδενικό, όσον αφορά τα δάνειά του. Αυτό είναι γενικότερα θέμα εισαγγελέως, δεν είναι θέμα του Υφυπουργού.

Είπε επίσης ο κύριος Υφυπουργός ότι καμία πρόσληψη δεν έγινε. 'Εχω να καταθέσω στα Πρακτικά κατάλογο -πέραν των ανθρώπων που είπε ο κύριος Υπουργός- με εξήντα ένα άτομα, που είναι μέρος των ατόμων που προσελήφθησαν μόνο τον τελευταίο χρόνο στην Τράπεζα Κρήτης, οι οποίοι προσελήφθησαν πέραν της διαδικασίας των ειδικών αναγκών και με άλλες διατάξεις.

Θα τον καταθέσω στα Πρακτικά.

Κύριε Πρόεδρε, θεωρώ ότι η υπόθεση των αποκρατικοποιήσεων είναι μία υπόθεση, η οποία πρέπει να προχωρήσει πάση δυνάμει. Η μη αποκρατικοποίηση της Τραπέζης Κρήτης, πέραν του γεγονότος ότι δυσκολεύει τα πράγματα, διότι με τη διεθνή δυσμενή συγκυρία -σε οικονομικό επίπεδο αναφέρομαι- εγώ προσωπικά δεν βλέπω άλλους να έλθουν να διεκδικήσουν και να συμμετέχουν στην αποκρατικοποίηση της τράπεζας -το βλέπω πάρα πολύ δύσκολο- το ελληνικό δημόσιο θα μπει σε ένα πρόσθετο κόστος να συντηρήσει μία τράπεζα, στην οποία φαίνεται πως η διαχείριση είναι θέμα εισαγγελέα και όχι της Βουλής.

Πάντως, η Νέα Δημοκρατία θα καταθέσει επερώτηση για το θέμα αυτό και θα ζητήσει ασφαλώς να κατατεθεί ο πλήρης φάκελος, με τα στοιχεία τα οποία υπάρχουν.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, θα ήθελα να πω ότι η Κυβέρνηση εμμένει στην πολιτική των μετοχοποιήσεων και της πωλήσεως της Τράπεζας Κρήτης, αλλά φυσικά με όρους, οι οποίοι θα εξασφαλίζουν τα συμφέροντα του ελληνικού δημοσίου, θα εξασφαλίζουν κατά το μέγιστο δυνατόν τα συμφέροντα των εργαζομένων, διότι πιστεύουμε ότι αυτός είναι ο ενδεδειγμένος τρόπος να προχωρήσουν οι αποκρατικοποιήσεις, έτσι ώστε να έχουμε το καλύτερο δυνατό οικονομικό και κοινωνικό αποτέλεσμα.

Ευχαριστώ.

ΓΕΩΡΓΙΟΣ ΒΟΥΛΓΑΡΑΚΗΣ: Εδώ διορίζονται τόσα άτομα, κύριε Υπουργέ...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, δεν γίνεται διάλογος, όπως γνωρίζετε, κύριε Βουλγαράκη.

Παρακαλώ να μην καταχωρείται τίποτα στα Πρακτικά. Να τηρηθεί ο Κανονισμός.

ΓΕΩΡΓΙΟΣ ΒΟΥΛΓΑΡΑΚΗΣ: ...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, απαντούν. Τον τρόπο της απάντησης δεν τον προσδιορίζει, ούτε ο Κανονισμός ούτε τον επιβάλλει το Προεδρείο. Σας παρακαλώ.

Τρίτη είναι η με αριθμό 389/19.11.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης να τηρήσει την εργατική νομοθεσία και να προστατευθούν οι μικρές επιχειρήσεις στη Χίο.

Η ερώτηση του κ. Κωστόπουλου έχει ως εξής:

"Πρόσφατα στη Χίο πραγματοποιήθηκε συγκέντρωση των ιδιωτικών υπαλλήλων και πολλών φορέων του νησιού. Οι συμμετέχοντες στη συγκέντρωση διαμαρτυρήθηκαν έντονα για την ασυδοσία που επικρατεί στη λειτουργία των μεγάλων καταστημάτων, σούπερ μάρκετ κλπ. και όπως τονίσθηκε, οι εργοδότες γράφουν στα παλιά τους τα παπούτσια..."

Αυτό δεν είναι ακριβές. Δεν έχουν παλιά παπούτσια οι εργοδότες.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τότε στα καινούρια τους παπούτσια.

ΠΡΟΕΔΡΕΥΩΝ (Παναγιώτης Ν. Κρητικός): "...και την εργατική νομοθεσία και τις ομόφωνες αποφάσεις της Νομαρχιακής Αυτοδιοίκησης της Χίου.

Σύμφωνα με όλα τα στοιχεία, αυτή η κατάσταση δεν επικρατεί μόνο στα μεγάλα πολυκαταστήματα της Χίου, αλλά είναι γενικευμένη σε όλη τη χώρα. Η τρομοκρατία, οι απειλές, οι εκβιασμοί, τα χαμηλά μεροκάματα κάτω από τις συλλογικές συμβάσεις, η απαράδεκτη συμπεριφορά προς τους υπαλλήλους, οι "παρενοχλήσεις" προς τις γυναίκες εργαζόμενες, οι διώξεις για συνδικαλιστική δράση ενάντια σε όποιον αντιτίθεται στο διαβόητο "διευθυντικό" δικαίωμα, δηλαδή στην ασυδοσία του εργοδότη, είναι μία πραγματικότητα, που οι επιθεωρήσεις εργασίας είναι αδύνατο να μη γνωρίζουν, εκτός και αν θέλουν να κάνουν τα στραβά μάτια.

Τα ερωτήματα που προκύπτουν είναι πολλά και κρίσιμα και αφορούν την υπεράσπιση θεμελιακών δικαιωμάτων των εργαζομένων, τη σωτηρία των μικρών καταστημάτων από την ασύδοτη δράση των μεγαλοκαταστηματαρχών.

Ερωτάται ο κύριος Υπουργός, τι προτίθεται να κάνει η Κυβέρνηση, ώστε να τηρηθεί η εργατική νομοθεσία, να χτυπηθεί η ασυδοσία των μεγαλεμπόρων, να προστατευθούν οι μικρές επιχειρήσεις, ιδιαίτερα σε ευπαθείς περιοχές, στη βάση και του παλαιότερου κοινού πορίσματος της Διακομματικής Κοινοβουλευτικής Επιτροπής".

Ο Υπουργός Εργασίας και Κοινωνικών Ασφαλίσεων έχει το λόγο.

ΜΙΛΤΙΑΔΗΣ ΠΑΠΑΙΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, ο κ. Κωστόπουλος με την ερώτησή του αναμφίβολα θέτει ένα υπαρκτό πρόβλημα ενώπιον της Εθνικής Αντιπροσωπείας, σε σχέση με τη λειτουργία των Επιθεωρήσεων Εργασίας.

Ασφαλώς θα γνωρίζετε ότι με το ν. 2218/1994 οι Επιθεωρήσεις Εργασίας, οι οποίες νομιμοποιούνται και έχουν την ευθύνη για την τήρηση της εργατικής νομοθεσίας, έχουν περιέλθει στην αρμοδιότητα των Νομαρχιακών Αυτοδιοικήσεων. Θα σας παρακαλούσα, λοιπόν, άλλη φορά την ερώτηση να την απευθύνετε στον Υπουργό Εσωτερικών και Δημόσιας Διοίκησης.

Αυτή η υπαγωγή αναμφίβολα -και θέλω να πάω στην ουσία- έχει δημιουργήσει προβλήματα και οργανωτικά και λειτουργικά.

Θέλω επίσης να ενημερώσω την Εθνική μας Αντιπροσωπεία ότι με μία απόφασή μου, την 94055 στις 2 Σεπτεμβρίου 1977, συγκρότησα επιτροπή, με πρόεδρο το Γενικό Γραμματέα του Υπουργείου, για να μελετήσει το θέμα, ώστε αυτές οι δημόσιες υπηρεσίες, δηλαδή οι Επιθεωρήσεις Εργασίας, να αναδιαρθρωθούν και να επανέλθουν στο Υπουργείο Εργασίας, ώστε να ξεπεραστούν τα προβλήματα που έχουν δημιουργηθεί.

Πρέπει να γνωρίζουμε όλοι μας ότι από μόνη της η επαναφορά δεν δίνει απάντηση στο πρόβλημα. Θα έλεγα ότι παράλληλα πρέπει να υπάρξουν και μορφές κοινωνικού ελέγχου από τους βασικούς κοινωνικούς εταίρους. Γι' αυτό γίνεται αυτή η επεξεργασία. Σε δύο μήνες από σήμερα, θέλω να πιστεύω ότι θα υπάρχει και η σχετική πρόταση προς την Εθνική μας Αντιπροσωπεία.

Τώρα για το πολύ συγκεκριμένο ζήτημα παρ' ότι, όπως σας είπα, το Υπουργείο Εργασίας δεν έχει τυπική αρμοδιότητα, δεν το αφήσαμε έτσι. Το παρακολουθήσαμε.

Εκείνο το οποίο κάθε φορά αναφέρεται, κύριε Κωστόπουλε, από τις Επιθεωρήσεις Εργασίας, είναι ότι οι ενδιαφερόμενοι -γιατί οι Επιθεωρήσεις όσους ελέγχους και να κάνουν, δεν μπορούν να κάνουν για όλες τις περιπτώσεις ελέγχους- έχουν ένα ελάχιστο χρέος. Κατανοώ πόσο δύσκολο είναι πολλές φορές, γιατί είναι κάτω από τις απειλές του εργοδότη, αλλά αν δεν το κάνουν οι ενδιαφερόμενοι, ας το κάνουν τα Εργατικά Κέντρα. Να κάνουν κάποιες συγκεκριμένες καταγγελίες, ώστε να μπορούν να γίνουν και οι έλεγχοι.

Η ερώτησή σας με τη γενική έτσι προσέγγιση ότι σε σούπερ μάρκετ, σε επιχειρήσεις υπάρχει ασυδοσία, υπάρχει εκμετάλλευση κλπ., δεν δίνει την ευχέρεια στις υπηρεσίες να κάνουν συγκεκριμένους ελέγχους, ώστε και εκείνοι να κάνουν καλά


 

  

Σελίδα 2090 

τη δουλειά τους, αλλά και η δικαιοσύνη να έχει τα στοιχεία εκείνα, για τα οποία πρέπει να παρέμβει και να αποδώσει εκεί που πρέπει ευθύνες, ή να μην αποδώσει. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, ο κύριος Υπουργός μας θύμισε ότι πρόσφατα εδώ στη Βουλή, ψηφίστηκε νόμος που απαλάσσει το Υπουργείο Εργασίας από την ευθύνη του για τις Επιθεωρήσεις Εργασίας, και ελέγχονται αυτές πλέον από το Υπουργείο Εσωτερικών, από τις νομαρχίες.

Εμείς, μπορεί να φανεί περίεργο κάπως, αλλά θα επιμείνουμε. Θα απευθυνόμαστε προς το Υπουργείο Εργασίας, όχι γιατί διατυπώσαμε τη γνώμη ότι οι Επιθεωρήσεις, σύμφωνα και με διεθνείς συμβάσεις εργασίας, πρέπει να ανήκουν στον έλεγχο του Υπουργείου Εργασίας, αλλά γιατί βλέπετε ότι προκύπτουν ουσιαστικά ζητήματα στον έλεγχο. Αν πάμε σ' αυτήν τη λογική φοβάμαι ότι το Υπουργείο Εργασίας δεν έχει υπόσταση. Αν το αποψιλώνεις από κάποιες αρμοδιότητες σε κάποιο χρονικό διάστημα δεν θα έχει λόγο ύπαρξης.

Και επειδή είπατε ότι πρέπει να παρεμβαίνουν διάφοροι φορείς και κυρίως στα Εργατικά Κέντρα με καταγγελίες, σας λέω ότι αυτή η υπόθεση της Χίου είναι μία καταγγελία. Η χθεσινή πρωτοβουλία των σωματείων της Θεσσαλονίκης -του Σωματείου Ιδιωτικών Υπαλλήλων και άλλων-είναι πάλι μία πρωτοβουλία, που αναδεικνύει αυτά τα ζητήματα και πρέπει να καταγράφονται από τις υπηρεσίες του Υπουργείου Εργασίας, ανεξάρτητα αν τυπικά δεν έχει την ευθύνη για τις Επιθεωρήσεις.

Τι άλλες πρωτοβουλίες θέλετε;

Ωστόσο υπάρχουν ορισμένα ουσιαστικά ζητήματα που δεν πρέπει να φεύγουν από την προσοχή σας και από την προσοχή όλων μας. Το ωράριο που εσείς είπατε πριν από λίγο καιρό ότι συμφωνήθηκε, ύστερα από μάζωξη κυρίων, να έχει αυτήν τη διάρκεια, που εσείς καταλήξατε, παραβιάζεται. Αυτό που εσείς συμφωνήσατε, χωρίς να συμφωνούν οι εργαζόμενοι, έγινε απλώς ένα παλιόχαρτο. Παραβιάζονται οι εργασιακές σχέσεις γενικότερα, συλλογικές συμβάσεις, δηλαδή ο νόμος. Παραβιάζεται η κοινωνική ασφάλιση, παραβιάζεται ο νόμος. Παραβιάζονται τα ωράρια, παραβιάζεται ο νόμος. Παραβιάζονται οι σχέσεις μεταξύ εργοδότου και εργαζόμενου, δηλαδή ο νόμος. Ούτε τους νόμους σας δεν σέβεστε!

Είπα για "παρενοχλήσεις" σε εισαγωγικά, καταλαβαίνετε τι θέλω να πω. Κοιτάξτε να δείτε, αυτές είναι οι καταγγελίες. Τι να κάνουμε; Θα αφήσουμε να λειτουργούν ασύδοτα τα μεγάλα καταστήματα και να ρημάζουν τους μικρούς και πρωτίστως να στραγγαλίζουν τους εργαζόμενους; 'Οχι, θα πρέπει να παρέμβετε, να το πείτε αν θέλετε εσείς -επειδή είστε Κυβέρνηση- στο Υπουργείο Εσωτερικών, να ενεργοποιήσετε τις επιθεωρήσεις, ώστε να τηρηθούν αυτοί οι έρημοι νόμοι που ψηφίστηκαν εδώ μέσα, αν θέλετε και με τη διαφωνία τη δική μας, αλλά τους ψήφισε η πλειοψηφία της Βουλής.

Αν δεν τηρηθεί αυτή η νομοθεσία σας πληροφορώ ότι η κατάσταση θα αγριέψει. Μπορεί σήμερα να σιγοβράζουν οι άνθρωποι, αλλά αύριο μεθαύριο θα τους βρείτε μπροστά σας. Να είστε βέβαιος γι'αυτό.

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υπουργός, έχει το λόγο.

ΜΙΛΤΙΑΔΗΣ ΠΑΠΑΙΩΑΝΝΟΥ (Υπουργός Εργασίας και Κοινωνικών Ασφαλίσεων): Αναφέρθηκα στην τυπική αρμοδιότητα -και θα συμφωνήσω μαζί σας- ότι την ουσιαστική αρμοδιότητα εξακολουθούμε να την έχουμε εμείς και όπως σας είπα και για το συγκεκριμένο θέμα, δεν υπάρχει αυτή η τυπική αρμοδιότητα, αλλά κάναμε αυτό που έπρεπε να κάνουμε.

Πιστεύω ότι έχουμε συμφωνήσει ότι αυτό αν το πάρουμε σαν πείραμα, γιατί όλοι μας είχαμε, αν θέλετε, μια διάθεση να στηρίξουμε το θεσμό της Τοπικής Αυτοδιοίκησης και Αποκέντρωσης, δεν πέτυχε, δεν έφερε τα αναμενόμενα αποτελέσματα. Τι άλλο να κάνουμε; Αυτό είναι μια στάση αυτοκριτικής συνολικά. Είπα, ξεκινούμε να τις φέρουμε πίσω, στο Υπουργείο Εργασίας, αλλά δεν θα θέλαμε να επανέλθουν με τη μορφή που ήσαν προηγουμένως, γιατί και προηγουμένως δεν απέδιδαν αυτά που έπρεπε. Αφού κάνουμε μια προσπάθεια, να την κάνουμε, έτσι ώστε να είναι αποτελεσματική. Αυτό είπα και θα το συζητήσουμε και έχουμε ανοίξει ένα διάλογο με όλους σας, γιατί πιστεύω ότι στο θέμα των ελέγχων, όλοι συμφωνούμε.

Από εκεί και πέρα θίξατε ένα θέμα του ωραρίου, και μάλιστα είπατε ότι συμφωνήσαμε μέσα από μια μάζωξη. Δεν το κανοώ αυτό. Σ'αυτήν τη συνάντηση που συμφωνήσαμε ήταν η Γ.Σ.Ε.Ε., ήταν η Πανελλήνια Ομοσπονδία Ιδιωτικών Υπαλλήλων, ήταν ο ΣΕΣΜΕ, ο ΣΕΛΤΕ, όλοι οι ενδιαφερόμενοι φορείς. Μετά από πολλές συζητήσεις καταλήξαμε κάπου. Και αυτό τηρήθηκε. Αν υπάρχουν κάποιοι που παρανομούν, έχουν χρέος και οι Επιθεωρήσεις Εργασίας και τα αστυνομικά όργανα και η δικαιοσύνη στο βαθμό που τα θέματα πηγαίνουν στη δικαιοσύνη, να αποδώσουν τα του Καίσαρος τω Καίσαρι. Και αυτό κάνουν, μέσα από δυσκολίες, γιατί γνωρίζουμε πράγματι, τι κάνουμε με τις νέες μορφές εργασίας -και αυτό είναι θέμα που θα μας απασχολήσει και μας απασχόλησε μέχρι σήμερα και στα πλαίσια του κοινωνικού διαλόγου- και πως μπαίνουν κάτω από έλεγχο και του κράτους και της κοινωνικής ασφάλισης.

ΠΡΟΕΔΡΕΥΩΝ (Παναγιώτης Ν.Κρητικός): Κύριοι συνάδελφοι, θα παρακαλέσω τη συναίνεση του Σώματος για να διευκολύνουμε τον κύριο Υπουργό της Δικαιοσύνης να συζητήσουμε την πρώτη επίκαιρη ερώτηση του δευτέρου κύκλου.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε.

Θα συζητηθεί η πρώτη με αριθμό 358/17.11.1997 επίκαιρη ερώτηση δευτέρου κύκλου του Βουλευτή του Πανελληνίου Σοσιαλιστικού Κινήματος κ.Ιωάννη Καψή προς τον Υπουργό Δικαιοσύνης, σχετικά με την καθυστέρηση εκδίκασης και απόδοση δικαιοσύνης στις υποθέσεις λαθρεμπορίας πετρελαίου κλπ.

Η επίκαιρη ερώτηση έχει ως εξής:

"Κατά καιρούς η κοινή γνώμη συγκλονίζεται από τις αποκαλύψεις των Μέσων Μαζικής Ενημέρωσης για τα δίκτυα των λαθρεμπόρων πετρελαίου που λυμαίνονται στο μείζονα Πειραιά, και την τεράστια ζημιά που υφίσταται το δημόσιο από μη καταβολή φόρων. Πληροφορήθηκε ακόμη και προκλητικές αποφυλακίσεις βαρόνων του λαθρεμπορίου, με το αιτιολογικό της αποφυγής ανήκεστου βλάβης της υγείας τους.

Είναι τέτοια και τόση η αποθράσυνση τους που, αν και υπόδικοι, προσπαθούν εν όψει των προσεχών δημοτικών εκλογών να διεισδύσουν στους δήμους του μείζονα Πειραιά για να διευκολυθεί το εγκληματικό τους έργο. Η αποθράσυνσή τους οφείλεται στο ότι με την επικρατούσα σήμερα κατάσταση έχουν εξασφαλίσει την ατιμωρησία τους διότι:

1. Από τις υπέρ εξήκοντα υποθέσεις λαθρεμπορίας πετρελαίων έχει εκδικασθεί μόνον μία ενώ οι άλλες ευρίσκονται στο ανακριτικό στάδιο και καρκινοβατούν.

2. Με τις υποθέσεις αυτές ασχολούνται τριάντα περίπου ανακριτικοί υπάλληλοι και με το σημερινό ρυθμό θ'απαιτηθούν χρόνια για να φθάσουν στο ακροατήριο.

3. Αλλά και αν κάποτε εκδικασθούν αυτές οι υποθέσεις σε πρώτο βαθμό αποκλείεται να εκδικασθούν κατ'έφεση διότι αποκλειόμενοι κατά νόμο, οι δικάσαντες πρωτοδίκως δικαστές να μετάσχουν της κατ'έφεσιν διαδικασίας, δεν υπάρχουν δικαστές στο Εφετείο Πειραιώς για να τους δικάσουν.

Συνεπώς, ερωτάται ο κύριος Υπουργός:

Πρώτον, αν πρόκειται να λάβει, και ποια μέτρα για την επίσπευση της προανάκρισης;

Δεύτερον, εάν δύναται και προτίθεται για το ενιαίον της κρίσης, αλλά και την απόδοση δικαιοσύνης, να ενοποιήσει τις υποθέσεις που ουσιαστικά αποτελούν δραστηριότητες ενός και του αυτού δικτύου λαθρεμπόρων;

Τρίτον, εάν δύναται και προτίθεται να αναθέσει την ενιαία


 

  

Σελίδα 2091 

αυτή υπόθεση σε ανώτατο δικαστικό, ώστε ν'αρθούν οι πιέσεις και παρεμβάσεις πολιτικών, οικονομικών και άλλων παραγόντων υπέρ των βαρόνων του λαθρεμπορίου πετρελαίου".

Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, να ευχαριστήσω για τη διευκόλυνση που μου παρέχετε. 

Οφείλω να συγχαρώ δημοσίως το συνάδελφο και φίλο Γιάννη Καψή για την πρωτοβουλία που είχε να φέρει αυτό το θέμα ενώπιον της Εθνικής Αντιπροσωπείας για να δοθεί και η απάντηση.

Θα συγχαρώ επίσης και τις δικαστικές και εισαγγελικές αρχές του Πειραιά, όπως και τον Εισαγγελέα, Προϊστάμενο της Εισαγγελίας Πρωτοδικών, τον Εισαγγελέα, Προϊστάμενο Εισαγγελίας Εφετών ...

ΠΡΟΕΔΡΕΥΩΝ (Παναγιώτης Ν. Κρητικός): Και τις τελωνειακές αρχές.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης):... Τον Εισαγγελέα του Αρείου Πάγου και την Ολομέλεια Συμβουλίου Εφετών Πειραιά, που ήδη με απόφασή της στις 16.10.1997 φέρνει το θέμα ενώπιον του Εφετείου. Ορίσθη ήδη τακτικός ανακριτής εφέτης, βοηθός τακτικός ανακριτής επίσης εφέτης, και όλες οι υποθέσεις αυτές, που είναι περίπου τριάντα πέντε, αποσύρονται από τις ανακριτικές αρχές -όλοι οι ανακριτές του Πειραιά είχαν ενασχοληθεί με αυτές- και τις πήρε ήδη το Εφετείο Πειραιά και τις επεξεργάζεται.

Θα ήθελα μόνο να προσθέσω, επειδή δημιουργήθηκαν κάποια προβλήματα. Τώρα τελευταία, ότι ως Υπουργός Δικαιοσύνης ίσταμαι απαρεγκλίτως πάνω στα καθήκοντα του Υπουργού, όπως ορίζεται από το άρθρο 26 του Συντάγματος και επίσης και από τον Κώδικα περί Δικαστικών Λειτουργών, ν. 1756/1988, που ορίζει ότι "ο Υπουργός Δικαιοσύνης ασκεί εποπτεία στη διοίκηση της δικαιοσύνης" και κατά την παράγραφο 2 του νόμου αυτού, "η εποπτεία συνίσταται στην επίβλεψη και την έκδοση γενικών οδηγιών για την εύρυθμη λειτουργία των υπηρεσιών των δικαστηρίων και των εισαγγελιών.

Πάνω, λοιπόν, σε αυτά τα καθήκοντα ο Υπουργός Δικαισύνης είχε ήδη κινήσει αυτήν τη διαδικασία. Ο Εισαγγελέας του Αρείου Πάγου, στον οποίο απονέμονται επίσης συγχαρητήρια, φρόντισε, ώστε όλες αυτές οι υποθέσεις, να συζητηθούν ενώπιον της Ολομελείας του Εφετείου Πειραιώς. Επίσης προσθέσαμε και τρεις εφέτες με την αναδιανομή των θέσεων των εφετών του κράτους, στον Πειραιά, ακριβώς για να ανταπεξέλθει σε αυτήν τη δύσκολη πράγματι εποχή σωρείας εκκρεμών υποθέσεων αδικημάτων, εγκλημάτων γύρω από τη λαθρεμπορία του πετρελαίου, για να δοθεί ενιαία λύση πλέον από τη δικαιοσύνη.

Θα μου επιτρέψετε, κύριε Πρόεδρε, αυτήν την πράγματι εμπεριστατωμένη υπόθεση του Συμβουλίου της Ολομέλειας του Συμβουλίου Εφετών Πειραιά να την περιλάβετε στα Πρακτικά.

ΠΡΟΕΔΡΕΥΩΝ (Παναγιώτης Ν. Κρητικός): Στις επίκαιρες ερωτήσεις δεν μπορούμε να το περιλάβουμε και θα είναι στη διάθεση παντός ενδιαφερομένου. Τα ξέρετε αυτά ως κράτιστος των νομομαθών...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Ο προϊστάμενος υμών, Πρόεδρος της Βουλής, επέτρεψε σε επίκαιρη ερώτηση να μπουν. Πράγματι πρόκειται για μια εμπεριστατωμένη απόφαση.

ΠΡΟΕΔΡΕΥΩΝ (Παναγιώτης Ν. Κρητικός): Αν υπάρχει και προηγούμενο να μπει. Εγώ δεν το είχα υπόψη μου.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Αυτά ήθελα να απαντήσω στον κ. Καψή, που για την ευαισθησία του, απονέμονται συναδελφικά και φιλικά συγχαρητήρια.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καψής έχει το λόγο, στον αυτό ήπιο τόνο.

ΙΩΑΝΝΗΣ ΚΑΨΗΣ: Κύριε Πρόεδρε, δεν μπορώ παρά να είμαι ήπιος. 'Αλλωστε διακατέχομαι εξ εκπλήξεως, διότι ο φίλτατος κύριος Υπουργός, με επαίνεσε, ενώ συνήθως με επικρίνει. Αλλά αυτά είναι λεπτομέρειες του κοινοβουλευτικού βίου.

Θέλω να τον ευχαριστήσω, διότι προχώρησε. Θα το γνώριζα αυτό, κύριε Υπουργέ, αν είχα υποβάλει πρόσφατα την ερώτησή μου. Αλλά έχει κατατεθεί τρεις φορές και ταλαιπωρείται εδώ και εβδομάδες.

Θα ήθελα ακόμη να υποβάλω δύο παρακλήσεις. Πρώτον, να παρακολουθήσετε αυτήν την πολύ ορθή ενέργεια ενοποίησης των υποθέσεων και παραπομπής τους στο Εφετείο Αθηνών. Και δεύτερον να παρακολουθήσετε την ευχέρεια -και το λέγω ειρωνικά-με την οποία χορηγείται αποφυλάκιση διά αποφυγήν ανηκέστου βλάβης.

'Ενας εκ των λαθρεμπόρων πετρελαίου, ο οποίος είχε διαφύγει στη Ρωσία για να μη συλληφθεί, επέστρεψε εδώ στην Αθήνα, συνελήφθη και δύο μέρες μετά είχε ορισθεί η δικάσιμος, είχαν βγει τα πιστοποιητικά και εκρίθη ο άνθρωπος αποφυλακιστέος για λόγους ανηκέστου βλάβης. 

Δεν σας προτείνω να πάτε, αλλά αν συχνάζατε το βράδυ στο Πέραμα μπορεί να σας τύχαινε και ανταλλαγή πυροβολισμών μεταξύ των λαθρεμπόρων, οι οποίοι έχουν εξαχρειωθεί.

'Ηδη σας λέγω -και το λέγω με απόλυτον γνώσιν της αληθείας- ότι ένας εξ αυτών προσπαθεί να προωθήσει δικό του υποψήφιο στις δημοτικές εκλογές. Πού θα φθάσουμε; Δεν είναι μία απλή υπόθεση. Κινδυνεύει ολόκληρο το σύστημά μας.

Εν πάση περιπτώσει και εγώ θέλω να σας ευχαριστήσω διότι προχωρήσατε προς αυτήν την κατεύθυνση.

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Δικαιοσύνης κ. Ευάγγελος Γιαννόπουλος, έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, εγώ βλέπω την ερώτηση με ημερομηνία κατάθεσης 17.11.1997, ενώ η απόφαση του Εφετείου Πειραιά είναι 16.10.1997. Τώρα εάν υπήρχαν προηγούμενες, ερωτήσεις δεν φταίει ο Υπουργός.

ΙΩΑΝΝΗΣ ΚΑΨΗΣ: Δεν φταίτε εσείς. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Τις επίκαιρες ερωτήσεις τις προσδιορίζει προς συζήτηση ο Πρόεδρος της Βουλής.

Πάντως το θέμα παρακολουθείται. Kαι όσον αφορά το άλλο ζήτημα που βάλατε "της ανηκέστου βλάβης μη δυναμένης άλλως να θεραπευτεί" που λέει ο Κώδικας Ποινικής Δικονομίας, δίδει την ευχέρεια σε ορισμένους να εξέρχονται των φυλακών δι' άλλου τρόπου, αυτό είναι θέμα για το οποίο δεν μπορεί να επέμβει ο Υπουργός Δικαιοσύνης. Είναι θέμα κρίσεως των δικαστηρίων. Βεβαίως μια και γίνεται αυτή η συζήτηση ενώπιον του Εθνικού Κοινοβουλίου, τα Πρακτικά θα τα στείλω στον Εισαγγελέα του Αρείου Πάγου να ελέγξει και αυτήν την περίπτωση, γιατί πράγματι, όπως αναφέρετε, είναι σκανδαλώδης.

Τι να κάνουμε; Δεν επιτρέπεται να παρέμβουμε. Και ορθώς δεν επιτρέπεται να παρεμβαίνει κανείς στην κρίση κατ' ουσίαν της δικαιοσύνης, αλλά σε ό,τι αφορά άλλες διαδικασίες, που δίδεται από το νόμο και από το Σύνταγμα στον Υπουργό Δικαιοσύνης να παρακολουθεί ορισμένα πράγματα, θα το πράξουμε.

(Στο σημείο ο Υπουργός Δικαιοσύνης κ. Ευάγγελος Γιαννόπουλος καταθέτει για τα Πρακτικά την προαναφερθείσα απόφαση της Ολομελείας του Εφετείου Πειραιώς, η οποία έχει ως εξής:

"ΕΦΕΤΕΙΟ ΠΕΙΡΑΙΩΣ

Αριθμός: 5/1997

Η ΟΛΟΜΕΛΕΙΑ ΤΟΥ ΕΦΕΤΕΙΟΥ ΠΕΙΡΑΙΩΣ

(Σε Συμβούλιο)

Συγκροτήθηκε από τους Δικαστές Δημήτριο Μπουζούλα, Πρόεδρο Εφετών, Διευθύνοντα το Εφετείο Πειραιώς, Στυλιανό Μοσχολέα - Εισηγητή, Αλέξανδρο Παπαμιχαλόπουλο και Γεώργιο Τζαννετή, Προέδρους Εφετών, Ανδρέα Μοσχανδρέου, Ελευθέριο Πολυχρονιάδη, Εμμανουήλ Λιανέρη, Θεόδωρο Αποστολόπουλο, Ανάργυρο Πλατή, Ιωάννη Κωστόπουλο, Χρήστο Μπαβέα, 'Αγγελο Σκουτερόπουλο, Ελένη Σπηλιώτη, Απόστολο Φ. Βλάχο, Στέφανο Γαβρά, Ευάγγελο Σταυρουλάκη, Γεώργιο Στίγκα, Πέτρο Λιαρμακόπουλο, Χρήστο Ιατράκη,


 

  

Σελίδα 2092 

Παναγιώτη Γρουμπό, Αθανάσιο Παπακωνσταντίνου, Γεώργιο Καράμπελα, Δημήτριο Ζιάκα, Κων/νο Πανούση, Πλαστήρα Αναστασάκη, Γεώργιο Καπερώνη, Αθανάσιο Θεμέλη, Θεοδώρα Γκοϊνη, Βασίλειο Λυκούδη και Νικόλαο Λεοντή, Εφέτες. Στη συνεδρίαση, δεν μπόρεσαν να παραστούν οι Εφέτες Ιωάννης Κοροτζής και Κων/νος Αλεξόπουλος.

Συνήλθε στην αίθουσα Εφετών στις 16 Οκτωβρίου 1997, ημέρα Πέμπτη και ώρα 12.30', κατόπιν προσκλήσεως του Διευθύνοντος το Εφετείο, με την παρουσία και του Εισαγγελέως Εφετών Πειραιώς Βασιλείου Παπαδάκη, καθώς και της γραμματέως κ. Τομπαλίδου, δικαστικής υπαλλήλου με βαθμό Α/ΠΕ.

Ο Διευθύνων το Εφετείο, συνεκάλεσε την Ολομέλεια του Εφετείου για σήμερα, σύμφωνα με τις διατάξεις του άρθρου 14 του ν. 1756/88 (όπως ισχύει), προκειμένου να αποφασίσει σχετικά με το θέμα που έθεσε με την από 7-10-97 πρόσκλησή του, δηλαδή για την κατ' εφαρμογή του άρθρου 29 ΚΠοινΔ ανάθεση ή μη, σε Εφέτη Ανακριτή, που θα ορισθεί, μαζί με έναν επίκουρο Ανακριτή, όλων των εκκρεμουσών στην Ανάκριση "υποθέσεων πετρελαίων" και όσων του ιδίου αντικειμένου, σχηματισθούν στο μέλλον.

Αφού διαπιστώθηκε απαρτία, ο Διευθύνων το Εφετείο κήρυξε την έναρξη της συνεδριάσεως και έδωσε το λόγο στον Εισηγητή.

Ο Εισηγητής ανέγνωσε το περιεχόμενο του με αριθμό πρωτοκ. 5439/30-9-1997 εγγράφου του Προϊσταμένου της Εισαγγελίας Εφετών Πειραιώς που έχει ως εξής: "Πειραιάς 30-9-1997 Αριθ. πρωτ. 5439 Προς τον Προϊστάμενο του Εφετείου Πειραιώς Ενταύθα. 'Εχω την τιμή να θέσω υπ' όψη σας τα εξής: Με το υπ' αριθ. ΕΠ 72/25-9-97 έγγραφό του ο Προϊστάμενος της Εισαγγελίας Πρωτοδικών Πειραιώς Ι. Λαμπρόπουλος εκθέτει την άποψή του, ότι ενδείκνυται η συγκέντρωση όλων των "υποθέσεων πετρελαίων" όπως αποκαλούνται, και αφορούν λαθρεμπορίες καυσίμων, ψευδείς βεβαιώσεις σε βαθμό κακουργήματος, σε συνδυασμό με το ν. 1608/50 κλπ. όπως αναλυτικά εκθέτει στο συνημμένο έγγραφό του, σε ένα εφέτη Ανακριτή, προκειμένου να υπηρετηθεί λόγω της εξαιρετικής φύσεως αυτών των υποθέσεων, η ασφαλέστερη, ταχύτερη και πληρέστερη ανακριτική διερεύνηση προς το συμφέρον της Δικαιοσύνης. Η άποψή μας επί του θέματος είναι η ακόλουθη: α/ Η μέχρι τούδε ανακριτική πολυδιάσπαση εξήντα (60) περίπου υποθέσεων αυτής της φύσεως, επέφερε αρκετές δυσλειτουργίες που συνοψίζονται σε άνισες αντιμετωπίσεις και διαφορετικές μεταχειρίσεις των ενεχομένων, ενώ πρόκειται περί απολύτως ομοίων πραγμάτων ανατεθιμένων σε πολλούς φορείς ερεύνης. β/ Η αδυναμία ενώσεως δικογράφων οσάκις επιβάλλεται να γίνει από τον Ανακριτή όταν το ίδιο πρόσωπο απολογείται σε 2, 3 ή 5 υποθέσεις, έχει καταστεί αδύνατος λόγω των διαφόρων ανακριτικών γραφείων που ενεργούν ανάκριση, αλλά και των διαφόρων χρονικών πλαισίων που κινούνται οι υποθέσεις. Οι διαμαρτυρίες στο σημείο αυτό είναι εύλογες. γ/ Υπό τα δεδομένα αυτά θα έπρεπε να υπάρχει ένας Ανακριτής ο οποίος θα εχειρίζετο ενιαίως όλο αυτό το υλικό, γεγονός που αρχικώς συνέβαινε. Από τον Ιούνιο του 1997 όμως και πριν αναλάβω εγώ Προϊστάμενος της Εισαγγελίας Εφετών, άγνωστο γιατί, άρχισαν να δίδονται υποθέσεις σε όλους τους ανακριτές, δεδομένου ότι ο Πειραιάς δεν έχει ειδικά ανακριτικά τμήματα. δ/ Το παραπάνω γεγονός οδήγησε σε διάσπαση και άνιση μεταχείριση ομοίων υποθέσεων και τα παράπονα που διατυπώθησαν χαρακτηρίζονται ως εύλογα. Κατόπιν αυτού νομίζω ότι και η ποιότητα των ανακρίσεων δεν είναι η καλύτερη δυνατή, χωρίς αυτό να σημαίνει ότι οι Ανακριτές είναι γι'αυτό υπαίτιοι. Στο σημείο αυτό πρέπει να επισημάνουμε ότι κατά την ορθότερη άποψη δεν είναι δυνατή η αφαίρεση της δικογραφίας από ένα ανακριτή και η εν συνεχεία ανάθεσή της σε άλλον, προκειμένου να επιτευχθεί η ενότητα των ανακρίσεων (σχετ. Ζησιάδης Β' 202, Στάικος Β' 35), διότι αδιαίρετον της ανακρίσεως, όπως επί των εισαγγελικών λειτουργών δεν υπάρχει, ο δε ανακριτής αναλαμβάνων την υπόθεση καθίσταται λειτουργικός αρμόδιος ως φυσικός δικαστής. Κατά συνέπεια, η επιθυμητή ενιαία αντιμετώπιση δεν μπορεί πλέον να πραγματοποιηθεί στο επίπεδο της ανάκρισης του Πρωτοδικείου και ως μόνη λύση φαίνεται να υπάρχει η συγκέντρωση πλέον όλων αυτών των υποθέσεων σε εφέτη Ανακριτή (άρθρο 29 ΚΠΔ). ε/ Στην αποδοχή της παραπάνω λύσης συνηγορεί και το γεγονός ότι παραμένει άγνωστος ο αριθμός των υποθέσεων που αφορούν ποντοπόρα πλοία. Η κατηγορία αυτή αφορά και πολλαπλάσια φυσικά ζημία του δημοσίου, αφού οι ποσότητες καυσίμων είναι -σε σχέση με τις θαλαμηγούς- ασυγκρίτως πολύ μεγαλύτερες. 'Ετσι οι προσωπικές και λειτουργικές εγγυήσεις του Εφέτη-Ανακριτή συνάδουν προς την σοβαρότητα των νέων λίαν σημαντικών υποθέσεων. στ/ Τέλος οι εντελώς νέες ρυθμίσις που αφορούν πράξεις λαθρεμπορίας όπου υπό προϋποθέσεις (άρθρο 23 παρ.5, 24 παρ.1 νέου νόμου 2523/11.9.1997) αναστέλλεται η ποινική δίωξη, αναβάλλεται η διακόπτεται η εκτέλεση καταγνωσθείσης ποινής και τελικώς μάλιστα εξαλείφεται το αξιόποινο, είναι διατάξεις που πιθανώς θα γεννήσουν νομικά προβλήματα και γι'αυτό, από το στάδιο της Ανάκρισης θα πρέπει να υπάρξουν οι καλύτερες δυνατές εγγυήσεις. Κατ' ακολουθίαν των ανωτέρω φρονών ό,τι είναι απολύτως ενδεδειγμένη η σύγκληση της Ολομέλειας του Εφετείου Πειραιώς, προκειμένου αυτή να αναθέσει σε Εφέτη-Ανακριτή που θα ορίσει, μαζί με έναν Εφέτη Επίκουρο Ανακριτή, όλες τις εκκρεμούσες στην ανάκριση "υποθέσεις πετρελαίων" και όσες του ίδιου αντικειμένου σχηματισθούν στο μέλλον. Ο Προϊστάμενος της Εισαγγελίας Εφετών Πειραιώς Βασίλειος Παπαδάκης (υπογραφή)" και ανέπτυξε τις απόψεις του.

Στη συνέχεια έλαβε το λόγο ο Εισαγγελέας ο οποίος συνοπτικά εξέθεσε τις απόψεις του, ενώ κατά τα λοιπά αναφέρθηκε στο ως άνω έγγραφο του, και αποχώρησε.

Η Ολομέλεια αφού άκουσε τους παραπάνω μετά από διαλογική συζήτηση και διάσκεψη εξέδωσε την παρακάτω κατά πλειοψηφία απόφαση:

Στο άρθρο 29 ΚΠοινΔ ορίζεται ότι το Δικαστήριο των Εφετών συνεδριάζοντας ως Συμβούλιο σε Ολομέλεια, με την παρουσία και του Εισαγγελέα, έχει το δικαίωμα να ακούει τις ανακοινώσεις μέλους και να παραγγέλει στον αρμόδιο Εισαγγελέα να κινήσει την ποινική δίωξη. 'Εχει ακόμη το δικαίωμα να διατάξει τον Εισαγγελέα Εφετών να κινήσει ποινική δίωξη για κάθε έγκλημα και για κάθε υπαίτιο, αν δεν έχει ασκηθεί η ποινική δίωξη από τον Εισαγγελέα Πλημμελειοδικών, έχει το δικαίωμα να διατάξει να υποβληθούν τα έγγραφα στον Εισαγγελέα Εφετών. Και στις δύο τελευταίες αυτές περιπτώσεις η Ολομέλεια ορίζει ένα από τους Εφέτες Ανακριτή, ο οποίος εκπληρώνει τα ανακριτικά καθήκοντα στην υπόθεση ... Ο Εισαγγελέας Εφετών έχει όλα τα δικαιώματα και τα καθήκοντα του Εισαγγελέα Πλημμελειοδικών... Το Συμβούλιο Εφετών έχει τα δικαιώματα και τα καθήκοντα του Συμβουλίου Πλημμελειοδικών και αποφασίζει για την κατηγορία σε πρώτο και τελευταίο βαθμό. Εξάλλου, ο ν.1756/88 (Κωδ. Οργαν. Δικ. και Κατάστ. Δικ.Λειτ.) στο μεν άρθρο 14 παρ.7 εδάφιο (δ) ορίζει ότι "στην αρμοδιότητά της Ολομέλειας του δικαστηρίου υπάγεται (μεταξύ άλλων) και η λήψη απόφασης για όσα θέματα έχουν υπαχθεί στην αρμοδιότητά της από ειδικές διατάξεις", στο δε άρθρο 26 το οποίο αναφέρεται στο διορισμό ανακριτή (τακτικού και επίκουρου), ορίζει αδιακρίτως ότι, σε περίπτωση που τον ανακριτή έχει διορίσει η Ολομέλεια, αυτή ορίζει και τον επίκουρο". Από τις διατάξεις που προπαρατέθηκαν προκύπτει, εκτός άλλων, ότι το Δικαστήριο των Εφετών, συνεδριάζοντας ως Συμβούλιο σε Ολομέλεια, έχει το δικαίωμα για κάθε έγκλημα και για κάθε υπαίτιο, αν έχει ασκηθεί ποινική δίωξη από τον Εισαγγελέα Πλημμελειοδικών, να διατάξει να αχθεί η υπόθεση στο Εφετείο, με την υποβολή των σχετικών εγγράφων στον Εισαγγελέα Εφετών και να ορίσει τακτικό και επίκουρο Ανακριτές-Εφέτες για τη διενέργεια της ανακρίσεως. Το δικαίωμα αυτό πρέπει να ασκείται όταν το έγκλημα συνταράσσει την κοινή γνώμη, ή όταν λόγω της σοβαρότητας αυτού, ή λόγω της ιδιότητας των προσώπων, στα οποία αυτό αφορά παρίσταται ανάγκη να προσδοθεί μεγαλύτερο κύρος στην ανάκριση και να επιτευχθεί η ταχύτερη περάτωση αυτής (βλ. Μπουρόπουλου Ερμ. Κ.Π.Δ. (1957) υπό το άρθρο 29,


 

  

Σελίδα 2093 

Ζησιάδη Ποιν. Δικονομία τ. Α', 274, Ολ. Εφ. Πειρ. 5/1993.)

Στις τιθέμενες υπό την κρίση της Ολομέλειας σαράντα (40) περιπτώσεις, οι οποίες θα αναφερθούν αναλυτικά στο διατακτικό της παρούσης αποφάσεως έχουν ασκηθεί από τον Εισαγγελέα Πλημ/κών Πειραιώς έπειτα από τη διενέργεια σχετικών προανακριτικών εξετάσεων, ποινικές διώξεις σε βάρος πολλών προσώπων (ιδιωτών και υπαλλήλων) για λαθρεμπορίες καυσίμων κατ' εξακολούθηση, κατ' άμεση συνέργεια σ'αυτές κατ' εξακολούθηση, για ψευδείς βεβαιώσες κατ' εξακολούθηση σε βαθμό κακουργήματος και σε συνδυασμό με τον ν.1608/50, ηθικές αυτουργίες στις τελευταίες ως άνω πράξεις, ως και άλλα αδικήματα. Πρόκειται για υποθέσεις στις οποίες φέρεται ότι διάφοροι ιδιώτες σε συνεργασία με τελωνειακούς υπαλλήλους με το τέχνασμα των εικονικών εφοδιασμών, σε καύσιμα, σε θαλαμηγούς και ποντοπόρα πλοία, πέτυχαν την εισαγωγή στην εσωτερική κατανάλωση των καυσίμων αυτών, χωρίς την καταβολή δασμών κλπ που υπολογίζονται σε πολλά δισεκατομμύρια. Για τις υποθέσεις αυτές, γνωστές (όπως και άλλες που έχουν προηγηθεί), ως "υποθέσεις πετρελαίων", παραγγέλθηκε κυρία ανάκριση και οι σχετικές πολυπρόσωπες όσον και ογκώδεις δικογραφίες εκκρεμούν στα Α, Β, Δ (κυρίως) Ε και ΣΤ ανακριτικά γραφεία Πειραιώς. Η ανακριτική αυτή πολυδιάσπαση, είχε ως αποτέλεσμα τη διαφορετική κατά το πλείστον αντιμετώπιση των ζητημάτων που εμφανίστηκαν και την ενίοτε άνιση μεταχείριση των ενεχομένων προσώπων, ενώ η εκ των υστέρων έστω συγκέντρωση όλων των ως άνω υποθέσεων σε έναν πρωτοδίκη - ανακριτή, δεν είναι εφικτή, επειδή επί των ανακριτών δεν ισχύει η αρχή του αδιαιρέτου, όπως επί των εισαγγελικών λειτουργών.

Περαιτέρω, οι ερευνώμενες υποθέσεις ενόψει της αναμφισβήτητης εκτάσεως και σοβαρότητας του αντικειμένου των, αλλά και της ιδιότητας και του αριθμού των εμπλεκομένων προσώπων, έχουν λάβει ευρύτατη δημοσιότητα και ευλόγως η κοινή γνώμη αναμένει την πλήρη και σύντομη διαλεύκανσή των. Εξάλλου, κατά την πορεία της Ανακρίσεως, είναι πολύ πιθανόν να αποκαλυφθούν και άλλα ποινικά αδικήματα, σε βάρος των ήδη κατηγορουμένων, ή των συνεργατών τους ή κατ' άλλων προσώπων, με το αυτό ή παραπλήσιο αντικείμενο.

Εν όψει αυτών, συντρέχει κατά την κρίση της πλειοψηφίας των μελών της Ολομέλειας (27 τον αριθμό), νόμιμη κατ' άρθρο 29 ΚΠΔ περίπτωση, να αναλάβει την Ανάκριση υπό την αιγίδα του το Εφετείο Πειραιώς, για να προσδώσει στις ενέργειές της το αναγκαίο κύρος και να συμβάλει στην ταχύτερη περάτωσή της. Προς τούτο πρέπει: α) να διαταχθεί η υποβολή των εκκρεμών δικογραφιών για τις οποίες πρόκειται, μετά των σχετικών εγγράφων, από τους ανακριτές - πρωτοδίκες στον Εισαγγελέα Εφετών Πειραιώς, ώστε να αχθούν οι υποθέσεις αυτές στο Εφετείο, αφού εξαιρεθούν όσες ήδη ευρίσκονται στο στάδιο της απολογίας των κατηγορουμένων οι οποίες θα εξακολουθήσουν μέχρι πέρατος στους Ανακριτές του πρώτου βαθμού και β) να ορισθεί τακτικός αλλά και επίκουρος αυτού, ανακριτές - εφέτες προκειμένου να διενεργήσουν τις σχετικές ανακρίσεις για τις οικείες αξιόποινες πράξεις, και τις συναφείς προς αυτές.

Δύο εκ των μελών της Ολομελείας και συγκεκριμένα οι Εφέτες Απόστολος Φ. Βλάχος και Πέτρος Λιαρμακόπουλος έχουν την γνώμη ότι η λήψη αποφάσεως για τον ορισμό δύο εφετών, ήτοι ενός Εφέτη Ανακριτή και ενός Εφέτη ως Επίκουρου Ανακριτή για την διεξαγωγή της παραπάνω Ανακρίσεως θα πρέπει υπό τα σημερινά (16-10-1997) δεδομένα, να αναβληθεί για σύντομο χρονικό διάστημα (1 εβδομάδος έως 15 ημερών) έτσι ώστε, χωρίς ζημιογόνο, για το κύρος και την απονομή της Δικαιοσύνης επιβάρυνση του ήδη σοβαρά μειωμένου, σε αριθμό δικαστών Εφετείου Πειραιώς να δοθή ο αναγκαίος χρόνος για την απαραίτητη συμπλήρωση των κενών του σε προσωπικό δικαστών. Τα κενά αυτά έχουν δημιουργηθεί και πρόκειται ν' αυξηθούν στο άμεσο μέλλον για διάφορους λόγους και συγκεκριμένα, λόγω μη πληρώσεως εδώ και αρκετό χρόνο οργανικών θέσεων, ως και ένεκα προσφάτων προαγωγών, καθώς και λόγω επικειμένων παραιτήσεων από την υπηρεσία εφετών.

'Ενας εκ των μελών της Ολομελείας και συγκεκριμένα ο Εφέτης Κων/νος Πανούσης έχει την γνώμη ότι πρέπει να αναβληθεί η συζήτηση του παρόντος θέματος της Ολομελείας έως ότου εκτιμηθεί η διάσταση του αντικειμένου των παραπάνω υποθέσεων δηλαδή ο αριθμός αλλά και ο χρόνος που απαιτείται για την επεξεργασία τους.

Περαιτέρω, κατά την ομόφωνη γνώμη της Ολομέλειας πρέπει να ορισθούν Ανακριτές από τους υπηρετούντες ήδη εφέτες για την ενέργεια της ανακρίσεως επί των ανωτέρω πράξεων, ως τακτικοί μεν ο Γεώργιος Καπερώνης και ως επίκουρος αυτού, ο Νικόλαος Λεοντής, οι οποίοι παρέχουν τα εχέγγυα της καλής εκτελέσεως των καθηκόντων που τους ανατίθενται.

Στο σημείο αυτό η Ολομέλεια κρίνει επίσης ότι πρέπει να επισημάνει το πρόβλημα που ανακύπτει από την απασχόληση μεγάλου αριθμού εφετών σε πρώτο αλλά και δεύτερο βαθμό με τις σχετικές ποινικές υποθέσεις των πετρελαίων (διεξαχθείσες - διεξαγόμενες - μέλλουσες να διεξαχθούν) και την άμεση επιτακτική ανάγκη επιλύσεώς του, είτε με απόσπαση είτε με μετάθεση δικαστών στο Εφετείο Πειραιώς ώστε να αποφευχθεί οποιαδήποτε δυσμενής επίδραση και επί των πολιτικών υποθέσεων αλλά και να μη διαταραχθεί η μέχρι τώρα εύρυθμη λειτουργία του Εφετείου.

Για τους λόγους αυτούς

Διατάσσει: Ι) Να υποβληθούν οι παρακάτω εκκρεμείς δικογραφίες μετά των σχετικών εγγράφων από τους Ανακριτές - Πρωτοδίκες προς τον Εισαγγελέα Εφετών Πειραιώς ώστε να αχθούν οι σχετικές ποινικές υποθέσεις στο Εφετείο.

Α) Από τον Α' Ανακριτή:

1) Η με αριθμό παραγγελίας του Εισαγγελέα Πλημ/κών Πειραιώς Α 96/1455Α' δικογραφία με κατηγορουμένους Θ. Χρυσίνα, Αρ. Χρυσίνα κλπ.

2) Η με αριθμό παραγγελίας του Εισαγγελέα Πλημ/κών Πειραιώς Α96/1621Α' δικογραφία με κατηγορουμένους Κ. Λαουτάρη, Ι. Χάνο κλπ.

3) Η με αριθμό παραγγελίας του Εισαγγελέα Πλημ/κών Πειραιώς Α97/215Α' δικογραφία με κατηγορουμένους Θ. Χρυσίνα, Α. Χρυσίνα κλπ.

4) Η με αριθμό παραγγελίας του Εισαγγελέα Πλημ/κών Πειραιώς Α97/2579 Α' δικογραφία με κατηγορουμένους Γ. Κουτσουμπή, Π. Χατζηδάκη κλπ.

Β) Από τον Β' Ανακριτή:

1) Η με αριθμό παραγγελίας του Εισαγγελέα Πλημ/κών Πειραιώς Α 97/1757 δικογραφία με κατηγορούμενους Ευάγ. Δενδρινό, Αν. Πλέσσα κλπ.

2) Η με αριθμό παραγγελίας του Εισαγγελέα Πλημ/κών Πειραιώς Α97/2113 δικογραφία με κατηγορουμένους Β. Ρούσσου, Ιωάν. Κουτσούρη κλπ.

Γ) Από την Δ' Ανακρίτρια:

1) Η με αριθμό παραγγελίας του Εισαγγελέα Πλημ/κών Πειραιώς Α95/2488 δικογραφία με κατηγορουμένους που θα προκύψουν από τις ανακριτικές ενέργειες.

2) Η με αριθμό παραγγελίας του Εισαγγελέα Πλημ/κών Πειραιώς Γ 96/2586 δικογραφία με κατηγορουμένους Σ. Πρόκο, Γ. Ντούβα

3) Η με αριθμό παραγγελίας του Εισαγγελέα Πλημ/κών Πειραιώς Α 96/946 δικογραφία με κατηγορουμένους που θα προκύψουν από τις ανακριτικές ενέργειες.

4) Η με αριθμό παραγγελίας του Εισαγγελέα Πλημ/κών Πειραιώς Α 96/696 δικογραφία με κατηγορούμενο Γ. Ντούβα.

5) Οι με αριθμό παραγγελίας του Εισαγγελέα Πλημ/κών Πειραιώς Α 96/1585 και Α 96/2543 δύο δικογραφίες που έχουν συνενωθεί με κατηγορουμένους Δ. Μελισσανίδη, Ιωαν. Καρρά κλπ.).

6) Οι με αριθμούς παραγγελίας του Εισαγγελέα Πλημ/κών Πειραιώς Α 96/1149, Α 96/1943, Α96/1944, Α96/2342, Α96/2402, Α96/2403 δικογραφίες που έχουν συνενωθεί με κατηγορουμένους Σ. Δρακόπουλο, Ευστ. Μηναϊδη κλπ.

7) H με αριθμό παραγγελίας του Εισαγγελέα Πλημ/κών Πειραιώς Α96/2542 δικογραφία με κατηγορουμένους Γ. Κωνσταντίνου,


 

  

Σελίδα 2094 

Κιούπη κλπ.

8) Η με αριθμό παραγγελίας του Εισαγγελέα Πλημ/κών Πειραιώς Α96/2541 δικογραφία με κατηγορουμένους Ν. Σουλιώτη, Κ. Τυλιγάδα κλπ.

9) Η με αριθμό παραγγελίας του Εισαγγελέα Πλημ/κών Πειραιώς Α96/2809 δικογραφία με κατηγορουμένους Σ. Δρακόπουλο, Μ. Σπανό κλπ.

10) Η με αριθμό παραγγελίας του Εισαγγελέα Πλημ/κών Πειραιώς Α96/2856 δικογραφία με κατηγορουμένους Σ. Δρακόπουλο, Μ. Σπανό κλπ.

11) Η με αριθμό παραγγελίας του Εισαγγελέα Πλημ/κών Πειραιώς Α96/2989 δικογραφία με κατηγορουμένους Αν. Σταυρούλη, Ιακ. Τσουρουνάκη κλπ.

12) Η με αριθμό παραγγελίας του Εισαγγελέα Πλημ/κών Πειραιώς Α96/563 δικογραφία στην οποία έχουν διαταχθεί πραγματογνωμοσύνες στις εταιρίες πετρελαιοειδών ΕΛ ΠΕΤΡΟΛ, ΕΛΙΝΟΙΛ κλπ. με κατηγορουμένους που θα προκύψουν από τις ανακριτικές ενέργειες.

13) Η με αριθμό παραγγελίας του Εισαγγελέα Πλημ/κών Πειραιώς Α97/146 δικογραφία με κατηγορουμένους Σπ. Δρακόπουλο, Δ. Χαντζή κλπ.

14) Η με αριθμό παραγγελίας του Εισαγγελέα Πλημ/κών Πειραιώς Α97/335 δικογραφία με κατηγορουμένους Θ. Γοργιώτη, Σ. Γλυκιώτη κλπ.

15) Η με αριθμό παραγγελίας του Εισαγγελέα Πλημ/κών Πειραιώς Α97/570 δικογραφία με κατηγορουμένους Ευσ. Μηναϊδη, Σπ. Δρακόπουλο κλπ.

16) Η με αριθμό παραγγελίας του Εισαγγελέα Πλημ/κών Πειραιώς Α97/469 δικογραφία με κατηγορουμένους Σπ. Δρακόπουλο, Eυσ. Μηναϊδη κλπ.

17) Η με αριθμό παραγγελίας του Εισαγγελέα Πλημ/κών Πειραιώς Α97/748 δικογραφία με κατηγορουμένους Κ. Λαουτάρη, Σ. Σουλιώτη κλπ.

18) Η με αριθμό παραγγελίας του Εισαγγελέα Πλημ/κών Πειραιώς Α97/747 δικογραφία με κατηγορουμένους Ευσ. Μηναϊδη, DIXON PAT PICK- DENIS κλπ.

19) Η με αριθμό παραγγελίας του Εισαγγελέα Πλημ/κών Πειραιώς Α 97/912 δικογραφία με κατηγορουμένους Ευσ. Μηναϊδη, Σ. Δρακόπουλο κλπ.

20) Η με αριθμό παραγγελίας του Εισαγγελέα Πλημ/κών Πειραιώς Α 97/1111 δικογραφία με κατηγορουμένους που θα προκύψουν από τις ανακριτικές ενέργειες.

21) Η με αριθμό παραγγελίας του Εισαγγελέα πλημ/κών Πειραιώς Α 97/1139 δικογραφία με κατηγορουμένους Κ. Λαουτάρη, Π. Πυρπυρή κλπ.

22) Η με αριθμό παραγγελίας του Εισαγγελέα Πλημ/κών Πειραιώς Α 97/1281 δικογραφία με κατηγορουμένους Ν. Σουλιώτη, Κ. Τυλιγάδα κλπ.

23) Η με αριθμό παραγγελίας του Εισαγγελέα Πλημ/κών Πειραιώς Α 97/1541 δικογραφία με κατηγορουμένους Γ. Ταγκλή, Ιάκ. Τσουρουνάκη κλπ.

24) Η με αριθμό παραγγελίας του Εισαγγελέα Πλημ/κών Πειραιώς Α 97/1758 δικογραφία με κατηγορουμένους που θα προκύψουν από τη διενεργηθείσα γραφολογική πραγματογνωμοσύνη η οποία διατάχθη προανακριτικά και από λοιπές ανακριτικές ενέργειες.

25) Η με αριθμό παραγγελίας του Εισαγγελέα Πλημ/κών Πειραιώς Α97/1756 δικογραφία με κατηγορούμενους Ευσ. Μηναϊδη, Μ. Σπανό κλπ.

26) Η με αριθμό παραγγελίας του Εισαγγελέα Πλημ/κών Πειραιώς Β96/3342 δικογραφία με κατηγορούμενο τον Κ. Λαουτάρη.

27) Η με αριθμό παραγγελίας του Εισαγγελέα Πλημ/κών Πειραιώς Α97/2580 δικογραφία με κατηγορουμένους Ελ. Δενδρινό, Δ. Τζιάκο κλπ.

28) Η με αριθμό παραγγελίας του Εισαγγελέα Πλημ/κών Πειραιώς Α97/2112 δικογραφία με κατηγορούμενους Κ. Λαουτάρη, Ν. Σουλιώτη κλπ.

29) Η με αριθμό παραγγελίας του Εισαγγελέα Πλημ/κών Πειραιώς Α97/2111 δικογραφία με κατηγορουμένους Ευσ. Μηναϊδη, Σπ. Δρακόπουλο κλπ.

30) Η με αριθμό παραγγελίας του Εισαγγελέα Πλημ/κών Πειραιώς Α97/2578 δικογραφία με κατηγορούμενους Ν. Σουλιώτη, Κ. Τυλιγάδα κλπ.

31) Η με αριθμό παραγγελίας του Εισαγγελέα Πλημ/κών Πειραιώς ΕΓ6-97/58 δικογραφία με κατηγορουμένους Γ. Ρούσσο, Π. Λαουλάκο κλπ.

32) Η με αριθμό παραγγελίας του Εισαγγελέα Πλημ/κών Πειραιώς Γ97/7578 δικογραφία με κατηγορουμένους Κ. Λαουτάρη και Δ. Τζιάκο.

Δ) Από τον Ε' Ανακριτή:

1) Η με αριθμό παραγγελίας του Εισαγγελέα Πλημ/κών Πειραιώς Α96/1586 δικογραφία με κατηγορούμενους Λ. Ρεπούλια, Π. Περπιρή κλπ.

Ε) Από τον ΣΤ' Ανακριτή:

1) Η με αριθμό παραγγελίας του Εισαγγελέα Πλημ/κών Πειραιώς Α96/1454Α δικογραφία με κατηγορουμένους Β. Δενδρινό, Σ. Γλυκιώτη κλπ.

2) Η με αριθμό παραγγελίας του Εισαγγελέα Πλημ/κών Πειραιώς Α96/1620Α δικογραφία με κατηγορουμένους Ελ. Δενδρινό, Κ. Κρουστάλλη κλπ.

3) Η με αριθμό παραγγελίας του Εισαγγελέα Πλημ/κών Πειραιώς Α96/1680Α δικογραφία με κατηγορουμένους Ν. Σουλιώτη, Γ. Φυσίκα κλπ.

Εξ όλων των άνω δικογραφιών, όσες ευρίσκονται στο στάδιο της απολογίας των κατηγορουμένων θα εξακολουθήσουν μέχρι πέρατος στον πρώτο βαθμό των Ανακριτών του Πλημμελειοδικείων Πειραιώς.

ΙΙ) Ορίζει από τους Εφέτες του Εφετείου Πειραιώς Ανακριτές για τη διενέργεια των ανακρίσεων επί των ανωτέρω εκκρεμών ποινικών υποθέσεων, τακτικό μεν τον Γεώργιο Καπερώνη και επίκουρο αυτού τον Νικόλαο Λεοντή.

ΙΙΙ) Επισημαίνει το πρόβλημα που ανακύπτει από την απασχόληση μεγάλου αριθμού εφετών σε πρώτο αλλά και δεύτερο βαθμό με τις σχετικές ποινικές υποθέσεις των πετρελαίων (διεξαχθείσες - διεξαγόμενες - μέλλουσες να διεξαχθούν) και την άμεση επιτακτική ανάγκη επιλύσεώς τους, είτε με απόσπαση είτε με μετάθεση δικαστών στο Εφετείο Πειραιώς ώστε να αποφευχθεί οποιαδήποτε δυσμενής επίδραση και επί των πολιτικών υποθέσεων αλλά και να μη διαταραχθεί η μέχρι τώρα εύρυθμη λειτουργία του Εφετείου.

Κρίθηκε και αποφασίσθηκε στις 16 Οκτωβρίου 1997.".)

Ο ΠΡΟΕΔΡΟΣ 
 Η ΓΡΑΜΜΑΤΕΑΣ
 

ΠΡΟΕΔΡΕΥΩΝ (Παναγιώτης Ν.Κρητικός): Κύριε Υπουργέ, ήθελα να σας απαντήσω λέγοντας ότι ο Πρόεδρος της Βουλής δεν μετέχει στην επιλογή των επικαίρων ερωτήσεων. Την επιλογή την κάνουν τα κόμματα και η κληρωτίδα. Ο Πρόεδρος της Βουλής δεν συμμετέχει σ' αυτήν τη διαδικασία.

Επανερχόμαστε στις επίκαιρες ερωτήσεις πρώτου κύκλου. 

Τρίτη είναι η με αριθμό 384/19.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Πολιτισμού, σχετικά με την καθυστέρηση επιλογής των Θεάτρων που θα λάβουν μονοετή επιχορήγηση.

Η ερώτηση του κ. Κουναλάκη σε περίληψη έχει ως εξής:

"'Οπως πέρυσι έτσι και φέτος παρουσιάζεται μεγάλη χρονική καθυστέρηση στην επιχορήγηση των Θεάτρων από το Υπουργείο Πολιτισμού. Ακόμα δεν έχουν επιλεγεί τα Θέατρα που θα πάρουν μονοετή επιχορήγηση, ενώ δεν έχουν καταβληθεί τα οφειλόμενα ποσά στα Θέατρα με διετείς και τριετείς επιχορηγήσεις. Οι καθυστερήσεις αυτές δημιουργούν τεράστια προβλήματα σε δεκάδες θεατρικούς θιάσους, δεδομένου ότι η θεατρική περίοδος έχει πια αρχίσει και τίθεται σε κίνδυνο η υλοποίηση του προγραμματισμού τους.

Ερωτάται ο κύριος Υπουργός:

Πότε θα επιλεγούν με αξιολογικά κριτήρια τα Θέατρα που θα λάβουν μονοετή επιχορήγηση και πότε θα καταβληθούν τα οφειλόμενα ποσά ώστε να πραγματοποιήσουν όλα τα Θέατρα απρόσκοπτα τον προγραμματισμό τους".

Ο Υπουργός Πολιτισμού κ. Ευάγγελος Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε


 

  

Σελίδα 2095 

Πρόεδρε, η θεατρική τέχνη είναι ένας από τους τομείς της πολιτικής του Υπουργείου Πολιτισμού που ευνοούνται συστηματικά τα τελευταία χρόνια και αυτό βεβαίως είναι θετικό, γιατί η προώθηση μορφών του σύγχρονου πολιτισμού μόνο ευεργετικά αποτελέσματα μπορεί να έχει.

Θέλω όμως ευθύς εξαρχής να αποσαφηνίσω ότι ειδικά στο χώρο του θεάτρου πραγματοποιείται μια ετήσια δημόσια δαπάνη η οποία υπερβαίνει τα επτάμισι δισεκατομμύρια (7.500.000.000) δραχμές. Καμία άλλη μορφή τέχνης δεν έχει αυτήν τη μεταχείριση από το κράτος. Ούτε καν ο κινηματογράφος, όπου η δημόσια δαπάνη φθάνει περίπου τα τέσσερα δισεκατομμύρια (4.000.000.000), ούτε φυσικά το βιβλίο, όπου η δημόσια δαπάνη είναι περίπου γύρω στο ένα δισεκατομμύριο (1.000.000.000) ούτε άλλες μορφές πολιτιστικής δημιουργίας. Φυσικά στο ποσό αυτό συμπεριλαμβάνω και τη δαπάνη λειτουργίας των κρατικών σκηνών, η οποία είναι πάρα πολύ μεγάλη και τη δαπάνη λειτουργίας των δημοτικών περιφερειακών θεάτρων. Αλλά ένα σημαντικό τμήμα της δαπάνης αυτής διοχετεύεται προς το μη κρατικό θέατρο, προς το λεγόμενο ελεύθερο θέατρο, είτε με τη μορφή των ετησίων επιχορηγήσεων είτε με τη μορφή διετών και τριετών προγραμματικών συμβάσεων.

'Ηδη το Υπουργείο Πολιτισμού έχει επεξεργαστεί και εφαρμόζει μία νέα συνολική και συστηματική θεατρική πολιτική. Η πολιτική αυτή προέκυψε μετά από ενδελεχή μελέτη που έκανε επιτροπή που έχει συγκροτηθεί προ ετών για τα ζητήματα μετά από γνώμη της γνωμοδοτικής επιτροπής.

Ειδικά δε για το ελεύθερο όπως λέγεται θέατρο, το μη κρατικό θέατρο, οργανώθηκε μια μεγάλη ημερίδα στην αίθουσα συνεδριάσεων του Υπουργείου Πολιτισμού στις 23 Σεπτεμβρίου, τα Πρακτικά της οποίας έχουν μαγνητοφωνηθεί και πρόκειται να εκδοθούν σε τόμο και είναι στη διάθεση του κυρίου συναδέλφου, για να συζητήσουμε όλα τα θέματα, προκειμένου να διαμορφώσουμε μία νέα εγκύκλιο, όπως λέγεται, με αναλυτικά κριτήρια, έτσι ώστε να μην υπάρχουν ενδοθεατρικές δυσαρέκειες και να διασφαλιστεί ο μεγαλύτερος δυνατός βαθμός διαφάνειας. Υπήρξε ευρεία σύμπτωση απόψεων, αλλά εκδηλώθηκαν και διαφωνίες καλλιτεχνικού χαρακτήρα. 'Ολα αυτά τα συνεκτιμήσαμε και έχει τεθεί σε ισχύ μία νέα διακήρυξη - προκήρυξη ενδιαφέροντος για τις επιχορηγήσεις της νέας θεατρικής περιόδου την οποία θα καταθέσω στα Πρακτικά. Η προθεσμία έληξε στις 15 Νοεμβρίου και οι επιχορηγήσεις επί τη βάσει αυτής της διαδικασίας θα αποφασιστούν μέχρι τα μέσα Δεκεμβρίου, όπως ακριβώς είχε εξαγγελθεί. Αυτές οι επιχορηγήσεις δεν αφορούν μόνο την τρέχουσα θετρική περίοδο αλλά αφορούν προτάσεις - φακέλους που μπορούν να αναφέρονται είτε σε ένα θεατρικό έργο, σε μία παραγωγή είτε σε δέσμη θεατρικών παραγωγών για μία θεατρική περίοδο είτε σε δέσμη θεατρικών παραγωγών για περισσότερες θεατρικές περιόδους. Και θα καταβληθούν εγκαίρως οι επιχορηγήσεις οι οποίες σε ετήσια βάση είναι περίπου τετρακόσια εκατομμύρια δραχμές. Υπάρχουν όμως οι παλαιές και ισχύουσες ακόμη τριετείς προγραμματικές συμβάσεις, οι οποίες αφορούν δέκα θεατρικά σχήματα και μία ετήσια συνολική δαπάνη εξακοσίων δώδεκα εκατομμυρίων (612.000.000) δραχμών. Αυτή καταβάλλεται σε δόσεις, ήδη έχει καταβληθεί το πρώτο μέρος και με ένα ρυθμό, ο οποίος είναι λογικός στο πλαίσιο του στενού προϋπολογισμού, θα καταβληθούν πλήρως τα όσα οφείλει να καταβάλει και να συνεισφέρει το Υπουργείο Πολιτισμού. Πρέπει όμως εδώ να πω ότι πρόκειται για θιάσους οι οποίοι θα πάρουν φέτος ετήσια επιχορήγηση από ενενήντα δύο εκατομμύρια (92.000.000) δραχμές η υψηλότερη μέχρι σαράντα οκτώ εκατομμύρια (48.000.000) δραχμές η χαμηλότερη. Πρόκειται δηλαδή για τους προνομιούχους, από την άποψη αυτή, θιάσους που έχουν τριετείς εν ισχύ προγραμματικές συμβάσεις.

(Στο σημείο αυτό ο Υπουργός Πολιτισμού κ. Ε. Βενιζέλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

ΠΡΟΕΔΡΕΥΩΝ (Παναγιώτης Ν. Κρητικός): Πάντως η επιχορήγηση του χρόνου ήταν 40%!

Ο κ. Κουναλάκης έχει το λόγο.

ΠΕΤΡΟΣ ΚΟΥΝΑΛΑΚΗΣ: Εγώ καταρχήν συμφωνώ με τον κύριο Υπουργό ότι το θέατρο στην Ελλάδα πάει καλά, και το κρατικό και το ελεύθερο, και αυτό οφείλεται σε σημαντικό βαθμό στη βοήθεια που προσφέρει η πολιτεία.

Βέβαια θα ήθελα, κύριε Υπουργέ, να μη δημιουργούμε συγχύσεις. Δηλαδή μιλάτε για 7,5 δισεκατομμύρια δραχμές αλλά η μερίδα του λέοντος πηγαίνει στα κρατικά και περιφερειακά θέατρα.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Είπα πόσα παίρνει το ελεύθερο θέατρο.

ΠΕΤΡΟΣ ΚΟΥΝΑΛΑΚΗΣ: Σύμφωνοι. Δεν είναι αυτό πακέτο.

Το δεύτερο που ήθελα να πω είναι το εξής. Ξέρω τις προσπάθειες που κάνει ο κύριος Υπουργός, που είναι θετικές, αυτήν την ημερίδα που έγινε, τις συζητήσεις κλπ. και πρέπει πράγματι να υπάρξουν κριτήρια αντικειμενικά, καλλιτεχνικά για να μη δημιουργούνται κάθε φορά και προστριβές, γιατί επιχορηγήθηκε ο ένας θίασος και δεν επιχορηγήθηκε ο άλλος.

'Ομως, κύριε Υπουργέ, υπάρχει ένα πρόβλημα σε σχέση με τη φετινή χρονιά. 'Αρχισε η θεατρική περίοδος τώρα και ενάμιση περίπου μήνα. Κανονικά έπρεπε οι προτάσεις για τις μονοετείς επιχορηγήσεις να έχουν ήδη υποβληθεί και να δοθούν τα χρήματα. Διότι ξέρετε τι συμβαίνει αυτήν τη στιγμή; Δουλεύουν οι άνθρωποι, λειτουργεί η χρονιά, από ό,τι ξέρω οι περισσότεροι κινούνται με μεταχρονολογημένες επιταγές, υπάρχει μία αβεβαιότητα και ένα άγχος, δεν πληρώνονται πολλοί ηθοποιοί και τεχνικοί.

'Οσον αφορά τους θιάσους με διετείς και τριετείς συμβάσεις, σύμφωνα με τις συμβάσεις που έχουν υπογραφεί έπρεπε η πρώτη δόση να δοθεί τώρα. Και όταν λέμε πρώτη δόση σημαίνει το ήμισυ του ποσού. Από ό,τι έχω πληροφορηθεί, οι δέκα αυτοί θίασοι διετούς και τριετούς συμβάσεως έχουν πάρει όλοι μαζί μόνο εκατόν δέκα εκατομμύρια (110.000.000) δραχμές, που σημαίνει σε σχέση με το συνολικό ποσό ψίχουλα. Και επίσης οι άνθρωποι αυτοί επειδή έχουν πολύ σύνθετα προγράμματα, πολλές παραστάσεις μέσα στη σαιζόν, έχουν να αντιμετωπίσουν τεράστια προβλήματα.

Σας παρακαλώ στη δευτερολογία σας να είστε πιο συγκεκριμένος, παρ' όλο που ξέρω τις δυσκολίες που αντιμετωπίζει το Υπουργείο σας με το σφικτό προϋπολογισμό κλπ., τι ακριβώς πρόκειται να κάνετε και αν είναι δυνατόν και με χρονοδιαγράμματα, για να ξέρουν και οι άνθρωποι πώς μπορούν να εργαστούν και να κινηθούν από εδώ και μπρος.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, ως προς τις φετινές επιχορηγήσεις νομίζω ότι ήμουν σαφής. Επαναλαμβάνω όμως τη φράση μου, γιατί μπορεί να μην ακούστηκε, να μην έγινε αντιληπτή. Οι φετινές επιχορηγήσεις οι οποίες θα δοθούν με βάση το νέο κανονιστικό πλαίσιο, θα δοθούν στα μέσα Δεκεμβρίου, διότι η προθεσμία υποβολής φακέλων-προτάσεων έληξε στις 15 Νοεμβρίου. Αυτή είναι η διαδικασία που είχαμε αναγγείλει και στην ημερίδα της 23ης Σεπτεμβρίου 1997. 'Αρα, δεν υπάρχει καμία καθυστέρηση. 'Επρεπε να θεσπιστούν και να εφαρμοσθούν νέα, σαφέστερα και αυστηρότερα κριτήρια.

Οι επιχορηγήσεις δε αυτές, δεν αφορούν μόνο τη φετινή θεατρική περίοδο, ενδεχομένως να αφορούν και τις επόμενες, εάν υποβληθούν προτάσεις αξιόπιστες και αξιόλογες οι οποίες υπερβαίνουν τα όρια μιας θεατρικής περιόδου. Υπολογίζουμε δε, να διαθέσουμε ποσό περίπου πεντακοσίων εκατομμυρίων (500.000.000) δραχμών προς την κατεύθυνση αυτή.

Για τις παλαιές προγραμματικές συμβάσεις οφείλεται φέτος ποσό εξακοσίων δώδεκα εκατομμυρίων (612.000.000) δραχμών. 'Εχει δοθεί η πρώτη δόση η οποία είναι περίπου εκατόν είκοσι εκατομμύρια (120.000.000) δραχμές. Θα δοθούν και τα υπόλοιπα σε τακτά χρονικά διαστήματα, τα οποία θα γνωστοποιηθούν στους ενδιαφερομένους, ώστε να κανονίσουν τους οικονομικούς τους λογαριασμούς, διότι αυτές οι υποχρεώσεις έχουν αναληφθεί προ τεσσάρων ή πέντε ετών από την τότε


 

  

Σελίδα 2096 

πολιτική ηγεσία του Υπουργείου Πολιτισμού, η οποία φυσικά δεν μπορούσε να έχει υπόψη της τους ετήσιους προϋπολογισμούς των επομένων ετών.

Θα φανούμε όμως συνεπείς και ελπίζω ότι στο μέλλον με πάρα πολύ μεγάλη προσοχή θα γίνεται η υπογραφή παρομοίων προγραμματικών συμβάσεων.

Πρέπει όμως να σας πω ότι τα ποσά που συνολικά θα λάβουν οι θίασοι αυτοί, είναι εξακόσια δώδεκα εκατομμύρια (612.000.000) δραχμές. Υπάρχουν δε θίασοι -το επαναλαμβάνω- οι οποίοι παίρνουν ενενήντα έξι εκατομμύρια (96.000.000) δραχμές για μία χρονιά, πολύ σημαντικό ποσό για ένα ιδιωτικό θίασο, ενώ ο μικρότερος από αυτούς παίρνει σαράντα οκτώ εκατομμύρια (48.000.000) δραχμές.

'Αρα, είναι μία γενναία ενίσχυση και θα την πάρει πριν τη λήξη της θεατρικής περιόδου με γνωστούς πλήρως τους χρόνους εκταμίευσης, ώστε να υπάρχει εξυπηρέτηση όλων των πιστωτών, όπου υπάρχουν πιστωτές.

ΠΡΟΕΔΡΕΥΩΝ (Παναγιώτης Ν. Κρητικός): Τελευταία επίκαιρη ερώτηση πρώτου κύκλου είναι η με αριθμό 381/19.11.97 του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εργασίας και Κοινωνικών Ασφαλίσεων, Γεωργίας, σχετικά με την πώληση της Βιομηχανίας ΑΔΕΛΚΑΝ στην Εταιρεία ΕΛΙΤΑ, την εξασφάλιση των θέσεων εργασίας κλπ., η οποία έχει ως εξής:

Η βιομηχανία "ΑΔΕΛΚΑΝ" από τις 23.4.1996 βρίσκεται υπό εκκαθάριση, ύστερα από την απόφαση του Υπουργού Γεωργίας και τη σύμφωνη γνώμη πέντε τραπεζών -Α.Τ.Ε., Εθνική, Εμπορική, Ιονική, ΕΤΒΑ- των κομμάτων και των φορέων του Νομού Μαγνησίας.

Η εκκαθαρίστρια Αγροτική Τράπεζα πραγματοποίησε τον πρώτο διαγωνισμό, όπου υπήρχε μία μόνο προσφορά από την "ΕΛΙΤΑ", η οποία και απορρίφθηκε.

Στη συνέχεια, στις 23.10.1997 -προσφάτως δηλαδή- πραγματοποιήθηκε και δεύτερος διαγωνισμός με προσφορά οκτακοσίων εκατομμυρίων (800.000.000) δραχμών και εξασφάλιση των θέσεων εργασίας με μόνη ενδιαφερόμενη και πάλι την "ΕΛΙΤΑ".

Επειδή η διαφορά μεταξύ της προσφοράς της "ΕΛΙΤΑ" -οκτακόσια εκατομμύρια (800.000.000) δραχμές- και της εκτίμησης της ΑΤΕ για την εμπορική αξία της "ΑΔΕΛΚΑΝ" είναι μικρή -οκτακόσια σαράντα πέντε εκατομμύρια (845.000.000) δραχμές.

Επειδή το θέμα είναι τεράστιας κοινωνικής σημασίας για μία περιοχή που πλήττεται από την ανεργία και αφορά εκατοντάδες εργαζομένους.

Ερωτώνται οι κύριοι Υπουργοί:

Εάν θα κατακυρωθεί ο διαγωνισμός υπέρ της "ΕΛΙΤΑ" που είναι και η μόνη πλειοδότρια εταιρεία, προκειμένου να εξασφαλισθούν η συνέχιση της λειτουργίας της υπό εκκαθάριση βιομηχανίας "ΑΔΕΛΚΑΝ" και οι θέσεις εργασίας των εργαζομένων σ' αυτή."

Ο Υφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, κύριε συνάδελφε, η εταιρεία "ΑΔΕΛΚΑΝ", ιδιοκτησία των αδελφών Κανακάρη, βρίσκεται, όπως σωστά επισημαίνετε στην επίκαιρη ερώτησή σας, υπό ειδική εκκαθάριση με βάση την 282/14.4.1997 απόφαση του Εφετείου της Λάρισας με αναστολή των παραγωγικών της δραστηριοτήτων.

Το προσωπικό που απασχολούσε η εταιρεία πριν την υπαγωγή της σε καθεστώς ειδικής εκκαθάρισης απασχολείται σήμερα στις δύο άλλες εταιρείες, την "ΕΛΙΤΑ ΑΕΒΕ" και την "ΓΚΕΡΜΠΕΡ ΠΡΙΝΤΕ", οι οποίες βρίσκονται στον ίδιο χώρο, χωρίς βεβαίως να υπάρχουν νέες συμβάσεις εργασίας.

Γιατί τέθηκε η "ΑΔΕΛΚΑΝ" υπό εκκαθάριση: Διότι οι δανειακές της υποχρεώσεις προς την ΑΤΕ με λογιστικό την 31.12.1996, ανέρχονται σε ένα ποσό περίπου δεκατεσσάρων δισεκατομμυρίων (14.000.000.000) δραχμών.

Θέλω να σημειώσω επιπλέον ότι στο βιομηχανικό συγκρότημα της "ΑΔΕΛΚΑΝ" ασκούν τις δραστηριότητές τους και οι άλλες δύο εταιρείες του ιδίου επιχειρηματία, της "ΕΛΙΤΑ ΑΕΒΕ" και της "ΓΚΕΡΜΠΕΡ ΠΡΙΝΤΕ", οι οποίες με σειρά μισθωτηρίων συμφωνητικών έχουν μισθώσει τις εγκαταστάσεις της "ΑΔΕΛΚΑΝ" μέχρι το έτος 2001. Βεβαίως, κατά των συμφωνιών αυτών υπάρχει υποβολή αγωγής διάρρηξης αυτών των συμφωνιών από τις εκκαθαρίστριες τράπεζες και ειδικότερα από την Αγροτική Τράπεζα.

Επιπλέον θελω να τονίσω ότι παρά το γεγονός ότι η "ΕΛΙΤΑ" έχει δική της, συνεχόμενη προς εκείνη της "ΑΔΕΛΚΑΝ", ιδιόκτητη έκταση με δικές της εγκαταστάσεις, είναι αδύνατη η αυτοτελής λειτουργία της -και όχι μόνο της "ΑΔΕΛΚΑΝ" και της "ΕΛΙΤΑ" και της άλλης εταιρείας- λόγω ύπαρξης ενιαίου βιολογικού καθαρισμού, ενιαίας παροχής ηλεκτρικού ρεύματος, κοινής γεώτρησης για νερό κλπ.

Λόγω λοιπόν της οικονομικής κατάστασης της "ΑΔΕΛΚΑΝ" πραγματοποιήθηκαν δύο πλειοδοτικοί διαγωνισμοί πώλησης του συνόλου του ενεργητικού της εταιρείας με μόνη ενδιαφερόμενη και προσφέρουσα την "ΕΛΙΤΑ". Το τελικό τίμημα της προσφοράς είναι οκτακόσια εκατομμύρια. Γι'αυτήν την προσφορά οι πέντε πιστώτριες τράπεζες βρίσκονται στο στάδιο συνεννόησης, αξιολογώντας το τίμημα προσφοράς, την πιθανή βελτίωση προσφοράς, λαμβάνοντας υπόψη τους τις θέσεις εργασίας, την απασχόληση, την αξιοπιστία του φορέα -και είναι πολύ σημαντικό αυτό- τη φερεγγυότητα του φορέα και το επιχειρηματικό του σχέδιο.

'Ολα αυτά, αγαπητέ συνάδελφε, κάτω από τις δυσκολίες που μπορεί να συνεπάγεται η σκοπιμότητα να αγοράσει η θυγατρική την ίδια τη μητρική εταιρεία, η οποία από δυσλειτουργία της οδηγήθηκε σε υπερχρέωση.

Το Υπουργείο Γεωργίας έλαβε υπόψη το πρόβλημα των εργαζόμενων και την ανάγκη η καλλιέργεια και η παραγωγή βιομηχανικής ντομάτας, που εμφανίζεται στα προσύμφωνα που υπεγράφησαν από την "ΑΔΕΛΚΑΝ" και από τους παραγωγούς, να παραμείνουν στην περιοχή. Και γι'αυτόν το λόγο κατ'εξαίρεση φέτος και για την περίοδο 1997-1998 εκχωρήσαμε την κατανομή των δικαιωμάτων της "ΑΔΕΛΚΑΝ" στην εταιρεία "ΕΛΙΤΑ".

Το θέμα είναι και δύσκολο και πολύπλοκο. Γιατί, όπως τόνισα παραπάνω, η θυγατρική εταιρεία του ίδιου ιδιοκτήτη θέλει να εξυγιάνει την μητρική εταιρεία η οποία έχει υπερχρεωθεί. Είναι ένα πρόβλημα των τραπεζών.

Παρακολουθούμε και δείχνουμε έντονη ευαισθησία και για τους εργαζόμενους και για τους παραγωγούς.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Υπουργέ, εγώ ξεκινάω από το τελευταίο. Είπατε ότι είναι ένα πρόβλημα τραπεζών. Πράγματι έτσι είναι.

'Ομως σας θυμίζω ότι σε αυτήν την Αίθουσα λίγες μέρες πριν και με νόμο που ψηφίστηκε στις 4 Νοεμβρίου, χάριν της εξυγίανσης, της στήριξης του χαρτοφυλακίου της ΑΤΕ, χαρίστηκαν εδώ μέσα -χαρίστηκαν, επαναλαμβάνω- διακόσια δισεκατομμύρια.

'Ερχεται τώρα μια άλλη περίπτωση, που αφορά πάλι την ΑΤΕ, η συγκεκριμένη που συζητούμε με την επίκαιρη ερώτησή μας σήμερα. Η ίδια η ΑΤΕ έχει κάνει εκτίμηση των σημερινών περιουσιακών στοιχείων της "ΑΔΕΛΚΑΝ" και τα έχει αξιολογήσει -το φάκελο τον έχω εδώ όλον μαζί μου- σε οκτακόσια σαράντα πέντε εκατομμύρια. Της προσφέρονται οκτακόσια εκατομμύρια και δεν προχωράει η ίδια η τράπεζα στην κατακύρωση αυτού του διαγωνισμού. Είναι παράλογο αυτό!

Από αλλού στην τράπεζα δώσαμε δισεκατομμύρια, έτσι για τη στήριξή της και εδώ της δίνει κάποιος ιδιώτης -έστω και με αυτήν τη φάση θυγατρικής προς τη μητρική- οκτακόσια εκατομμύρια, όταν η ίδια η τράπεζα τα έχει αξιολογήσει σε οκτακόσια σαράντα πέντε εκατομμύρια και δεν προχωρούμε.

Ποιες είναι οι συνέπειες; Αυτό ενδιαφέρει ιδιαίτερα εμάς. 'Οτι οι εργαζόμενοι αυτήν τη στιγμή είτε είναι εν συμβάσει είτε είναι χωρίς σύμβαση, λειτουργούν στην εταιρεία αυτή κάτω από ένα εκβιαστικό καθεστώς σε με περιοχή ιδιαίτερα επιβαρημένη από την ανεργία.

Γνωρίζετε πολύ καλά ότι ο Νομός Μαγνησίας είναι από τις


 

  

Σελίδα 2097 

φθίνουσες περιοχές. 'Εχει ξεπεράσει το 35% η ανεργία σε αυτό το νομό. Και καταλαβαίνετε ότι οποιαδήποτε κίνηση του εργοδότη σήμερα θα φέρει στο δρόμο τους εργαζόμενους σε ένα νομό, που δεν υπάρχει η δυνατότητα εύρεσης εργασίας.

Πρέπει να θυμήσετε στην Τράπεζα ότι δεν μπορεί να τα θέλει όλα κάθε φορά τόσο εύκολα, όσο εύκολα βεβαίως τα πήρε από εδώ μέσα με την ψήφιση του νομοσχεδίου μόνο από τους Βουλευτές του ΠΑΣΟΚ όπου στις 4 Νοεμβρίου χαρίστηκαν τα διακόσια δισεκατομμύρια προς εξυγίανση του χαρτοφυλακίου της.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Γεωργίας κ. Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, θα περίμενα η ερώτηση του κυρίου συναδέλφου να μπει ευθέως και να πει: "δώστε την εταιρεία στον πρώην ιδιοκτήτη", διότι στην ουσία αυτό είναι το ζητούμενο και όχι να μου βάζει θέμα εργαζομένων και θέμα παραγωγών.

Από τη δική μας πλευρά, αφού είδαμε όλους τους φορείς και είδαμε τα προβλήματα που δημιουργούνται στο Βόλο, στη Μαγνησία και για τους εργαζόμενους και για τους παραγωγούς, πήραμε τα μέτρα μας, κάνοντας τη δική μας υπέρβαση, δίνοντας ως μη oφείλαμε, στο τέλος - τέλος, στην "ΕΛΙΤΑ" όλη την ποσόστωση της εταιρείας "ΑΝΤΕΛΚΑΝ", ακριβώς για να υπάρξει και η απασχόληση, αλλά και η δυνατότητα διευκόλυνσης των παραγωγών του Nομού Μαγνησίας.

'Ομως, π;v είναι δυνατόν, με φερεγγυότητα και αξιοπιστία, επειδή δόθηκε ένα τίμημα, οι τράπεζες γρήγορα να αποφασίσουν και να επιτρέψουν στον ίδιο ιδιοκτήτη, στη θυγατρική του εταιρεία να εξυγιάνει τη μητρική εταιρεία, που με δική του ευθύνη και με δικές του παραβάσεις τη χρεoκόπησε;

Εάν θελήσει κανείς να βάλει το δάκτυλο επί τον τύπο των ήλων και να εφαρμόσει δικαιοσύνη, πράγματι είναι δύσκολο να προχωρήσει αυτή η διαδικασία.

Πέρα από αυτό, όμως, υπάρχουν μια σειρά καταγγελίες των παραγωγών της περιοχής, καταγγελίες οι οποίες αναφέρονται σε παραβάσεις των κοινοτικών κανονισμών και αποδίδουν τεράστιες ευθύνες.

'Ολα αυτά εμείς έχουμε υποχρέωση να τα συνεξετάσουμε για του λόγου το αληθές. Δεν θέλουμε να καταδικάσουμε ούτε τον επιχειρηματία και δεν θέλουμε με λαθεμένες κινήσεις να οδηγήσουμε στο κλείσιμο αυτού του μεγάλου επιχειρηματικού συγκροτήματος. 'Oμως το πρόβλημα είναι σύνθετο και αγγίζει τα όρια της αναγκαίας διαφάνειας, για την οποία όλοι πρέπει να δίνουμε τη μάχη. Και οι τράπεζες οφείλουν με προσεκτικά βήματα να προχωρήσουν στην επίλυση αυτού του δαιδαλώδους προβλήματος, λαβαίνοντας υπόψη βεβαίως αυτά που κι εσείς βάζετε, την απασχόληση και τη διευκόλυνση των παραγωγών.

ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δευτέρου κύκλου.

Δεύτερη είναι η με αριθμό 367/18.11.97 επίκαιρη ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τον Υπουργό Γεωργίας, σχετικά με την καταβολή αποζημιώσεων στους προβατοτρόφους του Νομού 'Εβρου για τις ζημιές που υπέστησαν από την ευλογιά.

Η ερώτηση του κ. Δημοσχάκη έχει ως εξής: 

"Το πλήγμα που δέχθηκε η προβατοτροφία του Νομού 'Εβρου και δη της περιοχής Φερών από την ευλογιά είναι βαρύτατο.

'Ηδη τα προβλήματα τείνουν να εξαφανιστούν, οι δε κτηνοτρόφοι βρίσκονται σε απόγνωση, αναμένουν αγωνιωδώς τη στήριξη της πολιτείας, που δεν φαίνεται.

Επειδή τα ζώα, που θανατώθηκαν, θα θανατώνονται καθημερινώς, πολλά γεννούν και δίδυμα, έρχεται το Υπουργείο Γεωργίας και τους υπόσχεται αποζημιώσεις κατά πολύ υπολειπόμενες της πραγματικής αξίας των ζώων.

Επειδή τα ζώα για λόγους προληπτικούς κλείστηκαν επί δίμηνο, το κόστος διατροφής των ανήλθε σε ενενήντα έξι (96) δραχμές ημερησίως κατά κεφαλήν.

Επειδή πρέπει το Υπουργείο Γεωργίας να αποζημιώσει το ταχύτερο δυνατό τους κτηνοτρόφους, τόσο για τη θανάτωση των ζώων όσο και τη διατροφή, δια τούτο ερωτάται ο κύριος Υπουργός:

1) Πότε και πόσο θα αποζημιωθούν οι προβατοτρόφοι του Νομού 'Εβρου για τη διατροφή των ζώων, που κλείστηκαν με εντολή του Υπουργείου.

2) Πότε και πόσο θα αποζημιωθούν οι προβατοτρόφοι του Νομού 'Εβρου για τη θανάτωση των ζώων".

Ο Υφυπουργός Γεωργίας κ. Σωτηρλής έχει το λόγο.

Με συγχωρείτε, ήρθατε αιφνιδίως, κύριε Υφυπουργέ, και δεν σας είδα.

Ο Υφυπουργός Γεωργίας κ. Γερανίδης έχει το λόγο. 'Εκαστος εφ 'ω ετάχθη και κατά την αρμοδιότητά του και χαίρομαι γι' αυτό.

Ορίστε, κύριε Γερανίδη, έχετε το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, ο αγαπητός συνάδελφος του 'Εβρου, κ. Δημοσχάκης, μας δίνει τη δυνατότητα σήμερα να συζητήσουμε αυτό το κρίσιμο θέμα που όλοι το προσεγγίζουμε με μεγάλη ευαισθησία λόγω των επιπτώσεων που έχει στον ακριτικό νομό.

Είναι πράγματι το τρίτο κρούσμα εισερχόμενο από την Τουρκία, εξαιτίας της υγιεινής των ζώων που υπάρχει εκεί και μας έχει απασχολήσει πολλαπλά. Για μεν το πρώτο κύμα, οι ενέργειές μας οδήγησαν στο να πετύχουμε την παρέμβαση της Ευρωπαϊκής 'Ενωσης, ώστε να επιβληθεί στην Τουρκία να προβεί σε εμβολιασμό των ζώων, οπότε ο αφθώδης πυρετός να είναι σε ύφεση. Η ευλογιά όμως ξαναχτύπησε και αυτό είναι πολύ κρίσιμο.

Από την πρώτη στιγμή οι κεντρικές υπηρεσίες του Υπουργείου και η πολιτική υπηρεσία επικέντρωσαν μια σειρά δραστηριοτήτων στο να αντιμετωπιστεί η ασθένεια και να περιοριστεί. Αναγνωρίζουμε ότι βρήκε τον κτηνοτροφικό πληθυσμό σε κόπωση από τα άλλα δύο κύματα της ασθένειας και τα φαινόμενα αποσυντονισμού και κόπωσης του πληθυσμού έδωσαν ένα στίγμα μη πειθαρχίας στο σύνολο των υγειονομικών αποφάσεων που χρειάζονταν, ώστε να ελεγχθεί πλήρως η νόσος.

Τα πράγματα όμως παραπέρα βελτιώθηκαν. 'Ετσι εμείς κάναμε σύσκεψη πολυϋπουργική, διότι τα θέματα αυτά άπτονται και άλλων αρμοδιοτήτων, είτε του Υπουργείου Δημόσιας Τάξης από άποψη αστυνόμευσης είτε του Υπουργείου 'Αμυνας, γιατί η νόσος μεταδίδεται και εξαιτίας της λαθρομετανάστευσης και έτσι εντάθηκαν τα μέτρα.

'Οσον αφορά τώρα τις αποζημιώσεις θέλω να πω τώρα ότι καλύπτονται 100%, αλλά ξέρει ο αγαπητός συνάδελφος ότι στα προηγούμενα κύματα της ασθένειας όλοι οι έλεγχοι που έγιναν από τα όργανα της Ευρωπαϊκής 'Ενωσης είχαν ως αποτέλεσμα μια πλαστότητα, για μεν τα βοοειδή 20% επιπλέον, για δε τα αιγοπρόβατα 30%, η οποία οδήγησε δυστυχώς σε ένα συμβιβασμό της χώρας και σε περικοπές ύψους ενός δισεκατομμυρίου διακοσίων εκατομμυρίων (1.200.000.000). Απλά τα ελεγκτικά όργανα μας έπιασαν, κύριε Δημοσχάκη, και ήταν υποχρεωμένες οι νομαρχιακές αρχές, η αντίστοιχη νομαρχιακή επιτροπή να βγάζει πιο αντικειμενικές εκτιμήσεις.

Οι αποζημιώσεις πληρώνονται κανονικά. Για διευκόλυνση των παραγωγών και για να πειθαρχήσουν στα μέτρα αποκλεισμού ήδη έχουν υπογραφεί πληρωμές ύψους εκατό εκατομμυρίων (100.000.000) ως στήριξη των παραγωγών, για να κλείσουν τα κοπάδια στις στάνες, ώστε να μην επεκτείνεται η νόσος. Υπήρχε η συνεργασία των εδώ υπηρεσιών και των νομαρχιακών και βρέθηκε η τιμή αποζημίωσης κατά κεφαλή έως ογδόντα (80) δραχμές.

Νομίζω λοιπόν ότι και με αυτό το ενισχυτικό μέτρο θα μπορούν οι παραγωγοί να πειθαρχήσουν απόλυτα, ώστε να ελεγχθεί η νόσος.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δημοσχάκης έχει το λόγο.

ΘΕΟΦΑΝΗΣ ΔΗΜΟΣΧΑΚΗΣ: Κύριε Πρόεδρε, ο κύριος Υπουργός από την πρώτη μέρα έδειξε κατανόηση. Τον επισκεφθήκαμε και εμείς στο Υπουργείο, αλλά και οι κτηνοτροφικοί φορείς του Νομού 'Εβρου και της περιοχής Φερών. Πλην, όμως, το πρόβλημα υπάρχει.


 

  

Σελίδα 2098 

Πράγματι, για δεύτερη φορά μέσα σε δυο χρόνια η κτηνοτροφία του Νομού 'Εβρου αποδεκατίζεται. Καταλαβαίνετε ότι για μια ευαίσθητη περιοχή, όπως είναι η παραμεθόριος περιοχή της Θράκης και δη το Δέλτα του 'Εβρου, τι σημασία έχει η κτηνοτροφία και μάλιστα η ποιμενική. Παρουσιάζεται η νόσος στις αρχές Σεπτεμβρίου. Διατάζει το Υπουργείο: "Σκοτώστε αυτά τα ζώα που υπέστησαν την ευλογιά και παράλληλα κλείστε τα στους στάβλους".

'Αρχισαν οι υπηρεσίες να σκοτώνουν, άρχισαν οι άλλοι να τα κλείνουν μέσα. Τα πρόβατα αυτά είναι ποιμενικά, τουτέστιν όλο το χρόνο βόσκουν στην ύπαιθρο και μόνο σε κακοκαιρία είναι εσώκλειστα. Επομένως οι ζωοτροφές είναι περιορισμένες.

Κλείνουν τα ζώα επί τρίμηνο, Σεπτέμβριο, Οκτώβριο, Νοέμβριο. Ακόμα, κύριε Πρόεδρε, δεν πήραν μία δραχμή αποζημίωση για τις ζωοτροφές ή την αξία των ζωοτροφών σε χρήμα. Καταλαβαίνετε ότι αν τυχόν έγκαιρα δίνονταν οι αποζημιώσεις σε ζωοτροφές και η ζωονόσος θα περιοριζόταν και παράλληλα αυτοί δεν θα πήγαιναν σε εποχές που δεν έχουν να καταβάλουν δραχμή και θα έπρεπε να χρεώνονται στην Αγροτική Τράπεζα, για να παίρνουν ζωοτροφές, για να κλείνουν το ποίμνιό τους

'Ηδη σήμερα βρισκόμαστε στην περίοδο της γέννας. Είπε ο κύριος Υπουργός ότι τους αποζημιώνουμε. Τι αποζημιώνουμε, κύριε Πρόεδρε; Δεν καλύπτουν ούτε την προμήθεια των ζώων. Υπάρχουν ποιμένες που αποζημιώθηκαν με εκατό χιλιάδες (100.000) δραχμές το ζεύγος προβάτων και άλλοι που αποζημιώθηκαν με εξήντα οκτώ χιλιάδες (68.000) δραχμές, ενώ έχουν τιμολόγια για το πώς προμηθεύτηκαν το ζεύγος προβάτων με ογδόντα χιλιάδες (80.000) και ενενήντα χιλιάδες (90.000) δραχμές.

Από την άλλη μεριά απαγορεύεται το εμβόλιο της ευλογιάς. Αφού απαγορεύεται το εμβόλιο της ευλογιάς, πρέπει να βρούμε άλλους τρόπους. Ποιοι είναι αυτοί οι τρόποι; Να κλείσουμε τα ζώα. Τα ζώα για να τα κλείσουν πρέπει να τους δώσουμε ζωοτροφές. Ζωοτροφές όμως δεν υπάρχουν. Πέρασε τρίμηνο, κύριε Πρόεδρε, και τώρα υπογράφτηκε αυτό. Βέβαια, δεν φταίει ο κύριος Υπουργός. Κατέβαλε προσπάθειες, αλλά το Υπουργείο Οικονομικών και οι γραφειοκράτες του καθυστερούν να καταβάλουν το τίμημα.

( Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

Τι ζητάει ο Σύλλογος των Κτηνοτρόφων της περιοχής; Να δοθούν οι αποζημιώσεις για τα θανατωθέντα ζώα έγκαιρα και στην πραγματική τους αξία. Επίσης, για τα ζώα που εσωκλείστηκαν, να δοθούν οι πραγματικές αποζημιώσεις. 'Εχουν σιτηρέσιο, κόστος σιτηρεσίου ημερησίως το μεν Σεπτέμβριο γύρω στις ογδόντα τρεις (83) δραχμές, το δε Οκτώβρη γύρω στις ενενήντα τρεις (93) δραχμές και τώρα που γεννούν έχουν γύρω στις εκατόν δέκα (110) δραχμές ημερησίως αποζημίωση για ζωοτροφές. Ο κύριος Υπουργός είπε ογδόντα (80) δραχμές. Καταλαβαίνετε, αν υπολογίσουμε για ένα κοπάδι που είναι τριακόσια πρόβατα, τι ζημιά έχει κάθε μέρα αυτός ο άνθρωπος. Παράλληλα να γίνει ρύθμιση των κτηνοτροφικών χρεών. Δεν λέω να μην πληρώσουν οι άνθρωποι τα χρέη τους, αλλά να σταματήσουν οι τόκοι. Αυτά τα απλά ζητάμε, κύριε Υπουργέ. Θέλω λύσεις εδώ και τώρα.

ΠΡΟΕΔΡΕΥΩΝ (Παναγιώτης Ν. Κρητικός): Να κλείσει ο κύριος Υπουργός με τη δευτερολογία του, για τις συνέπειες της ευλογιάς, η οποία τονιζόμενη στην παραλήγουσα είναι ευλογία θεού, ενώ τονιζόμενη στη λήγουσα, γίνεται κατάρα.

Ορίστε, κύριε Υφυπουργέ.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, αγαπητοί συνάδελφοι, η ελληνική κτηνοτροφία είναι κρίσιμο παραγωγικό μέγεθος, όχι με την έννοια του όγκου της παραγωγής, αλλά με το ρόλο που παίζει και στο δημογραφικό πρόβλημα της χώρας και στις φθίνουσες περιοχές. 'Αρα είναι μια παραγωγική δραστηριότητα η οποία, όχι απλά πρέπει να παραμείνει, αλλά πρέπει να επεκταθεί. Ιδιαίτερα για τον ακριτικό 'Εβρο, έχει και την εθνική του ανάλογη διάσταση. Γι'αυτό, όλο αυτό το κρίσιμο πρόβλημα το αντιμετωπίζουμε με πολλή ζέση και θα έλεγα ότι και τα μέτρα είναι και γενναία και υπερβαίνουν πολλές φορές την ευρωπαϊκή νομοθεσία. Τα ξέρουν αυτά οι αγαπητοί συνάδελφοι. Πράγματι το ενδιαφέρον τους γι'αυτό το πρόβλημα και για τα προβλήματα του νομού είναι πολύ μεγάλο. 

'Ετσι, λοιπόν, από την πρώτη στιγμή έχουμε οικοδομήσει μια πολιτική, που στο ένα σκέλος της αφορά τον περιορισμό της ασθένειας με τα υγειονομικά μέτρα. Δηλαδή απαραίτητη εφαρμογή των κτηνιατρικών μέτρων και εντατικοποίηση των ελέγχων, σε περίπτωση μη συνεργασίας με τις κτηνιατρικές υπηρεσίες και παράβαση των σχετικών μέτρων να εφαρμοστούν αυστηρές προβλεπόμενες από την ισχύουσα νομοθεσία κυρώσεις. Αυτό δεν το κάναμε, γιατί είχαμε έναν πληθυσμό κτηνοτροφικό πολύ κουρασμένο. Το αντιμετωπίσαμε πιο πολύ με πολιτικά μέσα, παρά με αστυνομικά. 

Η αντιμετώπιση των οικονομικών επιπτώσεων που δημιουργούνται από την παράταση των επιβληθέντων περιοριστικών μέτρων στην κυκλοφορία των ζώων και ζωοτροφών. 'Ετσι υπογράφτηκαν τα εκατό εκατομμύρια (100.000.000) δραχμές, πράγματι με καθυστέρηση του Υπουργείου Οικονομικών, όχι με υπαιτιότητά του, γιατί υπερβαίνει τον ανταγωνισμό και έπρεπε να γίνουν κάποιες συνεργασίες με τα όργανα της Ευρωπαϊκής 'Ενωσης.

Η άμεση εκπόνηση και υποβολή στα αρμόδια κοινοτικά όργανα ολοκληρωμένης πρότασης για την αντιμετώπιση των έμμεσων επιπτώσεων της επιζωοτίας στο εισόδημα των παραγωγών. Αυτό, αγαπητέ συνάδελφε, έχει υποβληθεί στα όργανα της Ευρωπαϊκής 'Ενωσης. Στην πορεία ριζικότερης αντιμετώπισης των επιζωοτιών θα εφαρμόζεται στον 'Εβρο σε μόνιμη βάση ειδικό πρόγραμμα-όρος επιτήρησης στη ζώνη κατά μήκος των συνόρων με την Τουρκία με κοινοτική συμμετοχή.

Επίσης εξετάζεται πακέτο μέτρων πολιτικών περαιτέρω στήριξης της κτηνοτροφίας και ιδιαίτερα της αιγοπροβατοτροφίας του Νομού 'Εβρου, τόσο μέσω της εντατικοποίησης των προγραμμάτων για βελτίωση των διαρθρώσεων, των εκμεταλλεύσεων και της υποδομής, όσο και με άλλους τρόπους, όπως η αυξημένη κατανομή δικαιωμάτων επιλεξίμων ειδικά για τον 'Εβρο.

Επίσης σε λίγο θα στείλω προς τη νομαρχιακή αυτοδιοίκηση επιστολή για εκείνους τους κτηνοτρόφους που θα θέλουν να διαρθρώσουν προς άλλη κατεύθυνση την κτηνοτροφία τους. Θα υπογράψω απόφαση αρχές Ιανουαρίου και από το εθνικό απόθεμα θα υπάρξει ειδική συμπεριφορά προς τους κτηνοτρόφους του Νομού 'Εβρου.

Ακόμη αυτήν τη στιγμή βρίσκονται όργανα της Ευρωπαϊκής Ενωσης και εξετάζουν το ζήτημα του εμβολιασμού. 

ΠΡΟΕΔΡΕΥΩΝ (Παναγιώτης Ν. Κρητικός): Η τρίτη επίκαιρη ερώτηση με αριθμό 390/19.11.97 του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Εσωτερικών-Δημόσιας Διοίκησης και Αποκέντρωσης, Εθνικής Παιδείας και Θρησκευμάτων, σχετικά με την επίλυση του προβλήματος του εργασιακού καθεστώτος των εργαζομένων στην καθαριότητα των Δημόσιων Σχολείων διαγράφεται λόγω κωλύματος των ερωτωμένων κυρίων Υπουργών. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Πού είναι οι Υπουργοί, κύριε Πρόεδρε; 

ΠΡΟΕΔΡΕΥΩΝ (Παναγιώτης Ν. Κρητικός): Απ' ό,τι με πληροφορούν είναι στο συνέδριο της ΚΕΔΚΕ. Βεβαίως, θα μπορούσαν να είναι μόνο δύο εκεί πάνω.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Και χθες είπατε ότι είναι στο συνέδριο.

ΠΡΟΕΔΡΕΥΩΝ (Παναγιώτης Ν. Κρητικός): Απ' ό,τι ξέρω είναι διήμερο τουλάχιστον.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Μα χθες ο Υπουργός ήταν εδώ.

ΠΡΟΕΔΡΕΥΩΝ (Παναγιώτης Ν. Κρητικός): 'Ηρθε ψήφισε και έφυγε. Δεν ξέρω, σας μεταφέρω ό,τι με βεβαιώνουν οι υπηρεσίες.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της


 

  

Σελίδα 2099 

Βουλής): Μα το πρωί έγινε η συζήτηση και ψήφισε το απόγευμα. 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Κωστόπουλε, έχετε δίκιο. Ανεξάρτητα αν είναι εδώ ο κύριος Υπουργός ή δεν είναι, θα μπορούσε ένας εκ των τριών να είναι εδώ. Δεν διαφωνώ μαζί σας.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, θέλω τη δική σας συμπαράσταση και βλέπω ότι με αντιμετωπίζετε εχθρικά. 

ΠΡΟΕΔΡΕΥΩΝ (Παναγιώτης Ν. Κρητικός): Κάνετε λάθος.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Χθες ενημερώσατε το Σώμα ότι ο κύριος Υπουργός είναι στη Θεσσαλονίκη.

ΠΡΟΕΔΡΕΥΩΝ (Παναγιώτης Ν. Κρητικός): 'Ετσι είχα πληροφορηθεί. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν πρέπει να ασκήσετε κάποια κριτική εφόσον ενημερωθήκατε λάθος; Κάτι πρέπει να πείτε.

ΠΡΟΕΔΡΕΥΩΝ (Παναγιώτης Ν. Κρητικός): Δεν ακούσατε τι είπα; Είπα ότι ο ένας εκ των τριών θα μπορούσε να είναι εδώ. Η ΚΕΔΚΕ καλυπτόταν με τους δύο. Η πολυμελής οικογένεια τους Υπουργείου Εσωτερικών θα μπορούσε να στείλει το ένα μέλος της στη Βουλή.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Μα είπατε ότι είναι στη Θεσσαλονίκη. Για τη λάθος ενημέρωση που είχατε, δεν πρέπει να πείτε κάτι;

ΠΡΟΕΔΡΕΥΩΝ (Παναγιώτης Ν. Κρητικός): Και σεις με αδικείτε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν σας αδικώ.

ΠΡΟΕΔΡΕΥΩΝ (Παναγιώτης Ν. Κρητικός): Και πρέπει να πω ότι το αντικείμενο είναι ιδιαίτερα ευαίσθητο για μένα. Εχω ασχοληθεί παλαιότερα. Πρόκειται για ένα καθεστώς που είναι ανεπίτρεπτο για τον πολιτισμό μας και για το εργατικό δίκαιο. Βεβαίως πρέπει να αντιμετωπισθεί. Μιλάω επί της ουσίας, αλλά το κάνω επειδή έχω ευαισθησία για το συγκεκριμένο θέμα. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Πώς κρίνετε την πληροφόρησή σας;

ΠΡΟΕΔΡΕΥΩΝ (Παναγιώτης Ν. Κρητικός): Δεν κρίνω την πληροφόρηση. Δέχομαι το λόγο που επικαλούνται. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Σας είπαν ότι δεν είναι εδώ και ήταν εδώ. Αυτό λέω να κρίνετε. 

ΠΡΟΕΔΡΕΥΩΝ (Παναγιώτης Ν. Κρητικός): Αυτό συνέβη σε άλλο χρόνο. Νομίζω χωρίς να είμαι βέβαιος ότι ήρθε αεροπορικώς για να ψηφίσει.

Δεν μπορώ να το κρίνω αυτό. Με συγχωρείτε πάρα πολύ.

Η πέμπτη επίκαιρη ερώτηση δευτέρου κύκλου με αριθμό 380/19.11.97 της Βουλευτού του Δημοκρατικού Κοινωνικού Κινήματος κ. Βασιλικής Αράπη Καραγιάννη προς τον Υπουργό Εθνικής Παιδείας και Θρησκευμάτων, σχετικά με τα προβλήματα στη Δευτεροβάθμια Εκπαίδευση λόγω καθυστέρησης έκδοσης των προβλεπόμενων από το νομοσχέδιο προεδρικών διαταγμάτων διαγράφεται λόγω κωλύματος του ερωτωμένου κυρίου Υπουργού.

Ολοκληρώθηκε η συζήτηση των επικαίρων ερωτήσεων.


 

  

Σελίδα 2100 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμεθα στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η με αριθμό 8/23.10.97 επερώτηση των Βουλευτών του Συνασπισμού της Αριστεράς και της Προόδου κυρίων Ευάγγελου Αποστόλου, Σπυρίδωνα Δανέλλη, Ιωάννη Δραγασάκη, Ανδριανής Λουλέ, Μουσταφά Μουσταφά, Φώτιου Κουβέλη, Νικολάου Κωνσταντόπουλου, Πέτρου Κουναλάκη και Στέλλας Αλφιέρη, προς τον Υπουργό Γεωργίας, για την πολιτική της Κυβέρνησης στον αγροτικό τομέα.

Θα την αναπτύξουν ο κ. Ευάγγελος Αποστόλου, η κ. Ανδριανή Λουλέ, ο κ. Μουσταφά Μουσταφά και ο κ. Ιωάννης Δραγασάκης.

Το λόγο έχει ο κ. Ευάγγελος Αποστόλου.

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, ήθελα πριν ξεκινήσω, να ρωτήσω τον κύριο Υπουργό να μας πει -δεν ξέρω αν και ο κύριος Υφυπουργός μπορεί να μας πει- επειδή χθες υπήρξε μία συνάντηση με τη Συντονιστική Επιτροπή Αγροτών, πώς είδε τα πράγματα. 'Εχουν κουράγιο οι αγρότες για κινητοποιήσεις, μετά από το ξεφούσκωμα των λάστιχων που έγινε πέρυσι;

Βέβαια, καλό θα ήταν να ήταν εδώ και ο συνάδελφος και μέλος της Συντονιστικής Επιτροπής, ο κ. Μπούτας, να μας ενημέρωνε. Αλλά θα μας πει ο κύριος Υπουργός και θα τα μάθουμε.

(Στο σημείο αυτό την Προεδρική 'Εδρα καταλαμβάνει ο Δ'Αντιπρόεδρος της Βουλής, κ. ΝΙΚΟΛΑΟΣ ΚΑΤΣΑΡΟΣ)

Το σίγουρο είναι ότι μετά τις περσινές κινητοποιήσεις βρισκόμαστε πάλι στα πρόθυρα άλλων κινητοποιήσεων. Οι αγρότες πάλι απειλούν με κλείσιμο των δρόμων, διατυπώνοντας ουσιαστικά τα ίδια προβλήματα με αυτά που είχαν και πέρυσι και επομένως έχουν κάθε δικαίωμα να μιλάνε για μία χαμένη χρονιά, μια χρονιά, όμως, που η συγκυρία, αγαπητοί συνάδελφοι, την αναδεικνύει σε χρονιά μείζονος σημασίας. 

Το αντικείμενο της επερώτησής μας, είναι, να μας εξηγήσει το Υπουργείο Γεωργίας σ'αυτόν το χρόνο τι έχει κάνει πάνω σ'αυτά κυρίως τα σημεία που δεσμεύθηκε την περσινή χρονιά μετά τη λήξη των αγροτικών κινητοποιήσεων. Αυτό που σίγουρα έχουμε δει από πλευράς του Υπουργείου Γεωργίας, είναι πληθώρα έντυπου υλικού. Πράγματι, ο κύριος Υπουργός εκεί έχει αναδειχθεί πρωταθλητής στη διανομή έντυπου υλικού, όπως και πρωταθλητής στο να αντιπολιτεύεται πολλές φορές την ίδια την Κυβέρνηση. Το ουσιαστικότερο όμως είναι ότι σ'αυτό το διάστημα δεν έχει γίνει ουσιαστικό έργο στο Υπουργείο Γεωργίας.

Και αρχίζω από τη σύσταση της διακομματικής επιτροπής, που μετά από πρωτοβουλία του Συνασπισμού συστήθηκε, για να υποδείξει τρόπους αντιμετώπισης των γενικών και μόνιμων προβλημάτων της ελληνικής γεωργίας μετά από τις κινητοποιήσεις. 

Η επιτροπή αυτή συνεδρίασε πολλές φορές στο διάστημα Μαρτίου-Μαϊου του 1997, ήρθε σε επαφή με φορείς αγροτών, άκουσε τη γνώμη εμπειρογνωμόνων. Βέβαια, σ'αυτό που δεν συμφώνησε ήταν στη σύνταξη ενός κοινού πορίσματος. Εμείς από την πλευρά μας, ο Συνασπισμός, καταθέσαμε έγκαιρα και πριν τη λήξη της σχετικής ημερομηνίας την πρόταση του πορίσματός μας. Αργότερα κατέθεσε και το ΚΚΕ. Το θέμα είναι, ότι ενώ έχει περάσει σχεδόν ένας χρόνος, τα δύο κόμματα, τα κόμματα εξουσίας, δεν έχουν ακόμη γνωστοποιήσει τις απόψεις τους πάνω σ'αυτά τα συγκεκριμένα προβλήματα, αν και η καταληκτική ημερομηνία ήταν η 31η Μαϊου 1997.

'Ενα δεύτερο, που παρουσιάζει ως επίτευγμά του ο κύριος Υπουργός, είναι οι συνεδριάσεις του Συμβουλίου Αγροτικής Πολιτικής. 'Οντως εμείς εκτιμήσαμε θετικά την ενεργοποίηση του ν. 2093/92 που αφορούσε τη σύσταση του Συμβουλίου Αγροτικής Πολιτικής. Συμμετέχουμε στις εργασίες, στις συνεδριάσεις του, αν και κάτι που του έχουμε επισημάνει επανειλημμένως είναι, ότι αντί με τη λειτουργία του να έχει έναν καθοριστικό ρόλο στη χάραξη μιας στρατηγικής στον αγροτικό τομέα, αντιλαμβανόμαστε ότι πολλές φορές μετατρέπεται σε μηχανισμό εκτόνωσης κρίσεων και αναβολής στη λήψη συγκεκριμένων αποφάσεων.

'Οσον αφορά το μητρώο αγροτών, η διαδικασία διαμόρφωσης έχει ολοκληρωθεί. Βρίσκεται ήδη στα χέρια του Υπουργείου Γεωργίας. 'Εγινε μάλιστα και στο προηγούμενο Συμβούλιο Αγροτικής Πολιτικής μια πανηγυρική και θεατρική παράδοση, η οποία βέβαια καλύτερα θα ήταν να γινόταν όταν θα ολοκληρωνόταν η εφαρμογή του μητρώου. 

Για μας τα κριτήρια που χρησιμοποιήθηκαν, θεωρούμε ότι δεν είναι ικανοποιητικά για να εντάξουν ή για να απορρίψουν από το μητρώο έναν αγρότη.

Το 50% του χρόνου απασχόλησης και το εισόδημα, τουλάχιστον το 50% από γεωργική δραστηριότητα δεν κρίνονται για μας ικανοποιητικά για τη διαμόρφωση του μητρώου. Γιατί η αγνόηση κριτηρίων, όπως η ασφάλιση στον κλάδο συνταξιοδότησης αγροτών, στον Ο.Γ.Α. ή η μόνιμη παραμονή στην ύπαιθρο είναι λάθος. Αυτά είναι κριτήρια τα οποία έπρεπε να λαμβάνονται υπόψη, γιατί αυτό που για μας προέχει είναι η συγκράτηση του πληθυσμού στην ύπαιθρο και μέσα σ' αυτά τα πλαίσια θα πρέπει να δούμε το μητρώο αγροτών ως εργαλείο άσκησης της αγροτικής πολιτικής στον αγροτικό τομέα. 

Η πολυαπασχόληση δεν πρέπει να αποτελεί στοιχείο αποκλεισμού από το μητρώο, τουλάχιστον για τις ορεινές, τις φθίνουσες οικονομικά και τις νησιώτικες περιοχές, όπου εκ των πραγμάτων το αγροτικό εισόδημα είναι μειωμένο. Αντίθετα, σ' αυτές τις περιοχές θα πρέπει να προωθείται η πολυαπασχόληση ως βασική παράμετρος διαμόρφωσης ικανοποιητικού εισοδήματος. Και να μην ξεχνάμε ότι γι' αυτές τις περιοχές αγρότης σημαίνει τρόπος ζωής. 

Ερχόμαστε στο νομοσχέδιο κύριας ασφάλισης αγροτών. Στις περσινές κινητοποιήσεις το Δεκέμβρη, πανηγυρικά μάλιστα, η Κυβέρνηση έφερε ένα νομοσχέδιο με χρόνο έναρξης την 1η Ιανουαρίου 1997. 'Οταν κατά τη διάρκεια της συζήτησης διεπιστώθη ότι όχι μόνο από πλευράς εφαρμογής δεν ήταν δυνατόν να ξεκινήσει το νομοσχέδιο αυτό, αλλά ειδικά δεν προβλεπόταν το αντίστοιχο κονδύλι στον κρατικό προϋπολογισμό, που θα κάλυπτε την κρατική συμμετοχή στο ασφαλιστικό, τότε έγινε μεταφορά πρώτα για τον έκτο του 1997 και μετά πήγαμε στην 1.1.1998. 

Από την πρώτη ματιά που έχουμε ρίξει στον κρατικό προϋπολογισμό, δυστυχώς, δεν υπάρχει ανάλογη πρόβλεψη για τον Ο.Γ.Α. Η κρατική επιδότηση για τον Ο.Γ.Α. και στο φετινό προϋπολογισμό είναι σχεδόν στα ίδια επίπεδα με τα περσινά. Και το ερώτημα που γεννάται είναι: Θα έχουμε άλλη αναβολή; Πάμε για το 1999; 

Αυτός είναι ο τρόπος που νομοθετεί και η συνέπεια την οποία έχει η Κυβέρνηση πάνω στον αγροτικό τομέα. 

'Οντως, το μόνο νομοσχέδιο που ήλθε και ήταν προς τη θετική κατεύθυνση, ήταν το νομοσχέδιο που έδινε κίνητρα για την είσοδο νέων αγροτών στο γεωργικό τομέα. Το νομοσχέδιο το ψηφίσαμε, αλλά πιστεύουμε ότι δεν αρκεί. Οι νέοι μας δυστυχώς εγκαταλείπουν τα χωριά, αφού και αυτά τα κίνητρα για την απασχόληση και τη γεωργία είναι πενιχρά και αδύναμα να τους συγκρατήσουν. Και αυτό, δυστυχώς, γιατί και το εισόδημα, αλλά και οι συνθήκες διαβίωσης των κατοίκων της υπαίθρου δεν έχουν τύχει μέχρι σήμερα τις ανάλογης φροντίδας. 

Υπάρχει η κοινωνική παράμετρος του αγροτικού επαγγέλματος, κύριε Υπουργέ, την οποία θα πρέπει όλοι μας να λάβουμε σοβαρά υπόψη.

Κι έρχομαι στο τελευταίο νομοσχέδιο που συζητήσαμε και ζήσαμε όλη την τραγελαφική κατάσταση στο Κοινοβούλιο, να προστίθενται διορθώσεις, ποσά, ακόμη και μετά την ψήφιση σχετικών άρθρων. Μιλάω για τη ρύθμιση των συνεταιριστικών χρεών. 

Πριν όμως μιλήσω για το συγκεκριμένο θέμα, θα πρέπει να ξεκαθαρίσουμε το θέμα των ρυθμίσεων των αγροτικών χρεών. 'Αλλο ρυθμίσεις αγροτικών χρεών και άλλο χαριστικές ρυθμίσεις


 

  

Σελίδα 2101 

προς συνεταιριστικούς φορείς.

Δυστυχώς, ένα από τα σπουδαιότερα -ίσως το κατ' εξοχήν- εργαλεία των κυβερνήσεων μετά το 1974 στον αγροτικό τομέα για την άσκηση της αγροτικής πολιτικής, ήταν οι ρυθμίσεις. 'Ομως κάθε φορά ο χρόνος που εξαγγέλονται και υλοποιούνται αυτές οι ρυθμίσεις, αλλά και ο τρόπος εφαρμογής τους, αντί να λύσουν τα προβλήματα αυτά για τα οποία θεσπίζονται, ουσιαστικά δημιουργούν περισσότερα προβλήματα. Αν και, όταν εξαγγέλονται, έχουν ως στόχο την κάλυψη ζημιών από έκτακτες καιρικές συνθήκες, από δυσμενείς παρεμβάσεις της πολιτείας αλλά και του διεθνούς ανταγωνισμού, εν τούτοις το μόνο που καταφέρνουν είναι η βελτίωση -και μάλιστα η πρόσκαιρη βελτίωση- του χαρτοφυλακείου της Αγροτικής Τράπεζας. 

Για να είναι αποτελεσματικές οι ρυθμίσεις θα πρέπει να βασίζονται στη ρεαλιστική αντιμετώπιση του προβλήματος που προκάλεσε την υπερχρέωση, στη δίκαιη εφαρμογή του μέτρου, αλλά κυρίως στη δυνατότητα ανταπόκρισης των πιστωτών στη συγκεκριμένη ρύθμιση.

Δυστυχώς, έτσι όπως εφαρμόζονται οι ρυθμίσεις, το μόνο που έχουν καταφέρει είναι να κατασυκοφαντήσουν τον αγροτικό χώρο. 

Βέβαια οι πρόσφατες ρυθμίσεις των συνεταιριστικών χρεών ήταν κάτι άλλο, ξεκαθαρίζοντας ότι ο Συνασπισμός δεν ήταν κατά της συγκεκριμένης ρύθμισης, αλλά κατά του τρόπου εφαρμογής των. Αντί οι ρυθμίσεις να στηριχθούν πάνω σε συγκεκριμένες μελέτες βιωσιμότητας, αντί η Βουλή να γνωρίζει για κάθε συνεταιριστικό φορέα ποιο ήταν το υπόλοιπο των οφειλών του, ποιες ήταν οι δυνατότητες του να ανταποκριθεί, δυστυχώς φθάσαμε σε μία κατάσταση να προστίθεται και άλλος φορέας από εδώ και άλλος φορέας από εκεί. Ζήσαμε όλοι τις παρεμβάσεις κομματικών παραγόντων, και στο τέλος τι απέμεινε; Απέμεινε να προστεθούν και ιδιώτες και να δημιουργηθεί σε όλον τον ελληνικό λαό -και δικαιολογημένα- η εντύπωση ότι το Υπουργείο Γεωργίας, η ελληνική Κυβέρνηση χαρίζει χρήματα χωρίς συγκεκριμένο σχεδιασμό.

Είπατε, κύριε Υπουργέ, ότι αυτές οι ρυθμίσεις θα είναι οι τελευταίες.

Κύριε Υπουργέ, μη γελιόμαστε. Σε δύο χρόνια όλοι αυτοί οι φορείς και άλλοι βέβαια, τους οποίους δεν έχετε ρυθμίσει, θα έχουν πάλι το ίδιο πρόβλημα και πάλι θα αναγκασθούμε να ζήσουμε -βέβαια δεν το εύχομαι- τέτοιες καταστάσεις σαν κι αυτές που ζήσαμε. 

Αλλά, κύριε Υπουργέ, αν στα πλαίσια και της παρέμβασης που ετοιμάζετε για την αλλαγή του πλαισίου λειτουργίας των συνεταιριστικών και επαγγελματικών οργανώσεων, δεν δείτε και το θέμα της υπερχρέωσης των συνεταιρισμών, δεν πρόκειται -το σπουδαιότερο απ' όλα- να αλλάξουν νοοτροπία. Εκεί είναι το μεγάλο πρόβλημα.

'Ερχομαι σ' ένα άλλο νομοσχέδιο, το οποίο κατά κόρον έχετε υποσχεθεί ότι θα φέρετε, που αφορά τη διάκριση δασικής ιδιοκτησίας και τη ρύθμιση εμπραγμάτων δικαιωμάτων επί δασών και δασικών εκτάσεων.

Πέρα από τις αντιρρήσεις που εκφράστηκαν από τα κόμματα, από περιβαλλοντικές οργανώσεις και από το Υ.ΠΕ.ΧΩ.Δ.Ε., σχετικά με τη συνταγματικότητα του νομοσχεδίου, το θέμα είναι ότι υπάρχουν πάρα πολλές εκκρεμότητες, που η καθυστέρηση συνεπάγεται αρνητικές επιπτώσεις για την προστασία των δασών και των δασικών εκτάσεων.

Εμείς σαν Συνασπισμός το συγκεκριμένο σχέδιο νόμου, που δώσατε στη δημοσιότητα, το καταγγείλαμε ως δασοκτόνο, γιατί, αν δεν γίνουν βασικές μεταβολές, όπως σας έχω και άλλη φορά αναφέρει, αν δεν προηγηθεί η σύνταξη του δασικού κτηματολογίου, η σύνταξη των δασικών χαρτών -κάτι το οποίο και πρόσφατα το Συμβούλιο Επικρατείας σας το έχει επιβάλει- δεν πρόκειται να κηρυχθούν νόμιμες πράξεις αποχαρακτηρισμού δασών και δασικών εκτάσεων.

Το δεύτερο που πρέπει οπωσδήποτε να αποσύρετε, γιατί έχει επιχειρηθεί ξανά να έρθει στη Βουλή και κρίθηκε αντισυνταγματικό, είναι το νομοσχέδιο που θέλει να άρει το δασικό χαρακτήρα των βοσκοτόπων.

'Ερχομαι στον περιβόητο οργανισμό, τον οποίο έχετε εξαγγείλει τόσες φορές, τον οργανισμό πιστοποίησης λογαριασμών ελέγχου κοινοτικών ενισχύσεων οργανισμού ποιότητας και επίβλεψης των αγροτικών προϊόντων.

Αν και επανειλημμένα, κύριε Υπουργέ, έχετε καταγγείλει την ύπαρξη κυκλωμάτων στο Υπουργείο που λυμαίνονται κοινοτικές επιδοτήσεις και μάλιστα έχετε δεσμευθεί απέναντι στη Ευρωπαϊκή 'Ενωση για να φέρετε το συγκεκριμένο νομοσχέδιο, δυστυχώς εξακολουθεί η ίδια κατάσταση. Δεν έχει κατατεθεί μέχρι σήμερα στη Βουλή. Αντίθετα, ανακοινώνετε διαλύσεις οργανισμών, όπως είναι του Οργανισμού Βάμβακος, του Οργανισμού Καπνού και άλλων εξειδικευμένων οργανισμών, χωρίς να προτείνετε κάτι το συγκεκριμένο.

Δικαιολογημένα, λοιπόν, γεννώνται πολλά ερωτήματα. Τι θα γίνει με τη στήριξη αυτών των προϊόντων με την κατάργηση των οργανισμών; 'Εχετε συγκεκριμένη πρόταση; 

Εσείς στο προεκλογικό σας πρόγραμμα αναφέρατε ότι με βάση συγκεκριμένα επιχειρηματικά σχέδια θα προχωρήσετε στον εκσυγχρονισμό και την ανασυγκρότηση των αγροτικών οργανισμών καπνού, βάμβακος κλπ. 'Ετσι ακριβώς αναφέρετε στο πρόγραμμά σας. Τι άλλαξε τώρα; Είναι μήπως αυτά που καταγγέλλετε για λοβιτούρες; Να τα στείλετε στον εισαγγελέα, κύριε Υπουργέ, και όχι να θέτετε σε διαθεσιμότητα και μετά να ανακαλείτε ή να λασπολογείτε, χωρίς να αναφέρετε συγκεκριμένα παραδείγματα.

Δεν καταργούμε οργανισμούς που πράγματι πρόσφεραν θετικές υπηρεσίες στους αγρότες, επειδή υπάρχουν περιπτώσεις ατασθαλιών. Τις ατασθαλίες τις στέλνουμε στον εισαγγελέα. Από ποιον θα γίνει ο έλεγχος για τους παραπάνω οργανισμούς, η εφαρμογή, η έρευνα; 'Εχετε συγκεκριμένη πρόταση;

Κύριε Υπουργέ, πρόκειται για οργανισμούς οι οποίοι στηρίζουν εθνικά προϊόντα και θα πρέπει να το λάβετε σοβαρά υπόψη. Η ΓΕΔΙΔΑΓΕΠ διαχειρίζεται κονδύλια που αφορούν κοινοτικές επιδοτήσεις ύψους πάνω από ένα τρισεκατομμύριο το χρόνο (1.000.000.000.000).

'Οταν αναλάβατε το Υπουργείο καταγγείλατε την υπηρεσία. Εκδηλώσατε την πρόθεση να μεταθέσετε και να αντικαταστήσετε ένα μεγάλο μέρος των υπαλλήλων με άλλους. Η απόφαση αυτή δεν υλοποιήθηκε ποτέ. 'Εχει περάσει περισσότερο από ενάμισης χρόνοςαπό την ημέρα που την ανακοινώσατε και δεν έχει απομακρυνθεί κανένας υπάλληλος. Απλά έμειναν οι καταγγελίες. 

'Ενας κλάδος, κύριε Υπουργέ, τον οποίο δυστυχώς η ελληνική πολιτεία τα τελευταία χρόνια έχει εντελώς παραμελήσει είναι ο κλάδος της κτηνοτροφίας. Η κατάσταση της ελληνικής κτηνοτροφίας είναι τραγική, παρ' ότι είναι ο μοναδικός κλάδος που έχει τεράστιες δυνατότητες ανάπτυξης και ο μοναδικός κλάδος της εθνικής μας οικονομίας που μπορεί να διατηρήσει ζωντανό τον εναπομείναντα κοινωνικό ιστό στις ορεινές και μειονεκτικές περιοχές.

'Ολοι γνωρίζουμε ότι η κτηνοτροφία βουλιάζει στα χρέη της, χρέη τα οποία προήλθαν από τα αρνητικά ΝΕΠ, νομισματικά εξισωτικά ποσά της περιόδου 1983-1989, από τα δυσβάσταχτα επιτόκια της Αγροτικής Τράπεζας, απο το υψηλό κόστος παραγωγής, το κόστος των ζωοτροφών και από τις αρνητικές επιπτώσεις της Κοινής Αγροτικής Πολιτικής.

Τα νομισματικά εξισωτικά ποσά τα επέβαλε η κυβέρνηση του ΠΑΣΟΚ το 1983-1989 και ουσιαστικά ήταν επιδοτήσεις στο εισαγόμενο κρέας.

'Ηταν μια επιλεγμένη συνειδητή πολιτική της τότε κυβέρνησης του ΠΑ.ΣΟ.Κ. θέλοντας να συγκρατήσει τον πληθωρισμό, αλλά προκάλεσε τεράστες ζημιές στους κτηνοτρόφους, αφού τους ανάγκασε ...

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Επιτρέψτε μου, κύριε Πρόεδρε, νομίζω πως και εσείς είσθε ευαίσθητος σ'αυτόν τον τομέα και θα ήθελα δυο-τρία λεπτά ακόμα.

ΠΡΟΕΔΡΕΥΩΝ (Νικόλαος Κατσαρός): Το κακό είναι ότι είμαι ευαίσθητος και στην εφαρμογή του Κανονισμού.


 

  

Σελίδα 2102 

ΕΥΑΓΓΕΛΟΣ ΑΠΟΣΤΟΛΟΥ: Θα βρούμε μία μέση λύση.

ΠΡΟΕΔΡΕΥΩΝ (Νικόλαος Κατσαρός): Εντάξει, συνεχίστε τις σκέψεις σας.

ΕΥΑΓΓΕΛΟΣ ΑΠΟΣΤΟΛΟΥ: Επαναλαμβάνω ότι προκάλεσε τεράστιες ζημιές στους κτηνοτρόφους, αφού τους ανάγκαζε να πωλούν κάτω του κόστους παραγωγής, για να είναι ανταγωνιστικά τα προϊόντα τους με αυτά που εισήγοντο από τις αντίστοιχες χώρες της Ευρωπαϊκής 'Ενωσης.

Σύμφωνα με την πολιτική των χρηματοδοτήσεων, την περίοδο 1986-1996, για τα επιτόκια της Αγροτικής Τράπεζας, ήταν από 27% μέχρι 34%. Θα σας αναφέρω μόνο μια περίπτωση: Δάνειο ενός εκατομμυρίου, στις 31.12.86 εάν πληρωνόταν μετά από δέκα χρόνια, θα ήταν δεκαεννέα εκατομμύρια επτακόσιες χιλιάδες (19.700.000) δραχμές. Το αντίστοιχο δάνειο στον Ευρωπαίο αγρότη θα ήταν ένα εκατομμύριο επτακόσιες εβδομήντα χιλιάδες (1.770.000) δραχμές. Καταλαβαίνετε για ποια τοκογλυφική συμπεριφορά μιλάμε της Αγροτικής Τράπεζας απέναντι στον 'Ελληνα κτηνοτρόφο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν είναι έτσι ακριβώς.

ΕΥΑΓΓΕΛΟΣ ΑΠΟΣΤΟΛΟΥ: Μπορεί να είναι και χειρότερα.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: 'Οχι, δεν είναι έτσι ακριβώς.

ΠΡΟΕΔΡΕΥΩΝ (Νικόλαος Κατσαρός): Θα πείτε πώς είναι, κύριε Γεωργακόπουλε, όταν έρθει η σειρά σας.

ΕΥΑΓΓΕΛΟΣ ΑΠΟΣΤΟΛΟΥ: Επίσης, όλοι γνωρίζουμε ότι υπήρξε μία απότομη άνοδος της τιμής των ζωοτροφών, του κόστους παραγωγής, όταν έγινε η κατάργηση της ΚΥΔΕΠ. Σας πληροφορώ ότι σε μία βραδιά οι τιμές των ζωοτροφών αυξήθηκαν κατά 60%. Σε μία βραδιά! Την επόμενη ημέρα της κατάργησης της ΚΥΔΕΠ είχαμε αύξηση της τιμής των ζωοτροφών κατά 60%.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Καταργήθηκε η επιδότηση.

ΕΥΑΓΓΕΛΟΣ ΑΠΟΣΤΟΛΟΥ:Κύριε Υπουργέ, νομίζουμε ότι έχει έρθει η ώρα που πρέπει να λάβετε γενναίες αποφάσεις.

Στη δευτερολογία μου θα κάνω συγκεκριμένες προτάσεις και για την κτηνοτροφία. Αυτό που έχω να σας πω είναι ότι ο απολογισμός του Υπουργείου σας είναι αρνητικός και ο επαγγελλόμενος εκσυγχρονισμός της ελληνικής γεωργίας δεν είναι τίποτε άλλο για την Κυβέρνηση σήμερα, παρά απλές ασκήσεις επί χάρτου.

Δυστυχώς, κύριε Υπουργέ, έχετε μετατραπεί σε απλό και μάλιστα κακό χρήστη των κοινοτικών επιδοτήσεων. Κάποτε αυτές θα σταματήσουν και όταν θα σταματήσουν, από τη στιγμή που δεν έχουν γίνει οι ανάλογες διαρθρωτικές επεμβάσεις στη γεωργία, η κατάσταση για την αγροτική μας οικονομία θα είναι οικτρή. Να έχετε υπόψη σας ότι προοδευμένο κράτος θεωρείται αυτό που τουλάχιστον στον τομέα της διατροφής έχει εξασφαλίσει την αυτάρκειά του. Αυτός θα πρέπει να είναι ο στόχος σας.

(Χειροκροτήματα από την πτέρυγα του Συνασπισμού της Αριστεράς και της Προόδου)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα πέντε μαθητές και τρεις συνοδοί-καθηγητές του 5ου Γυμνασίου Χαλανδρίου.

(Χειροκροτήματα από όλες τις πτέρυγες.)

Επίσης έχω την τιμή να σας ανακοινώσω ότι ο Κοινοβουλευτικός Εκπρόσωπος του Κ.Κ.Ε. κ. Κολοζώφ ορίζει ως Κοινοβουλευτικό Εκπρόσωπο κατά τη συζήτηση της επερώτησης το συνάδελφο, κ. Σταύρο Παναγιώτου.

Επίσης ο Πρόεδρος του ΔΗ.Κ.ΚΙ. κ. Τσοβόλας ορίζει ως Κοινοβουλευτικό Εκπρόσωπο το συνάδελφο κ. Ρόκο.

Η κ. Λουλέ έχει το λόγο.

ΑΝΔΡΙΑΝΗ ΛΟΥΛΕ: Το πόσο ενδιαφέρεται ο πολιτικός κόσμος για τους αγρότες, φαίνεται από τη σημερινή παρουσία των συναδέλφων, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Αυτό να μην το τονίζετε τόσο πολύ, κυρία Λουλέ.

ΑΝΔΡΙΑΝΗ ΛΟΥΛΕ: Γιατί, κύριε Πρόεδρε;

ΠΡΟΕΔΡΕΥΩΝ (Νικόλαος Κατσαρός): Τέλος πάντων. 'Αλλωστε έχετε λίγα λεπτά να τοποθετηθείτε.

ΑΝΔΡΙΑΝΗ ΛΟΥΛΕ: Μόνο τρία λεπτά, κύριε Πρόεδρε; Αποκλείεται.

ΠΡΟΕΔΡΕΥΩΝ (Νικόλαος Κατσαρός): Ορίστε, κυρία Λουλέ, έχετε το λόγο για πέντε λεπτά.

ΑΝΔΡΙΑΝΗ ΛΟΥΛΕ: Πάντως μας έφθανε ένα στρογγυλό τραπέζι, τόσοι λίγοι που είμαστε, για να μιλήσουμε.

Κύριε Υπουργέ, την αγροτική πολιτική, τις κατευθύνσεις και τις επιπτώσεις που αυτή έχει στον αγροτική τομέα, δεν μπορούμε παρά να την αντιμετωπίσουμε συνδεδεμένη αναπόσπαστα από την οικονομική και παραγωγική ανάπτυξη της χώρας και την ανάπτυξη της περιφέρειας γενικότερα. Η ουσιαστική στήριξη ή όχι της γεωργικής παραγωγής και του αγροτικού εισοδήματος δεν έχει να κάνει ούτε με συντεχνίες ούτε με ιδιάζοντα συμφέροντα. Η στήριξή τους σημαίνει στήριξη της περιφέρειας, που ολοένα ερημώνει, σημαίνει στήριξη της απασχόλησης μέσω ενός ενεργά παραγωγικού δυναμικού, σημαίνει ενίσχυση της εγχώριας αγοράς, δημιουργεί προϋποθέσεις για εξαγωγές, αλλά και για σημαντικές επενδύσεις, σημαίνει τελικά στήριξη της εθνικής οικονομίας ενός βασικού τομέα ανάπτυξής της.

Τα παραπάνω βέβαια έχουν λεχθεί πολλές φορές σε αυτήν την Αίθουσα, αλλά όταν το ΠΑ.ΣΟ.Κ. και η Νέα Δημοκρατία βρίσκονται στα έδρανα της αντιπολίτευσης είναι αναφανδόν υπέρ των αγροτών. 'Οταν γίνονται κυβέρνηση, κύριε Τσιτουρίδη, που είστε ο μόνος από τη Νέα Δημοκρατία...

ΣΑΒΒΑΣ ΤΣΙΤΟΥΡΙΔΗΣ: Είμαστε διαρκώς Αντιπολίτευση όλα αυτά τα χρόνια!

ΑΝΔΡΙΑΝΗ ΛΟΥΛΕ: 'Οταν είσαστε πάντως στην εξουσία, τους ξεχνάτε και εσείς.

Η έλλειψη μιας από κοινού σχεδιασμένης με τη συμμετοχή των κομμάτων και των αγροτικών φορέων εθνικής αγροτικής πολιτικής, που θα έχει σαν άξονα την ενίσχυση και την ποιοτική ανταγωνιστική βελτίωση του αγροτικού προϊόντος και που θα επιδιώκει την αναδιάρθρωση της εύθραστης και ευάλωτης συνεταιριστικής οργάνωσης, η έλλειψη αυτή δεν είναι τυχαία, είναι αποτέλεσμα και συνειδητή επιλογή, που πληρώνει ο 'Ελληνας αγρότης.

'Ετσι επιβεβαιώνονται τα στοιχεία των στατιστικών υπηρεσιών της Ευρωπαϊκής 'Ενωσης, που σύμφωνα με αυτά το εισόδημα των Ελλήνων αγροτών στο όνομα της νομισματικής σύγκλησης, των στόχων για τους οποίους δεν έχουν ούτε ερωτηθεί ούτε ενημερωθεί, αποκλίνουν σταθερά προς τα κάτω σε σχέση με το μέσο αγροτικό εισόδημα στην υπόλοιπη Ευρώπη. Από το 1996, παραδείγματος χάρη, οι αγρότες των κρατών-μελών είχαν αύξηση 5%, ενώ ο 'Ελληνας αγρότης έβλεπε το δικό του εισόδημα να κατεβαίνει στο 2% περίπου. Η νέα αυτή μείωση αποτελεί ένα ακόμη στοιχείο για το συντελούμενο ξερίζωμα των αγροτών από τη γη τους. Και ρωτάω, κύριε Υπουργέ, αν στις προθέσεις σας είναι η δραστική μείωση του αγροτικού πληθυσμού για τον α ή β λόγο, να μας το πείτε, για να μας πείτε παράλληλα τι θα κάνουν αυτοί οι άνθρωποι, πού θα εργαστούν, πού θα μείνουν. Για το ίδιο πάντοτε έτος και με τα ίδια στοιχεία, στην Ελλάδα παρατηρείται και ελαφρά περικοπή του όγκου της τελικής αγροτικής παραγωγής, της οποίας η μέση τιμή σημείωσε πτώση, ενώ παρέμεινε σταθερή η τιμή των ενδιάμεσων αγαθών.

Οι τελευταίες κινητοποιήσεις στη Θεσσαλία, και αυτές που έρχονται σε λίγες ημέρες, εκφράζουν ακριβώς την αγωνία των αγροτών για την επιβίωσή τους στο νέο ανταγωνιστικό περιβάλλον και αυτήν την αγωνία εσείς, κύριε Υπουργέ, αντί να την υιοθετήσετε, την ποινικοποιήσατε και τους στείλατε στα δικαστήρια.

Αντί να κάνετε μαζί τους μία συζήτηση από κοινού, για να βγει κάτι οφέλιμο, στείλατε τα ΜΑΤ σε μια πρωτοφανή επίδειξη κρατικού τραμπουκισμού, που είχαμε να τη δούμε χρόνια.

Εθνική αγροτική πολιτική δεν χαράσσεται στις Βρυξέλλες, κύριε Υπουργέ, κατά τη γνώμη μου και κυρίως δεν εισάγεται με τη μορφή έστω των διεθνών συμφωνιών. Αυτή είναι μία


 

  

Σελίδα 2103 

παρά χρήση διαδικασία.

Επειδή ο χρόνος δεν με παίρνει, θα πω ότι η Ελλάδα έχοντας ένα ιδιαίτερα υψηλό ποσοστό συμμετοχής του αγροτικού προϊόντος στο ΑΕΠ, 12% αν δεν κάνω λάθος, είναι το υψηλότερο στην Κοινότητα, υποχρεούται να προχωρήσει στην αύξηση της ανταγωνιστικότητάς του. Είναι ένας μονόδρομος που οφείλεται, αν θέλετε, για να έχετε αποτέλεσμα, να τον περπατήσετε μαζί με τους αγρότες και θα έλεγα να τον περπατήσουμε όλοι μαζί εδώ μέσα.

Θέλω να επισημάνω και την ευθύνη των φορέων που συμμετέχουν και κατ'επέκταση των κομμάτων που ελέγχουν αυτούς τους φορείς, για να ξεπεράσουν τις μικροπολιτικές διαφορές που έχουν και να συνεισφέρουν στην ενίσχυση και τον εκσυγχρονισμό της ελληνικής γεωργίας. Γιατί αυτό πρέπει να γίνει από εμάς εδώ μέσα, κύριοι συνάδελφοι. Αν τα κόμματα που ελέγχουμε τους αγροτικούς αυτούς φορείς δεν σταματήσουν τις μικροπολιτικές τους, τότε θα έχουμε τον 'Ελληνα αγρότη να βγαίνει με τα τρακτέρ και την Κυβέρνηση να βγαίνει με τα ΜΑΤ. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ.Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, στην περιοχή μου υπάρχει ένα ρητό, που το λένε οι αγρότες μεταξύ τους: "άνοιξαν την κοιλιά του αγρότη και μέσα βρήκανε σαράντα του χρόνου". Είναι ένα ρητό της στωικότητας, της καρτερικότητας, της αισιοδοξίας του αγρότη, που εκφράζει μέσα από το βίο του της αναποδιές τους επαγγέλματος, τους ανεκπλήρωτους πόθους και προσδοκίες του αγροτικού κόσμου, ταυτόχρονα με την αισιοδοξία για το μέλλον, με την αγάπη του για τη γη και τη δουλειά του. Ελπίζει ο αγρότης ότι δεν πήγε καλά φέτος, αλλά θα βελτιωθεί του χρόνου η δουλειά του και η οικονομική του κατάσταση.

Κύριε Υπουργέ, όμως αυτή η έμφυτη αισιοδοξία και στωϊκότητα στις μέρες μας δεν είναι πια ούτε προτέρημα ούτε αρετή, αλλά ούτε και αρκετή από μόνη της για να ατενίζουμε το μέλλον της αγροτικής μας οικονομίας, του αγροτικού μας κόσμου, με προοπτική και βεβαιότητα.

Επιτακτική είναι η ανάγκη για τη χάραξη μιας μακρόπνοης πολιτικής και στρατηγικής στον αγροτικό τομέα και νομίζω ότι έχουμε χάσει ήδη πάρα πολύ δρόμο. 

Η μοιρολακτρική αποδοχή των αποφάσεων της Ευρωπαϊκής 'Ενωσης, η κάθε τόσο επίκληση αυτών των κανόνων για να δικαιολογούμε την ανυπαρξία και τη μη επεξεργασία από το Υπουργείο Γεωργίας μιας εθνικής αγροτικής πολιτικής, είχαν σαν αποτέλεσμα την εγκατάλειψη του γεωργικού επαγγέλματος, την ωρίμανση της υπαίθρου, την επικράτηση αισθημάτων απόγνωσης και ανασφάλειας στον αγροτικό πληθυσμό.

Λόγω και του περιορισμένου χρόνου, θα ήθελα συγκεκριμένα να αναφερθώ στα προβλήματα που βιώνουν οι αγρότες της περιοχής μου, στη Ροδόπη και γενικά στη Θράκη, οι οποίοι καλλιεργούν ένα από τα βασικά αγροτικά προϊόντα, το βαμβάκι και τον καπνό. Επίσης έχουμε και την προβληματική κτηνοτροφία.

'Οπως πηγαίνω και στα εκκοκκιστήρια κλπ., βλέπω ότι έχει καταντήσει η όλη αγορά αυτών των προϊόντων να θυμίζει το ρητό: "ο Θεός για να ευχαριστήσει το φτωχό, πρώτα του εξαφανίζει το γάϊδαρο και μετά του τον ξαναφέρνει". Και ο φτωχός κάνει γονυκλησίες για να ευχαριστήσει το Θεό, που του έφερε ξανά το γάϊδαρο.

'Οντως και η αγορά του καπνού και η παράδοση της σοδειάς του βαμβακιού δημιουργούν μια ατμόσφαιρα άγχους, έντονης αγωνίας και ξεχνά ο αγρότης πώς έχει διαμορφωθεί η κατάσταση, ξεχνά και την τιμή του προϊόντος και το τι θα κερδίσει. Μοναδική του έγνοια γίνεται, να μπορέσει να παραδώσει το προϊόν του και να πάρει ό,τι του ελεήσουν και του δώσουν. Δεν έχει περιθώρια να σκεφθεί τους κόπους του, τα έξοδά του, το κοστολόγιο.

Για το βαμβάκι φέτος ενώ στην περιοχή μας φαινόταν καλή η παραγωγή, με τις χαλαζοπτώσεις προς τα τέλη Αυγούστου, καταστράφηκε. 'Ετρεχε ο κόσμος από εδώ και από εκεί για να κάνει τις δηλώσεις και για να έρθουν οι γεωπόνοι του ΕΛΓΑ. Να δούμε τώρα και αυτό το ΕΛΓΑ πώς θα εξελιχθεί με τις καινούριες πρωτοβουλίες που έχετε αναλάβει.

Από την ίδια τη ζωή βέβαια ξέρουν οι αγρότες πώς εκτιμήθηκαν οι ζημιές, πώς θα αποζημιωθούν; κλπ. 'Ολα αυτά είναι άγνωστα. Υπάρχουν συγκεκριμένοι παραγωγοί που έπαθαν πολύ μεγάλη ζημιά. Ο Οργανισμός Βάμβακος ήρθε και προέβη στον καθορισμό προσμενόμενης παραγωγής με βάση τις αποδόσεις της τελευταίας πενταετίας. 'Αλλη πάλι ουρά σχηματίστηκε στις αγροτικές τρέπεζες, να πάρουν το παράβολο, να κάνουν τις ενστάσεις τους κλπ. Στην καλύτερη δε περίπτωση απ'ό,τι βλέπουμε, δεν θα υπερβούμε τις περσινές αποδόσεις στο Νομό Ροδόπης. 'Ετσι όλο το τρεχαλητό, όλο το άγχος, με τους χειρισμούς του Εθνικού Οργανισμού Βάμβακος κλπ., πάνε τζάμπα.

Για τον καπνό μπορεί να μιλά κανείς επί ώρες για την εθνική του σημασία, για τον κοινωνικό του ρόλο, για τη συγκράτηση του πληθυσμού κλπ.

'Ομως, κύριε Υπουργέ, και εσείς ξέρετε -και έχουμε κάνει επανειλημμένες ερωτήσεις- ότι παραμένουν χιλιάδες παραγωγοί χωρίς να έχουν πληρωθεί το προϊόν τους. Οι παραγωγοί είναι τελείως ανοχύρωτοι. Είναι αφημένοι στις ορέξεις των καπνεμπόρων, στις απειλές της Ε.Ο.Κ., για την τήρηση των προθεσμιών και βλέπουν το προϊόν να αρπάζεται από τα χέρια τους, χωρίς να καταλαβαίνουν τι γίνεται.

Σε μια από τις επίκαιρες ερωτήσεις που συζητήσαμε -ήταν ο κ.Σωτηρλής εδώ- είπαμε: "τράβηξε και έναν κοινωνικό διάλογο με τους καπνεμπόρους, να μπούνε και αυτοί σε μια τάξη".

Ο Εθνικός Οργανισμός Καπνού, ενώ θα έπρεπε να είναι αρωγός, επιστημονικός σύμβουλος, εμψυχωτής των καπνοπαραγωγών, έχει καταντήσει ένας γραφειοκρατικός μηχανισμός, που σε τελική ανάλυση καταδυναστεύει τους ίδιους τους παραγωγούς. Για μικρολεπτομέρειες μειώνει ποσοστώσεις, διαγράφει ποσοστώσεις μέσα από έναν κυκεώνα γραφειοκρατίας, κάνει δύσκολη τη ζωή των καπνοπαραγωγών.

Φέτος έχουμε ποσοστώσεις διακόσια με πεντακόσια κιλά, επειδή ήταν διακόσια τετραγωνικά μέτρα παραπάνω το χωράφι που έσπειραν ή έδωσαν λάθος όνομα κλπ. Και από τις διαθέσιμες ποσοστώσεις προς το Νομό Ροδόπης δόθηκαν ογδόντα τόνοι για ένα χρόνο σε παλιννοστήσαντες. Και επειδή για ένα χρόνο δεν μπορεί να γίνει κάποιος καπνοκαλλιεργητής, όλες αυτές οι ποσοστώσεις θα βγουν στη μαύρη αγορά ποσοστώσεων και θα μοσχοπωληθούν στους πραγματικούς καπνοπαραγωγούς που ζουν από τον καπνό.

Τα αναφέρω όλα αυτά και για το βαμβάκι και για τον καπνό, για να εκφράσω την απόγνωση, στην οποία οδηγούνται οι μεγάλες ομάδες αγροτών σε καλλιέργειες εθνικής σημασίας και να τονίσω την έλλειψη πολιτικής στρατηγικής από την πλευρά του Υπουργείου γι'αυτά τα προϊόντα, παρ'όλο που το καθεστώς είναι από χρόνια γνωστό και δεν έχει γίνει μια ριζική αντιμετώπιση των προβλημάτων που προκύπτουν κάθε τόσο, έστω και σ'αυτά τα πλαίσια.

Στη δευτερολογία μου, κύριε Πρόεδρε, θα πω τα υπόλοιπα.

ΠΡΟΕΔΡΕΥΩΝ (Νικόλαος Κατσαρός): Εξαντλήθηκε ο κατάλογος των ομιλητών και ο κύριος Υπουργός έχει το λόγο.

Κύριε Υπουργέ, έχετε το λόγο. Δεν με προσέχετε, κύριε Υπουργέ. Φαίνεται σας έχω στενοχωρήσει και εγώ λίγο με τις θέσεις υπέρ των αγροτών.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ο αγροτικός τομέας έχει πολλά προβλήματα και είναι ευεπίφορος σε κομματική και πολιτική εκμετάλλευση.

ΠΡΟΕΔΡΕΥΩΝ (Νικόλαος Κατσαρός): 'Οχι μόνο αυτό, αλλά και σε επίδειξη ενδιαφέροντος.

ΣΑΒΒΑΣ ΤΣΙΤΟΥΡΙΔΗΣ: Από ορισμένους.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, κύριοι συνάδελφοι, νομίζω ότι συμβάλλει ακόμη μια συζήτηση για τον αγροτικό τομέα στη Βουλή. Θετικό είναι ότι κατατέθηκε η επερώτηση αυτή από τους συναδέλφους, σε μια περίοδο βέβαια που αναθερμαίνεται το κλίμα γύρω από τις αγροτικές δραστηριότητες στο πολιτικό επίπεδο. Γιατί, εκτός από τη γεωργία, έχουμε και την πολιτική στη γεωργία.


 

  

Σελίδα 2104 

Τελείωσαν οι παραγωγές και μέχρι το Μάρτιο που θα αρχίσει ξανά η νέα δραστηριότητα καλλιεργειών, ένα μέρος από τον πολιτικό κόσμο, τα πολιτικά Κόμματα και ορισμένουι συνδικαλιστές του αγροτικού τομέα, ετοιμάζουν και πάλι αυτό το κλίμα των πολιτικών κινήσεων, των συζητήσεων, των ζυμώσεων, που έχουν όμως θετικές όψεις. Γιατί γίνεται ένας διάλογος, προβάλλονται ορισμένα θέματα, τοποθετούνται όλοι και μπορεί να φανεί εκεί, ποιο είναι το σωστό και σε ποια κατεύθυνση πρέπει να βαδίσουμε. Γιατί το θέμα της αγροτικής οικονομίας και της αγροτικής παραγωγής είναι θέμα που μας αφορά όλους.

Βέβαια, έχουν και άλλες όψεις που εγώ δεν μπορώ να τις κρίνω αρνητικές, είναι μέσα στα πλαίσια των κοινωνικών και πολιτικών δραστηριοτήτων και επιδιώξεων όλων των δυνάμεων που δρουν στη χώρα και γι'αυτό έχουν άλλωστε και πολιτική σημασία. Χθές, αυτό διεφάνη από τη συνάντηση που είχαμε με την επιτροπή που έχει συγκροτηθεί εκεί στη Θεσσαλία που εκφράζει μια μικρή μερίδα αγροτών. Αυτή η επιτροπή πέρυσι στις κινητοποιήσεις σε οκτακόσιες χιλιάδες αγρότες που έχει η χώρα, είχε επτά χιλιάδες με οκτώ χιλιάδες, ένα μικρό ποσοστό, δυναμικό βέβαια, γύρω από ορισμένα αιτήματα.

Χθες λοιπόν στη συνάντηση ήταν σαφές ότι το κύριο μέρος είναι το πολιτικό και λιγότερο το θέμα που αφορά την αγροτική πολιτική και ιδιαίτερα τα προϊόντα. Μάλιστα δε θα έλεγα ότι η παρουσίαση της πολιτικής γύρω από τα προϊόντα -γιατί έχω εδώ το συγκεκριμένο ψήφισμα- αφορά τις κοινοτικές οδηγίες γύρω από την άσκηση των δραστηριοτήτων και των καλλιεργειών στα προϊόντα αυτά, γιατί είναι γνωστό ότι αφορά τις κοινοτικές πολιτικές. Δηλαδή, υπήρχε μια συζήτηση ότι πώς η Κυβέρνηση μπορεί να παρέμβει στην Κοινότητα να αλλάξουν τα καθεστώτα σε μια σειρά από προϊόντα. Ως εκ τούτου λοιπόν αυτήν την έννοια θα έχουν τα πράγματα και οι κινητοποιήσεις που θα υπάρχουν στη συνέχεια.

Υπάρχουν προβλήματα στον αγροτικό τομέα, αλλά δεν πρέπει να διαλύεται η χώρα γι' αυτό. Προβλήματα που αναφέρονται σε δυο βασικές κατευθύνσεις. Το ένα είναι η πολιτική στην κοινότητα. Και υπάρχουν συνθήκες επιβαρυντικές από μια πολιτική που ακολουθήθηκε επί πολλά χρόνια πάνω σε ορισμένα προϊόντα, δηλαδή, υπάρχουν οδηγίες και αποφάσεις που δεσμεύουν τη χώρα, νομικά κείμενα που έχουν οικονομικές συνέπειες και που οι 'Ελληνες αγρότες και η Κυβέρνηση προσπαθεί να τα αλλάξει αυτά. Χρειάζεται μακροχρόνια προσπάθεια γιατί υπάρχουν αντίρροπες δυνάμεις στην Κοινότητα, ακριβώς αντίθετες δυνάμεις που δεν θέλουν αυτές τις αλλαγές γιατί εκπροσωπούν άλλα συμφέροντα. Η Κοινότητα είναι κοινότητα διαφορετικών συμφερόντων και συγκρούσεων. Και αυτό πρέπει να γίνει κατανοητό και η χώρα μας έχει ενδιαφέρον για ορισμένα προϊόντα που δεν διαθέτει καμία άλλη χώρα. Παράδειγμα το βαμβάκι. 'Οταν συζητάμε το βαμβάκι στο Συμβούλιο των Υπουργών, συζητά ένας και ακούει ένας. Οι υπόλοιποι δεκατέσσερις ασχολούνται με άλλα θέματα. Αυτό είναι πραγματικότητα. Και όταν μιλούν για γεωργία εννοούν το βόιο κρέας, τα γαλακτοκομικά και τα σιτηρά. 'Αλλη γεωργία δεν ξέρουν. Την ακούν παρεμπιπτόντως. 'Εχουμε λοιπόν σοβαρές διαφωνίες στην Κοινότητα, αλλά η Κοινότητα είναι η βάση. Εάν η χώρα δεν ήταν στην Κοινότητα θα ήμασταν τριτοκοσμική χώρα. Θα ήμασταν σαν αυτές τις χώρες που ικετεύουν για να ενταχθούν στην Κοινότητα. Εγώ έχω χαρακτηριστικά παραδείγματα. Συγκεκριμένα ένα τελευταίο από τα Συμβούλια Υπουργών όπου κάναμε κοινή συνεδρίαση με τους Υπουργούς των δέκα χωρών της Κεντρικής και Ανατολικής Ευρώπης, που θέλουν να ενταχθούν στην Κοινότητα και όπου ακούστηκαν τοποθετήσεις που δε θα τις είχαμε καν σκεφθεί εμείς από την εποχή του Πιουριφόι και πίσω.

"Κάναμε αυτό, κάναμε εκείνο που μας είπατε, κάναμε και εκείνο που μας είχατε πει. Τι άλλο θέλετε να κάνουμε;". Και είναι γνωστό επίσης ότι σε όλα τα προϊόντα που είναι στη βαλκανική, οι τιμές είναι τρεις φορές πιο φθηνές απ' ό,τι στην Ελλάδα. Εάν η Ελλάδα δεν ήταν στην Κοινότητα σήμερα, δεν θα παίρνανε οι 'Ελληνες βαμβακοπαραγωγοί φέτος τριακόσιες δεκαπέντε δραχμές στο βαμβάκι, αλλά θα παίρνανε ενενήντα δραχμές. Το ίδιο θα συνέβαινε με το σιτάρι, το ίδιο θα συνέβαινε και με άλλα προϊόντα.

'Αρα λοιπόν έχουμε μια πολύ καλή βάση, η οποία όμως σιγά-σιγά εξελίσσεται αρνητικά σε σχέση με τον παγκόσμιο ανταγωνισμό. Το έχω ξαναπεί. Δηλαδή, παράγουμε ακριβά προϊόντα στην Κοινότητα και δεχόμαστε μεγάλες πιέσεις από τους εμπορικούς μας εταίρους, από τις ΗΠΑ, από τον Καναδά, από την Αυστραλία και από τις χώρες του τρίτου κόσμου οι οποίες πιέζουν για φθηνότερα προϊόντα και για λιγότερες επιδοτήσεις, για να μπορούν και τα δικά τους προϊόντα να μπουν στις αγορές. Και εμείς ως προοδευτικοί άνθρωποι δεν μπορούμε να το αρνηθούμε αυτό. Δεν υπάρχει κανένας σκοτεινός σχεδιασμός και κανένα ξένο κέντρο που σχεδιάζει σκοτεινές υποθέσεις. 'Εχουν και αυτοί δικαίωμα να μπουν στις αγορές, και γιατί παράγουν και φθηνά προϊόντα. Εμείς όμως έχουμε υποχρέωση να ανεβάσουμε και σ' αυτούς το επίπεδο. Δηλαδή, δεν μπορούμε να κάνουμε συζήτηση γύρω από τις τιμές όταν για παράδειγμα τα προϊόντα που παράγονται στις ΗΠΑ δεν μπορεί να είναι ανταγωνιστικά σε σχέση με την Ευρώπη.

Στις ΗΠΑ ένας αγρότης έχει μέση ιδιοκτησία δύο χιλιάδες είκοσι στρέμματα, στην Ευρώπη έχει εκατόν εξήντα πέντε και στην Ελλάδα σαράντα πέντε. Δεν μπορεί να υπάρξει ανταγωνισμός. Εκεί είναι οι διαφορές μας. 'Οπως επίσης σε χώρες του τρίτου κόσμου και Βαλκανικές χώρες, που είναι σ' αυτήν την κατάσταση, έχουν οικονομικό και κοινωνικό ντάμπιγκ έχουν άθλια μεροκάματα και έχουν συνθήκες βάρβαρες ως προς την απασχόληση που δεν έχουν σχέση με τον ευρωπαϊκό πολιτισμό για την παραγωγή και για τη γεωργία. Αυτά δεν τα λέω εγώ, τα λένε οι χριστιανοδημοκράτες Υπουργοί στο Συμβούλιο των Υπουργών. Και είναι πάρα πολύ θετικό που λέγονται.

'Ετσι, λοιπόν, θα πρέπει να γίνει κατανοητό στους αγρότες που έφεραν το ψήφισμα αυτό στους εκπροσώπους τους, οι οποίοι είναι κυρίως πολιτικά στελέχη και ζήτησαν ακόμη περισσότερες διώξεις. 'Ενας εξ αυτών ο οποίος συμμετέχει στην κεντρική επιτροπή ενός κόμματος, ζήτησε ακόμη περισσότερες διώξεις, για να εκλεγεί γρηγορότερα Βουλευτής χθες, υπό τύπον χιούμορ. Αλλά υπό τύπον χιούμορ λέγονται αρκετά πράγματα. Πρέπει να αντιληφθούν ότι η χώρα κάνει διαπραγματεύσεις, θα συνεχίσει να τις κάνει. Και προχθές που είχαμε το Συμβούλιο των Υπουργών για την Ατζέντα 2000 και την αναθεώρηση της Κοινής Αγροτικής Πολιτικής που θα ισχύσει μέχρι το 2006, ως χώρα είχαμε μία επιτυχία. Πετύχαμε, δηλαδή, σ' ένα αγώνα που κάναμε από τον Ιούλιο, γιατί η Ατζέντα είχε σχεδιασθεί μονομερώς στη λογική "δύο μέτρα και δύο σταθμά", στη λογική "εμείς οι βόρειοι έχουμε την πλειοψηφία και θα επιβάλουμε τις απόψεις μας". και ήταν μόνο για τρία προϊόντα η αναθεώρηση. Για το βόειο κρέας, για τα γαλακτοκομικά και για τα σιτηρά. Και υποχρεώθηκαν, ύστερα από πολύ μεγάλη προσπάθεια και επιμονή, να διευρύνουν την Ατζέντα από την Κομισιόν και να ενταχθούν και τα μεσογειακά προϊόντα για πρώτη φορά ισότιμα από τη Συνθήκη της Ρώμης του 1957. Και να χρηματοδοτηθούν ενιαία, θα είναι ενιαίο το πακέτο και ενιαία η χρηματοδότηση.

Και τώρα απομένει βέβαια, αυτά όλα που αποφασίσαμε να εγκριθούν και να διευρυνθούν και να αποτελέσουν νομικά κείμενα. 'Εχουμε και άλλες απαιτήσεις που δεν έγιναν δεκτές, γιατί δεν είχαμε πλειοψηφίες. Τα θέματα αυτά θα εξετασθούν από το Συμβούλιο των Γενικών Υποθέσεων, που θα συνέλθει στις 4 Δεκεμβρίου και στη συνέχεια από τη Σύνοδο Κορυφής των Πρωθυπουργών και των Αρχηγών Κρατών το Δεκέμβριο. Και θα έρθει η Κομισιόν από τον Ιανουάριο, να φέρει προτάσεις για όλα τα προϊόντα, για την από κοινού χρηματοδότηση. Αυτό μας ενδιαφέρει. Το πότε θα δούμε προτάσεις είναι θέμα να προβληματιστεί και η Κομισιόν. Και αυτό έπρεπε να είχε γίνει από την αρχή, αλλά δεν είναι εύκολο. Γιατί αυτοί που εντάσσονται και αυτοί που ενέταξαν άλλους, ήθελαν να τους έχουν σε διάφορους κύκλους, όπως τώρα που θέλουμε να ενταχθούν ισότιμα οι χώρες της κεντρικής ανατολικής Ευρώπης, η πλειοψηφία δεν θέλει ισοτιμία, θέλει να είναι δεύτερος


 

  

Σελίδα 2105 

γύρος, δεύτερος κύκλος μέσα στην Κοινότητα. 'Οπως ήταν μέχρι προχθές η Ισπανία. Η Ισπανία ήταν ενταγμένη χώρα και έκανε εφτά χρόνια να αποκτήσει ισοτιμία στα προϊόντα. Και πολύ καλά έκανε και η Ισπανίδα Υπουργός προχθές και καταψήφισε, γιατί στην κατευθυντήρια γραμμή δεν γινόταν σαφής αναφορά, αν οι χρηματοδοτήσεις θα είναι μόνο για τις δεκαπέντε χώρες της Κοινότητας ή για τις τρεις που θα γίνει διεύρυνση. Γιατί αυτοί είχαν αρνητική εμπειρία από εφτά χρόνια που δεν είχαν ισοτιμία. Γίνεται πόλεμος και χρειάζεται συνεχώς μεγάλη προσπάθεια και υποστήριξη από όλους μας για ό,τι θα μπορούσαμε να κάνουμε περισσότερο.

Εκτός όμως από αυτήν τη γραμμή για την αγροτική οικονομία και τον αγροτικό τομέα, είναι τα εθνικά μέτρα. Εκεί έχουμε ένα ορισμένο πεδίο αρκετά σημαντικό, αλλά και περιοριστικό. Και είναι αλήθεια ότι εθνικά μέτρα στη γεωργία καθυστέρησαν να παρθούν, γιατί υπήρχαν διάφορες λογικές. Η μία λογική που επηρέασε για μία μεγάλη περίοδο ήταν η λογική "αφήστε τα πράγματα, θα γίνει προσαρμογή με τους όρους της Κοινότητας, η Κοινότητα δίνει σημαντικά κονδύλια, δεν έχουμε άλλη δυνατότητα, ας συνεχισθεί αυτή η πολιτική της προσαρμογής". Αυτή ήταν μέγα λάθος. 'Επρεπε να υπάρξει πολιτική εθνικών μέτρων. Κάθε χώρα της Κοινότητας έχει εθνικά μέτρα, γιατί θέλει να υποστηρίξει τον τομέα της για να είναι ανταγωνιστική στην ίδια τη χώρα της. Κάθε χώρα έχει ανταγωνισμό μέσα στη χώρα της. Αυτό το ξέρουμε. Παρακολουθούμε αυτές τις μέρες ένα πόλεμο με το γάλα, γιατί θέλουν χώρες του Βορρά να φέρουν γάλα μακράς διάρκειας στη χώρα μας. Για μας κατά κάποιο τρόπο, γάλα που να είναι κάποιων ημερών και να είναι κοντά προς το φρέσκο και το νωπό γάλα είναι βασικά το γάλα των τεσσάρων ημερών και όχι το μακράς διαρκείας.

Χρειάζεται, λοιπόν, αυτή η προσπάθεια από κάθε χώρα, είναι γεγονός αυτό. Γι' αυτό έπρεπε, παρ' όλο που υπάρχουν ορισμένα εθνικά μέτρα, να είναι μία σταθερή πολιτική, η πολιτική των εθνικών μέτρων. Και εκεί οργανώνουμε μία πολιτική και υπάρχουν ορισμένες εξελίξεις θετικές, κανένας δεν μπορεί να τις αρνηθεί.

Θα ήθελα όμως εδώ να σημειώσω γιατί υπήρξε αυτή η λογική. Ο αγροτικός τομέας είχε εισόδημα πέρυσι περίπου διόμισι τρισεκατομμύρια (2.500.000.000.000) δραχμές.

Από αυτά το ενάμισι τρισεκατομμύριο (1.500.000.000.000) δραχμές δόθηκε από την Κοινότητα και τον Κρατικό Προϋπολογισμό. Και αυτό πρέπει να ακουστεί σε όλη τη χώρα. Μόνο ένα τρισεκατομμύριο (1.000.000.000.000) παρήγαγαν οι αγρότες. Το υπόλοιπο τους δόθηκε. Cash. Ζεστό χρήμα. Σε ECU και σε δραχμές. Σημασία έχει πώς μοιράστηκε. Μοιράστηκε δυσανάλογα όπως μοιράζεται σε όλη την Κοινότητα.

Είναι γνωστό ότι τη μεγαλύτερη ενίσχυση στα σιτηρά την παίρνει η Μεγάλη Βρετανία λόγω του ότι υπάρχουν πρόσωπα που διαθέτουν τεράστιες εκτάσεις και παίρνουν τις μεγαλύτερες ενισχύσεις χωρίς να είναι αγρότες όπως λόρδοι κλπ.

Είναι αλήθεια, ότι το 20% των παραγωγών παίρνει το 80% των ενισχύσεων, γιατί οι ενισχύσεις δίνονται με βάση τον όγκο της παραγωγής. Δίνονται στην παραγωγή και όχι στα πρόσωπα.

Μία αλλαγή που επιμένουμε εμείς χρόνια ότι θα πρέπει να γίνει, είναι ότι πρέπει να ενισχυθούν οι μικρές παραγωγές και οι ίδιοι οι παραγωγοί. Και αυτό ως ένα βαθμό, ύστερα από πολλές πιέσεις και από την εξέλιξη της αγροτικής παραγωγής έχει ακουστεί, με την έννοια, ότι τώρα που θα γίνει η αναθεώρηση της κοινής αγροτικής πολιτικής και στα προϊόντα του βορρά, θα δοθούν αντισταθμίσεις στους παραγωγούς που θα χάσουν, λόγω του ότι θα μειωθούν οι τιμές των προϊόντων τους. Αυτό είναι μια καλή εξέλιξη. Δεν πρέπει να δίνονται μόνο οριζόντια, στον όγκο των παραγωγών, οι ενισχύσεις με αποτέλεσμα πάλι οι μεγάλοι παραγωγοί να προκαλούν πρόβλημα στην Κοινότητα. Δηλαδή, προκαλούν μεγάλες παραγωγές και πιέζουν οι εμπορικοί μας εταίροι και δημοσιονομικά προβλήματα γιατί παίρνουν τα περισσότερα χρήματα και αδειάζουν τα ταμεία.

Υπάρχει ενίσχυση, λοιπόν. Σημασία έχει, ότι αυτή η ενίσχυση πρέπει να είναι οργανωμένη. Και σε αυτό υπήρχαν δυσκολίες, γιατί οι χώροι αυτοί που διαμορφώθηκαν, διαμόρφωσαν και τα καθεστώτα τους. Είναι μια πραγματικότητα. Εγώ το έχω διαπιστώσει κατ' επανάληψη. Ομάδες υπαλλήλων νομοθετούν σχέδια τα οποία τα φέρνουν στα γραφεία των Υπουργών για να αναπαράγουν τον κύκλο τους και τις δραστηριότητές τους. 'Οταν για παράδειγμα σε μία χώρα έρχεται ζεστό χρήμα πάνω από ένα τρισεκατομμύριο (1.000.000.000.000) δραχμές και περνάει μέσα από ορισμένα δίκτυα, είναι επόμενο. Και γι αυτό μιλάω και φωνάζω συνεχώς. Για να πάω όμως, στον εισαγγελέα -που είπε ο κύριος συνάδελφος-θα πρέπει να έχω στοιχεία. Και αυτοί όλοι που είναι μέσα σε αυτό το δίκτυο δεν δέχονται να δώσουν στοιχεία.

Προχθές μόνο ένας αγρότης από τον 'Εβρο ήρθε και είπε ναι. Και έχουμε τώρα και μία δεύτερη περίπτωση. Εάν δεν έχουμε τα στοιχεία; Εάν έχουμε πληροφορίες, επεμβαίνουμε. Και δεν αληθεύει ότι δεν μετακινήσαμε κόσμο. Μετακινήσαμε πάρα πολύ κόσμο από εκεί. 'Οχι όμως, όλους γιατί πρέπει να υπάρχουν και μόνιμοι υπάλληλοι οι οποίοι θα υπογράφουν. Κινούμε το σύστημα με εποχιακούς υπαλλήλους, κάτι το οποίο αποδείχθηκε πάρα πολύ σωστό.

Για το λόγο αυτό, αυτήν την περίοδο δεν έχουμε καθυστερήσεις στις επιδοτήσεις, ενώ μόλις εφαρμόστηκε αυτό το καινούριο σύστημα υπήρξαν μεγάλες αντιδράσεις μέχρι το γραφείο του Πρωθυπουργού. Διότι τι έκαναν αυτοί οι κύριοι: Κατέθεταν ένα φάκελο, μέσα έβαζαν μία εφημερίδα και μία αίτηση και μετά άρχιζε η συναλλαγή επί του φακέλου που έλειπαν τα στοιχεία. Τώρα δεν δεχόμαστε κανένα φάκελο που δεν είναι πλήρης. Από τη στιγμή που ανακοινώσαμε αυτό το μέτρο, ξεσηκώθηκε θύελλα από όλους τους επιχειρηματίες και τους άλλους γνωστούς κύκλους των επιδοτήσεων. Και μετά κατάλαβαν ότι αυτό θα είναι το νέο σύστημα.

Το ίδιο πρέπει να πούμε για τους οργανισμούς. Το νομοσχέδιο για τους οργανισμούς είναι αυτήν τη στιγμή στο Γενικό Λογιστήριο του Κράτους. Την έκθεση θα την έχουμε την άλλη εβδομάδα. Υπήρξε όντως μία καθυστέρηση. Και υπάρχει μία σειρά στο νομοθετικό έργο και στο Κοινοβούλιο και στην Κυβέρνηση. Θα έρθει και αυτό το νομοσχέδιο εδώ και επειδή όλες οι πλευρές το υποστηρίζουν -εκτός από μία- θα υποστηριχθεί. Γιατί πρέπει να γίνει αυτό; Γιατί δεν είναι δυνατόν η χώρα να έχει τόσους πολλούς οργανισμούς διαχείρισης προϊόντων, διότι ο Οργανισμός Βάμβακος έπαψε να ασχολείται με το βαμβάκι. Ούτε με το σπόρο ασχολείται ούτε με την ποικιλία ούτε με την απόδοση ούτε με την καλλιέργεια. 'Ολοι ασχολούνται με τη διαχείριση και μάλιστα στα λόγια. Ελάχιστοι δουλεύουν. Φέτος θα έλεγα ότι δουλεύουν μετρημένοι. Και προχθές ετοίμαζαν και απεργία διευθυνόμενοι από γραφεία Βουλευτών της Αντιπολίτευσης χωρίς απαρτία στη Λάρισα για να κλείσουν τα εκκοκκιστήρια, να ξεσηκώσουν τον κόσμο για να βγει στο δρόμο. Και αυτό το έκαναν και πέρυσι.

ΕΥΑΓΓΕΛΟΣ ΑΠΟΣΤΟΛΟΥ: Ονόματα πείτε μας.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τι ονόματα; Η διοίκησή τους. Γνωστά είναι αυτά. Και μάλιστα ορισμένοι που διευθύνουν αυτό το παιχνίδι είναι και στο κόμμα σας. Είναι ένα παιχνίδι τυχοδιωκτικό, ένα παιχνίδι ανθρώπων που δεν βάζουν μία υπογραφή, που δεν κάνουν μία δουλειά. Και έχουν διευθυντικές θέσεις. Το καλύτερο που θα έπρεπε να κάνετε θα ήταν να μη μιλάτε για τον Οργανισμό Βάμβακος. Δυστυχώς για όλους μας είναι δίκτυο. 

Τι κάναμε: Πρώτον, στείλαμε τον Γενικό Διευθυντή του Ορανισμού σε ένορκη διοικητική εξέταση. Τι έκανε αυτός ο κύριος; Χωρίς να ξέρει ο πρόεδρος του Οργανισμού και χωρίς να ξέρει ο Υπουργός, την ώρα που γινόταν ισοζύγιο έδωσε απόφαση την οποία έγραψε αυθαίρετα ο ίδιος για να λειτουργήσουν εκκοκκιστήρια σε άλλη περιοχή.

Αποτέλεσμα: Να καταστραφεί το προϊόν στη Θεσσαλία. Να είναι κλειστά τα εκκοκκιστήρια της Θεσσαλίας λόγω του ισοζυγίου. Και να ωφεληθούν κάποιοι κύριοι, συνδεόταν ο συγκεκριμένος κύριος γενικός διευθυντής με την περιοχή λόγω εντοπιότητας έναν τζίρο μέσα σε τέσσερις ημέρες, πέντε


 

  

Σελίδα 2106 

δισεκατομμυρίων (5.000.000.000). Και θα έχει περαιτέρω συνέπειες.'Εχω ήδη υπογράψει την Ε.Δ.Ε.

Στη συνέχεια κλείσαμε οκτώ εκκοκκιστήρια φέτος. Πότε ξανάγινε αυτό; Και θα κλείσουμε και άλλα. 

Ποιος διευκολύνει αυτές τις απάτες; Οι γεωπόνοι οι οποίοι κάνουν τον έλεγχο. Δεν έχουμε να κάνουμε με εργαζόμενους, ούτε έχουμε να κάνουμε με τη λογική να υποστηρίζουμε ένα χώρο. 'Εχουμε να κάνουμε με μία διάβρωση. Και αυτοί έπρεπε να είναι στην πρώτη γραμμή.'Οπως χθες, που είχαμε τη συνάντηση, υπάλληλοι του Οργανισμού Ζάχαρης, γεωπόνοι πάλι -τους κατήγγειλε η συντονιστική επιτροπή- έδωσαν στον εαυτόν τους ποσοστώσεις τεύτλων, όπως παλαιότερα οι γεωπόνοι, που ήταν στον Οργανισμό Καπνού, έδωσαν στον εαυτόν τους ποσοστώσεις καπνών. Πολύ καλά το είπε ο συνάδελφος από τη Θράκη.

ΕΥΑΓΓΕΛΟΣ ΑΠΟΣΤΟΛΟΥ: Αυτό δεν σημαίνει ότι πρέπει να διαλύσουμε τους συνεταιρισμούς.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι βέβαια. Θα με ακούσετε. 

'Αρα λοιπόν, έχουμε φαινόμενα διάβρωσης. Και δεν είναι θέμα του εισαγγελέα. Ο ένας είναι δεμένος με τον άλλον. Μην κάνουμε πως δεν καταλαβαινόμαστε. Επί δύο ώρες κατέθετα στον ανακριτή ένα σωρό περιστατικά, για να εξυγιάνουμε το κύκλωμα.Δεν πήγα την υπόθεση του 'Αργους, που το 'Αργος όζει; 

Οι γεωπόνοι της γραμμής παραγωγής ενώ πέρναγαν μπροστά τους τριάντα τόνοι την ημέρα, δήλωναν διακόσιους πενήντα.

Υπάρχουν γεωπόνοι, που είναι ήρωες στην ύπαιθρο. Αυτοί έφτιαξαν την ύπαιθρο. Αλλά υπάρχουν και άλλοι, που τους ντροπιάζουν. Και αυτό είναι γεγονός.

Γι' αυτό λοιπόν, ανασυντάσσουμε όλη τη διαχείριση των προϊόντων. Και για να ασχοληθούν πραγματικά με τον καπνό, το βαμβάκι και το λάδι, θα πάνε στο ΕΘΙΑΓΕ, εκεί που γινεται η έρευνα, για τον καλό σπόρο, για την καλή ποιότητα για την απόδοση, για την ποικιλία. Και εκεί θα πάνε επιστήμονες που ενδιαφέρονται, όχι εκείνοι που ενδιαφέρονται να είναι μέσα στη διαχείριση και στο πήγαινε-έλα.

Τι ιστορίες μας έστησαν φέτος με τα καπνά σε ένα νομό, σε συνδυασμό με επιχειρηματίες; Μην τους υποστηρίζετε.

'Ολες οι κυβερνήσεις και οι αντιπολιτεύσεις τι έκαναν μέχρι τώρα; Ξέρετε ότι δεν είναι κατοχυρωμένο το επάγγελμα του γεωπόνου; Τώρα το κατοχυρώνουμε. Αυτή είναι η λογική; Να εμφανιζόμαστε φίλοι των αγροτών, φίλοι των γεωπόνων; Αυτή δεν είναι λογική, είναι μία απλοϊκή λογική. Τα έχουμε πει παλιά,πολύ παλιά. Πριν από τον Κάρολο Μαρξ έχουν ειπωθεί αυτά, "οι φίλοι του λαού". Να είμαστε, λοιπόν, φίλοι με αυτούς που είναι σωστοί και να μην είμαστε με αυτούς που δεν είναι. Γιατί εμείς πραγματικά εδώ μέσα πάρα πολλοί είμαστε σωστοί. Γιατί και από εδώ μέσα, ορισμένοι δεν είμαστε σωστοί. Το πιστεύω αυτό. Το έχω δει, το έχω ζήσει, το ξέρω. Το ξέρετε και εσείς. Υπάρχει δυσκολία μέχρι να φτάσει η ώρα του πέλεκυ. Και γι' αυτό κάνουμε αυτό το θεσμικό πλαίσιο. Θα κατατεθεί το νομοσχέδιο.

Είναι αλήθεια ότι η Διακομματική Επιτροπή της Βουλής δεν κατέθεσε κείμενο. Εγώ πρέπει να σας πω ότι νιώθω ικανοποιημένος, γιατί όταν κατέθεσα τα ντοκουμέντα στη Διακομματική Eπιτροπή, όλοι σας είπατε ότι "ο Υπουργός κατέθεσε ένα πλήρες σχέδιο για τη γεωργία". Να βοηθήσουμε όλοι για να δημοσιευθεί το τελικό, που εσείς οι συνάδελφοι συντάξατε, για να υπάρχει. Είναι απαραίτητο να υπάρχει για τη γεωργία.

Υπάρχει το Συμβούλιο Αγροτικής Πολιτικής. 'Εχουμε κάνει μία δουλειά. Και προσωπική εργασία. Γιατί το Υπουργείο Γεωργίας διατακατέχεται από υπαλληλία. Δεν ασχολήθηκε με τις στρατηγικές στη γεωργία. Αυτό είναι γεγονός. Και τώρα, με τη νέα του δομή, που προέκυψε από τους νόμους της χώρας, το Υπουργείο Γεωργίας είναι ένα επιτελείο. Δεν έχει διευθύνσεις Αγροτικής Ανάπτυξης. Αυτές υπάγονται στο νομάρχη. Δεν έχει περιφερειακές διευθύνσεις. Αυτές υπάγονται στον περιφερειάρχη. Και θέλουμε να γίνουμε επιτελικό Υπουργείο, που θα μπορούμε να εξασφαλίζουμε καλές διαπραγματεύσεις, να εξασφαλίζουμε πόρους, να κατευθύνουμε πόρους και προγράμματα, να σχεδιάζουμε στρατηγικά προγράμματα και να εποπτεύουμε. Μόνον αυτό θα μπορούμε να κάνουμε πλέον.

Και θέλουμε να κάνουμε αυτήν την προσπάθεια και για το Μητρώο των Αγροτών. 'Οχι τέτοια μεμψιμοιρία. 'Ισα-ίσα, πρέπει να πείτε ότι, επιτέλους έγινε ένα Μητρώο. Θα το θέλατε, λέει, και με τα μέτρα. Κάθε φορά θα βρίσκουμε κάτι. Είναι σαν κάτι άλλες κακομοιριές που γίνονται στην πολιτική αυτόν τον καιρό.Κλεφτοπόλεμος. 'Οσοι δεν έχουν άποψη για την πολιτική, για το περιεχόμενο της εξουσίας, ασχολούνται με τον πόλεμο περί την εξουσία και περί την πολιτική, ούτε με το περιεχόμενό της καν.

Με αυτήν την έννοια, λοιπόν, εμείς θα δώσουμε τη λύση που θα είναι σωστή για την οικονομία.

'Εχουμε ήδη κάνει μία επιτροπή με το Υπουργείο Οικονομικών, με τον κ. Δρυ, από κοινού με το Υπουργείο Γεωργίας για να δούμε το θέμα των καυσίμων που επηρεάζει το κόστος, πρώτα απ' όλα στα θερμοκήπια κατά 35%-40% και μετά στο βαμβάκι, αλλά ως ένα βαθμό, γιατί, δεν μπορούμε να βοηθήσουμε και να πάμε σε γεωτρήσεις των τριακοσίων μέτρων που φέρνουν υφάλμυρο νερό και θα κάνουμε τον κάμπο Σαχάρα.

Πρέπει να βρούμε λύση μέχρι να γίνει το έργο του Σμόκοβου, όπως πολύ σωστά είπατε. Πρέπει να γίνει το έργο του Αχελώου, τα συμπληρωματικά μέτρα, για να δοθεί νερό.

Θα πρέπει όμως να σας πω εδώ ότι η Κοινότητα θέλει να περικόψει -για να μην πω πιο βαριά λέξη- τα εγγειοβελτιωτικά έργα. Η Κοινότητα δεν θέλει να δώσει νερό γιατί δεν θέλει υπερπαραγωγές που βγαίνουν μέσα από το πολύ νερό. Και έχουμε πόλεμο με την Κοινότητα γι'αυτό. Δεν είναι τυχαίο ότι μεταφέραμε στους εθνικούς πόρους ορισμένα εγγειοβελτιωτικά έργα γιατί δεν τα χρηματοδοτούσε η Κοινότητα. Και αυτό δεν το κάνει μόνο στη χώρα μας, το κάνει σε όλες τις χώρες γιατί το πρόβλημά της είναι οι υπερπαραγωγές, που δεν είναι από το νότο.

Μιλάει ο Επίτροπος για υπερπαραγωγές και έχει στο νου του τα συρτάρια των ψυγείων στη Βόρεια Ευρώπη που είναι γεμάτα από το βόειο κρέας που δεν το καταναλώνει κανένας, τα εκατομμύρια τόνους απόθεμα στο γάλα, τους τόνους στα σιτηρά.

Δεν έχουμε υπερπαραγωγή στο βαμβάκι -εισάγει η Κοινότητα βαμβάκι- ούτε στον καπνό και στο ελαιόλαδο έχουμε μία ισορροπία. Και φυσικά, έχουμε έλλειμμα στα οπωροκηπευτικά. Αλλά, δεν ακούει η πλειοψηφία της Κοινότητας.

Ξαναγυρίζω στο αρχικό πρόβλημα.

Υπάρχει ο Οργανισμός Γεωργικών Ασφαλίσεων. Απολογιστικά θα μπουν στον Προϋπολογισμό του 1999 και τα λεφτά θα δοθούν φέτος. Θα λειτουργήσει το συνταξιοδοτικό σύστημα και αυτό είναι σωστό για να αποκτήσουν επιτέλους οι αγρότες συντάξεις. Αλλά δεν υπάρχουν συντάξεις χωρίς ασφάλιστρα, γιατί χθες η συντονιστική επιτροπή μας είπε να μην ισχύσει ο νόμος.

Πώς θα γίνει, δηλαδή; Πώς θα ασφαλίζονται οι πολίτες; Η γεωργία δεν είναι υπόθεση ατόμων με ειδικές ανάγκες. Είναι μία βασική παραγωγική δραστηριότητα της χώρας. Είναι η βασικότερη γιατί παράγει οικονομικά μεγέθη.

'Οσον αφορά το δασικό θέμα, θα κατατεθεί το δασικό νομοσχέδιο, αλλά θα κατατεθεί αυτοτελώς, ξεχωριστά από το νομοσχέδιο για τους βοσκοτόπους και την πολιτική γης, για να φανούν και οι διαφορές. Ο μεγαλύτερος πόλεμος έγινε στο τμήμα εκείνο του νομοσχεδίου που αφορά τους βοσκότοπους. Πρέπει να μπουν οι υπογραφές στο νομοσχέδιο για τους βοσκότοπους και την πολιτική γης και στη συνέχεια θα έλθει στη Βουλή. Ξέρουμε ότι θα το πολεμήσουν οι δασολόγοι και οι εκπρόσωποί τους, γιατί χάνουν το αντικείμενο. Ελπίζω να μη βρεθούν πολλοί εδώ μέσα. Στη συνέχεια, θα έλθει το δασικό νομοσχέδιο.

'Οπως πολύ σωστά είπατε, κύριε Αποστόλου, πρέπει να δούμε τους δασικούς χάρτες. Το είπε και το Συμβούλιο της Επικρατείας. Αυτό είναι μία απάντηση για το ΥΠΕΧΩΔΕ που


 

  

Σελίδα 2107 

έθετε έναν όρο, ότι πρώτα πρέπει να γίνει το κτηματολόγιο και μετά οι δασικοί χάρτες. Το Συμβούλιο της Επικρατείας πολύ σωστά είπε, ότι πρέπει να προχωρήσουν οι δασικοί χάρτες για να προχωρήσουν οι διαδικασίες. Εμείς σ'αυτό το θέμα συμφωνούμε με το Συμβούλιο της Επικρατείας, άλλοι μπορεί να μη συμφωνούν.

Υπάρχει το θέμα των χρεών στον αγροτικό τομέα. Αυτό είναι ένα μεγάλο θέμα. Είναι σοβαρό θέμα και εμείς θέλουμε να το αντιμετωπίσουμε. Επειδή όμως αφήσατε μία αιχμή θα ήθελα να πω ότι πρώτη φορά άκουσα τη λέξη "βαρυποινίτες" από τους ίδιους τους αγρότες όταν πήγα στο Υπουργείο Γεωργίας.

'Ηρθε μία μέρα μία ομάδα και μου είπαν "είμαστε βαρυποινίτες". Τους είπα "τι σημαίνει αυτό" και μου είπαν "είμαστε εμείς που έχουμε βαριές ποινές, υπερημερίες στους τόκους και έχουμε πολλά χρέη". 'Ετσι, έγινε αυτή η διατύπωση. Πρόκειται, δηλαδή, για ανθρώπους οι οποίοι είναι υπερχρεωμένοι. Και είναι υπερχρεωμένοι γιατί, όπως πολύ σωστά είπατε, είχαν φθάσει τα επιτόκια με τον εκτοκισμό στο 36% και χρεώθηκε ο αγροτικός τομέας πεντακόσια δισεκατομμύρια (500.000.000.000) δραχμές μέσα σε ένα ελάχιστο χρονικό διάστημα. Αυτό το χρέος δεν μπορεί να φύγει εύκολα.

Στην Τράπεζα αυτήν τη στιγμή υπάρχει χρέος ένα τρισεκατομμύριο επτακόσια ογδόντα δισεκατομμύρια (1.780.000.000.000) δραχμές. Εμείς θέλαμε να βοηθήσουμε με το νομοσχέδιο τις πιο επισφαλείς απαιτήσεις, τις χειρότερες, δηλαδή, για την Τράπεζα. Εσείς το ξέρετε γιατί είσθε στέλεχος της τράπεζας. Και αυτό το κάνουμε χωρίς διάκριση, διότι δεν θεωρούμε ότι είναι καλύτερες οι συνδικαλιστικές οργανώσεις, από τις ιδιωτικές επιχειρήσεις.

Μία ομάδα στελεχών της Νέας Δημοκρατίας που διηύθυνε την 'Ενωση Σερρών κατασπατάλησε τριάντα δισεκατομμύρια (30.000.000.000) δραχμές και οι ίδιοι οι αγρότες, οι συνεταιρισμένοι, τους καθήρεσαν και τους οδήγησαν στα δικαστήρια.

Εγώ μπορώ να κατηγορήσω έναν ιδιώτη επιχειρηματία γιατί δεν πήγε καλά και απώλεσε για παράδειγμα τριακόσια εκατομμύρια (300.000.000) δραχμές, όταν οι άλλοι μέσα σε ελάχιστο χρονικό διάστημα αναλογικά, κατασπατάλησαν τριάντα δισεκατομμύρια (30.000.000.000) δραχμές; Να μην πω για μία άλλη ένωση μόνο σε μία κοινότητα που κατασπατάλησε δέκα δισεκατομμύρια (10.000.000.000) δραχμές.

ΔΗΜΗΤΡΗΣ ΓΕΩΡΓΑΚΟΠΟΥΛΟΣ: 'Εχει ευθύνες και η Τράπεζα γι'αυτό.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ασφαλώς ναι.

ΓΕΩΡΓΙΟΣ ΣΑΛΑΓΚΟΥΔΗΣ: Να κάνετε έλεγχο και στους συνεταιρισμούς.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ασφαλώς ναι και πολύ σωστά είπατε,κύριε συνάδελφε, ότι με το νόμο που ψηφίσαμε εισάγουμε τον έλεγχο στους συναιτερισμούς. Με το νόμο που θα φέρουμε για τους συνεταιρισμούς βάζουμε κανόνες.

Πρώτος κανόνας: Βιβλία, λογιστική διαχείριση και μερίδα. 'Οποιος δεν έχει, δεν θα μπορεί να έχει συνεταιρισμό. Αυτή θα είναι βασική προϋπόθεση. Δεύτερον: 'Ελεγχος με βάση το Σώμα Ελέγχου που ψηφίσαμε. Θα έρθει και στον Πρόεδρο της Βουλής το κείμενο του ελέγχου, όπως λέει ο νόμος μας. Τρίτον: Να σταματήσει ο κομματισμός και οι αντιδικίες άλλου τύπου, εκτός από το επιχειρησιακό πνεύμα που πρέπει να έχει ο συνεταιρισμός. Eίναι ένα κείμενο-πακέτο, που το συζητήσαμε στο Συμβούλιο Αγροτικής Πολιτικής, το αποδέχτηκαν όλες οι πλευρές και αυτό που αποδέχτηκαν θα το φέρουμε ως σχέδιο νόμου πολύ σύντομα στη Βουλή, για να σταματήσει η κατάσταση που υπάρχει στους συνεταιρισμούς.

'Εχουμε επίσης ένα πρόβλημα με τα χρέη των αγροτών. Κύριε Αποστόλου, το είπα τελευταία και το λέει η Κυβέρνηση, ότι δεν υπάρχει περίπτωση να έρθει στο Κοινοβούλιο θέμα ρύθμισης. Είπαμε όμως ότι κατά κλάδο και εκμετάλλευση, όπου υπάρχουν προβλήματα, θα κάνουμε ρυθμίσεις. Για παράδειγμα, κάναμε στον κλάδο του βαμβακιού μία ρύθμιση. Στις 4 Αυγούστου κάναμε μία ρύθμιση στον κλάδο των θερμοκηπίων. Κάναμε στην κτηνοτροφία όπου μπήκε το 90% των κτηνοτρόφων. Θα κάνουμε και ατομικές ρυθμίσεις με τραπεζικά κριτήρια, για να αντιμετωπίσουμε το πρόβλημα. 'Οπως ξέρετε, σε κάθε ρύθμιση πρώτα διαγράφονται οι ποινές από τους βαρυποινίτες και οι τόκοι υπερημερίας.

Επίσης, θα ήθελα να πω ότι, ξέροντας αυτό το πρόβλημα, θα συνεχίσουμε την προσπάθεια αυτή, ώστε να δώσουμε δυνατότητες στους νέους αγρότες με τα κίνητρα και με τις εγκυκλίους. 'Επρεπε να γίνουν τριάντα οκτώ ενέργειες για να λειτουργήσει ο νόμος των νέων αγροτών, είτε με τα προεδρικά διατάγματα είτε με Κανονισμούς. 'Εχουμε και μία διάταξη εκεί που λέει ότι θα υποβάλουμε σχέδιο στην Κοινότητα.

Πριν από δέκα ημέρες, καταθέσαμε αυτό το σχέδιο στην Κοινότητα, με την διϋπουργική απόφαση που πρέπει να υπογράψω εγώ και ο Υπουργός Οικονομικών. Η Κοινότητα θα πρέπει να εγκρίνει αυτό το σχέδιο για να βγει εγκύκλιος, η οποία θα δίνει όλες τις διατυπώσεις και τις αναγκαιότητες, που χρειάζονται για να λειτουργήσει ο νόμος.

Κύριε Πρόεδρε, εμείς δεν θέλουμε να μειωθεί ο αγροτικός πληθυσμός, όπως είπε η κ. Λουλέ. Δεν αληθεύει αυτό. Αυτό δεν είναι μόνο από τη δική μας πλευρά, αλλά δεν είναι και κοινοτική πολιτική. Θα δείτε το κείμενο της νέας απόφασης για την αναθεώρηση εν' όψει του 2000 -μέχρι το 2006- και θα διαπιστώσετε ότι εμείς θέλουμε να μείνουν οι άνθρωποι στην ύπαιθρο, αλλά κάτω από προϋποθέσεις. Γι'αυτό λέμε ότι δεν αρκούν τα κίνητρα που δίνουμε στους νέους αγρότες, πρέπει να δώσουμε ποσοστώσεις. Γι'αυτό, ως πρώτη προϋπόθεση στα καπνά, πήραμε την ποσόστωση για τους νέους αγρότες και για τους άλλους.

Θα πω επίσης ότι είναι φυσιολογική η μετακίνηση των πληθυσμών στα αστικά κέντρα, η οποία πρέπει να φθάσει σε ένα ορισμένο όριο. Το 1961 για παράδειγμα ο αγροτικός πληθυσμός της χώρας ήταν το 65%. Αυτό δεν ήταν θετικό για τη χώρα. Το 1981 ήταν το 35%. Το 1991, με την απογραφή, πήγε στο 18,5% και τώρα με το μητρώο έχουμε μικρότερα ποσοστά. Δεν θέλουμε να φύγει ο κόσμος από την ύπαιθρο, αλλά θέλουμε να έχει δραστηριότητες τέτοιες, ώστε να μπορεί να μείνει εκεί.

Εδώ πρέπει να κάνουμε διάκριση της υπαίθρου -συμφωνώ με τον κ.Αποστόλου- και να πούμε ότι τα ορεινά και τα ημιορεινά πρέπει να έχουν μία διαφορετική αντιμετώπιση, πράγμα το οποίο θα λέει και η νέα απόφαση της Κοινότητας, που θα ενισχύσει την νέα δράση. Θα υπάρχει νέα χρηματοδοτούμενη ζώνη για ανάπτυξη της υπαίθρου. Οι βόρειοι θέλουν την ανάπτυξη της υπαίθρου και της γεωργίας και εμείς οι νότιοι θέλουμε με βάση τη γεωργία, γιατί χωρίς βασική οικονομική δραστηριότητα τι ανάπτυξη θα υπάρχει;

Κύριε Πρόεδρε, κλείνοντας θα έλεγα ότι υπάρχουν σημαντικά θέματα που πρέπει να αντιμετωπίζουμε συνεχώς στη γεωργία. Θα πρέπει τα εθνικά μέτρα να τα συνεχίσουμε, όπως για την πολιτική της γης που έχουμε και το νομοσχέδιο αυτό που θα είναι και η εταιρεία της γης, γιατί ανεβάζει το κόστος η κατάσταση σήμερα με τα ενοίκια στη γη. Το 40% της γης δεν ανήκει σε αγρότες, όπως και το 50% του εισοδήματος που παράγουν οι αγρότες δεν μένει στην ύπαιθρο, αλλά έρχεται στα αστικά κέντρα, με το γνωστό θέμα ότι οι πληθυσμοί στα αστικά κέντρα έχουν προέλθει από τον αγροτικό τομέα.

Υπάρχουν προβλήματα και θέλουμε να τα αντιμετωπίσουμε, όπως για παράδειγμα το κόστος στα επιτόκια, που το έχουμε φθάσει στο 15,5% και πηγαίναμε για χαμηλότερο ακόμα και τώρα με τις νομισματικές πιέσεις δημιουργήθηκε μία οπισθοδρόμηση.

Τώρα, στο πολιτικό επίπεδο, εμείς είμαστε μια παράταξη, που έχουμε δεσμούς με τον αγροτικό τομέα, αλλά σε μια βάση ότι πρέπει η γεωργία να παράγει, να είναι ανταγωνιστική και ο αγροτικός κόσμος να έχει ευημερία. Αυτό θέλουμε να το προσπαθήσουμε. Δεν θα ήθελε κανένας εδώ μέσα το αντίθετο.

Ρώτησα ένα συνάδελφο από την Αντιπολίτευση, που ταξιδεύαμε μαζί προχθές "γιατί τέτοια επίθεση στον γεωργικό


 

  

Σελίδα 2108 

τομέα;" και μου απάντησε "είναι ευαίσθητος τομέας, προσφέρεται και είναι και ο μοναδικός που έχουμε για να κάνουμε χτυπήματα μετά τον "ΚΑΠΟΔΙΣΤΡΙΑ". Ο καθένας ας αναλογιστεί το μεγάλο ενδιαφέρον για τον αγροτικό τομέα. Ευχαριστώ.

(Χειροκροτήματα από την πτέρυγα του ΠΑ.ΣΟ.Κ.).

ΠΡΟΕΔΡΕΥΩΝ (Νικολαος Κατσαρός): 'Εχει ζητήσει το λόγο ο κ.Τσιτουρίδης. Επειδή, όμως, κύριε Τσιτουρίδη η επερώτηση είναι του Συνασπισμού και έχει ζητήσει παράλληλα το λόγο και ο κ.Κουβέλης, νομίζω ότι πρέπει να προηγηθεί ο κ.Κουβέλης.

Προηγουμένως, θα κάνω μερικές ανακοινώσεις.

Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα ένας μαθητές με τρεις συνοδούς-καθηγητές από το 5ο Γυμνάσιο Χαλανδρίου.

(Χειροκροτήματα)

Ο συνάδελφος κ. Κωνσταντίνος Στεφανής ζητεί ολιγοήμερη άδεια απουσίας στο εξωτερικό. Η Βουλή εγκρίνει τη ζητηθείσα άδεια;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε.

Επίσης, ο συνάδελφος κ. Σάββας Τσιτουρίδης ζητεί και εκείνος άδεια απουσίας στο εξωτερικό. Η Βουλή εγκρίνει τη ζητηθείσα άδεια;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε.

'Εχω την τιμή να σας ανακοινώσω ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας και Πρόνοιας: "Κύρωση της Συμφωνίας μεταξύ του Υπουργείου Υγείας και Πρόνοιας της Ελληνικής Δημοκρατίας και του Υπουργείου Υγείας της Δημοκρατίας της Αρμενίας για συνεργασία στον τομέα της δημόσιας υγείας για τα έτη 1996-2000".

Επίσης, η Διαρκής Επιτροπή Οικονομικών Υποθέσεων καταθέτει τις εκθέσεις της στα σχέδια νόμων του Υπουργείου Εθνικής Οικονομίας:

1. "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν για την προώθηση και αμοιβαία προστασία των επενδύσεων".

2. "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας για την προώθηση και αμοιβαία προστασία των επενδύσεων".

3. "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για την προώθηση και αμοιβαία προστασία των επενδύσεων".

4. "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Σλοβενίας για την αμοιβαία προώθηση και προστασία των επενδύσεων". 

5. "Κύρωση της Διεθνούς Συμφωνίας για το Κακάο, 1993".

Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, με μεγάλη ευκολία ο κύριος Υπουργός χαρακτήρισε τις αγωνιστικές κινητοποιήσεις των αγροτών ως εντασσόμενες σε κάποιες επιμέρους κομματικές επιλογές.

Εγώ, κύριε Υπουργέ, ειλικρινά σας λέω ότι δεν θέλω να αποκλείσω και το ενδεχόμενο που εσείς θίξατε, αλλά εμείς έχουμε τη βεβαιότητα ότι εκείνο που κινητοποιεί τους αγρότες είναι η αγωνία τους για το παρόν και το μέλλον της ελληνικής αγροτικής οικονομίας.

Επίσης, θέλω να σας βεβαιώσω εκ μέρους του Συνασπισμού, ότι η όποια εξυγιαντική προσπάθεια γίνεται εκ μέρους σας, εκ μέρους του Υπουργείου στον οποιονδήποτε οργανισμό, εμείς τη στηρίζουμε. Διότι σε καμία περίπτωση δεν θέλουμε να δείξουμε ανοχή για παράγοντες αυτών των οργανισμών, που πράγματι προσέβαλαν τη χώρα, που πράγματι δημιούργησαν δυσλειτουργίες και που πράγματι σε τελευταία ανάλυση αδίκησαν τον ίδιο τον αγρότη.

Μακριά, κατά συνέπεια, από μας, κύριε Υπουργέ, η οποιαδήποτε σκέψη να ανεχθούμε έστω τον οποιονδήποτε προσβάλλει τον 'Ελληνα αγρότη με το να παρανομεί μέσα στους οργανισμούς. Και αν κάποιος ή κάποιοι απ'αυτούς αυτοαναγορεύονται ως μέλη ή φίλοι του κόμματός μας, θέλουμε να σας βεβαιώσουμε ότι γι'αυτήν την αυτοαναγόρευση εμείς δεν είναι δυνατόν να έχουμε ευθύνη. Αυτό πρέπει να είναι σαφές.

'Οπως επίσης, κύριε Υπουργέ, έχουμε πλήρη τη συνείδηση ότι η αγροτική οικονομία βρίσκεται σε ένα σταυροδρόμι και με δεδομένο τον ευρωπαϊκό προσανατολισμό της χώρας, αντιλαμβανόμαστε ότι ο οποιοσδήποτε εθνικός σχεδιασμός δεν είναι δυνατόν να αρνείται την πραγματικότητα των όποιων σχεδιασμών συντελούνται στο πλαίσιο της Ευρωπαϊκής 'Ενωσης.

Το ερώτημα όμως, αυτό που θέλει να αναδείξει η συζητούμενη επερώτηση, είναι ποιος είναι ο δικός μας εθνικός σχεδιασμός, γιατί από αυτά που είχα τη δυνατότητα ν'ακούσω στην ομιλία σας, αντιλαμβάνομαι ότι αποσπασματικά και επ'ευκαιρία επιχειρείτε ν'αντιμετωπίσετε τομείς της αγροτικής οικονομίας του τόπου. 'Οχι ότι αυτό είναι κακό. Αλλά το μεγάλο ερώτημα της ελληνικής κοινωνίας και ιδιαίτερα των αγροτών είναι ποιος είναι συγκεκριμένα ο εθνικός σχεδιασμός; Πώς θέλετε ν'αντιμετωπίσετε την αγροτική οικονομία στο πλαίσιο της ευρωπαϊκής πραγματικότητας, η οποία -συμφωνώ μαζί σας- τέμνεται από αντιθέσεις, και έχει χαρακτηριστικά συγκρούσεων. Εμείς δεν αρνούμεθα ούτε τις συγκρούσεις ούτε τις αντιθέσεις, αλλά ούτε και τις αντιπαραθέσεις που γίνονται μεταξύ των ευρωπαϊκών χωρών, προκειμένου η κάθε μία να εξασφαλίσει κατά το δυνατόν περισσότερα για τους δικούς της πολίτες.

Αλλά ποιος είναι ο δικός μας εθνικός σχεδιασμός; Πώς σκέπτεσθε ν'αντιμετωπίσετε αυτήν την ελληνική αγροτική οικονομία, η οποία πράγματι βρίσκεται σε ένα σταυροδρόμι; Πώς θα ενημερώσετε τους 'Ελληνες αγρότες ν'αλλάξουν καλλιέργειες, να προχωρήσουν σε άλλες πιο ευέλικτες ή και απλώς ευέλικτες παραγωγικές διαδικασίες; Η μεγάλη απορία του 'Ελληνα αγρότη, το γνωρίζετε πολύ καλά, είναι τι πρέπει να κάνει εν όψει αυτής της σύνθετης ευρωπαϊκής πραγματικότητας, η οποία προσδιορίζει και την εξέλιξη των δικών μας ζητημάτων, σε ότι αφορά την αγροτική οικονομία.

Αλλά δεν σας άκουσα, κύριε Υπουργέ, δεν άκουσα την Κυβέρνηση να δίνει συγκεκριμένες κατευθύνσεις στον 'Ελληνα αγρότη, προκειμένου και αυτός να προσαρμοστεί και να γίνει αποτελεσματικός, μέσα σ'αυτήν την εξαιρετικά σύνθετη και πολύπλοκη πραγματικότητα. Και επαναλαμβάνω τη συμφωνία μου με αυτά που είπατε σε σχέση με τα όσα γίνονται αυτήν την ώρα στην Ευρωπαϊκή 'Ενωση.

Για τους συνεταιρισμούς, τι προτίθεσθε να κάνετε; Θα δώσετε ένα νόμο ο οποίος με ένα λεπτομερή και αποφασιστικό τρόπο θα ορίζει τα ζητήματα της λειτουργίας των συνεταιρισμών ή θα δώσετε ένα νομοθετικό πλαίσιο, μέσα στο οποίο θα εξασφαλίζεται η ευελιξία των ίδιων των συνεταιριστικών μορφωμάτων, έτσι ώστε και οι συνεταιρισμοί -συμφωνώ απόλυτα μαζί σας, συμφωνεί ο Συνασπισμός- να πάρουν τις δικές τους ευθύνες; Είναι νωπές οι μνήμες, κύριοι συνάδελφοι, από τα όσα έγιναν στους συνεταιρισμούς, με την συνευθύνη περισσοτέρων της μιας πολιτικών δυνάμεων. Τα δισεκατομμύρια που εκλήθη ο ελληνικός λαός να πληρώσει για την τακτοποίηση των χρεών των συνεταιρισμών, δεν πρέπει να τα λησμονούμε. Και σε τελευταία ανάλυση να συμφωνήσουμε όλοι ότι εμείς θέλουμε αποφασιστικούς, ευέλικτους, δυναμικούς συνεταιρισμούς, όχι για να τακτοποιούν τους "ημετέρους", αλλά για να εξυπηρετούν τα συμφέροντα του 'Ελληνα αγρότη.

Κύριε Υπουργέ, περιμένω ν'ακούσω και θέλω αυτή η συζήτηση να το αναδείξει, τι θα κάνει η Κυβέρνηση αναφορικά με την κοινωνική πολιτική, την οφειλόμενη κοινωνική πολιτική, για τον αγρότη.

Πώς θ'αντιμετωπίσετε τον 'Ελληνα αγρότη, την Ελληνίδα αγρότισσα και το νέο αγρότη σε ό,τι αφορά τα ζητήματα της κοινωνικής πολιτικής η οποία θα πρέπει να τον προστατεύσει;


 

  

Σελίδα 2109 

Το γνωρίζετε πολύ καλά ότι από την άποψη του κοινωνικού κράτους, ο 'Ελληνας αγρότης είναι ο παρίας αυτής της ιστορίας. Και θέλω να πιστεύω ότι και σεις θα συμφωνείτε ότι καταγράφεται μία εξαιρετικά άσχημη κατάσταση για τον 'Ελληνα αγρότη, ο οποίος πράγματι αισθάνεται ότι είναι αδύναμος, από την ώρα που δεν υπάρχει ένα δίκτυο κοινωνικής προστασίας του. Δεν ομιλώ, κύριε Υπουργέ, για υπερπροστασία, δεν ομιλώ για διατάξεις χαριστικού χαρακτήρα στο πλαίσιο μίας κοινωνικής πολιτικής για τον αγρότη. Ομιλώ για μία κοινωνική πολιτική, που αντιστοιχεί στις ιδιαιτερότητες της αγροτικής ζωής και στην ευαισθησία που πρέπει να δείχνουμε σε σχέση με αυτές τις ιδιαιτερότητες.

Υπάρχει το τεράστιο ζήτημα της επαγγελματικής κατάρτισης των αγροτών. Και γι'αυτό περιμένουμε την απάντησή σας. Εμείς έχουμε συνείδηση, κύριε Υπουργέ, οτι ο 'Ελληνας αγρότης, αν δεν ειδικευθεί, αν δεν καταρτισθεί με νέο τρόπο και σε καινούριες μεθόδους, δεν θα μπορέσει να ανταποκριθεί με δεδομένη, επαναλαμβάνω, τη δυσκολία των πραγμάτων μεσα στον ευρωπαϊκό και όχι μόνο ανταγωνισμό που σημειώνεται μεταξύ των αγροτικών οικονομιών.

Θα προωθήσετε κάποιο ολοκληρωμένο σχέδιο; 'Εχετε κάποιο συγκεκριμένο πρόγραμμα για την κατάρτιση και την εκπαίδευση του αγρότη έτσι ώστε να μπορέσει να στραφεί σε καινούριες μορφές παραγωγής και καλλιεργειών και να είναι αποδοτικός; Αυτά περιμένουμε να ακούσουμε από τη δική σας ομιλία και όχι τις γενικές απόψεις περί κομματισμού, περί πολιτικού περιεχομένου των κινητοποιήσεων και όσα άλλα συναφή διατυπώσατε στην πρωτολογία σας. Αυτά μας ενδιαφέρουν. Δεν επιλέγουμε την εύκολη αντιπολίτευση γιατί θέλω να σας βεβαιώσω ότι και εμείς όσο και εσείς έχουμε την ίδια ευαισθησία και έχουμε την ίδια αγωνία για την εξέλιξη της αγροτικής οικονομίας του τόπου, με την παραδοχή ότι αποτελεί ένα αποφασιστικό κρίκο, ένα αποφασιστικό μέγεθος στη συνολικότερη ελληνική οικονομία.

Σε ό,τι έχει σχέση με το Συμβούλιο Αγροτικής Πολιτικής: Και εγώ και οι συνάδελφοί μου του Συνασπισμού περιμένουμε να ακούσουμε πώς βλέπετε τη λειτουργία αυτού του συμβουλίου. Πιστεύαμε και εξακολουθούμε να πιστεύουμε ότι αυτή η διακομματική συνάντηση στο Συμβούλιο Αγροτικής Πολιτικής είναι δυνατό να οδηγήσει στην εξαγωγή χρήσιμων συμπερασμάτων αναφορικά με τον 'Ελληνα αγρότη. Εμείς καταθέσαμε το δικό μας πόρισμα, όπως το έκανε και το Κομμουνιστικό Κόμμα Ελλάδος. Δεν είδαμε από τις άλλες πολιτικές δυνάμεις να καταθέτουν το δικό τους πόρισμα, προκειμένου στη βάση αυτών των πορισμάτων, αν είναι δυνατόν, να προκύψει ένα κοινό πόρισμα, τουλάχιστον στα σημεία που έχουμε κοινή θέση και κοινό τόπο. 

Εάν το Συμβούλιο Αγροτικής Πολιτικής λειτουργεί ως διαδικασία εντυπωσιασμού και άλλοθι, εμείς αυτό το Συμβούλιο δεν το θέλουμε. Οι διακομματικές συναντήσεις έχουν αξία από την ώρα που μπορούν να δίδουν χρήσιμα αποτελέσματα και να εξασφαλίζουν συνθέσεις, εκεί που είναι δυνατό να προκύψει σύνθεση και βεβαίως χωρίς κανείς να απαλλοτριώνει την επιμέρους πολιτική θέση και άποψη που έχει και για την αγροτική οικονομία.

Κύριε Υπουργέ, υπάρχει το θέμα της ολοκληρωμένης ανάπτυξης του αγροτικού χώρου με αξιοποίηση του τοπικού παραγωγικού δυναμικού. Δηλαδή, έχετε κάνει κάποιες σκέψεις, κάποιο σχεδιασμό, για επιμέρους τοπικά σχέδια τα οποία θα αξιοποιούν τις ιδιαιτερότητες, αλλά και τις ιδιαίτερες δυνατότητες; 'Εχετε προχωρήσει για παράδειγμα σε κάποιο σχεδιασμό για την ενίσχυση των δυνατοτήτων πολυαπασχόλησης, για τη δημιουργία πρόσθετων πηγών εισοδήματος για τους αγρότες; Σκέπτεσθε να δώσετε κάποια κίνητρα για τη δημιουργία και την ενίσχυση βιώσιμων εκμεταλλεύσεων; Αυτά είναι συγκεκριμένα ερωτήματα τα οποία υποβάλλει στο πλαίσιο της σημερινής συζήτησης ο Συνασπισμός, αλλά τα διατυπώνει και δημόσια στην ελληνική κοινωνία.

Ακόμα σας ρωτάμε: Θα δημιουργήσετε έναν μηχανισμό άμεσης πληροφόρησης των παραγωγών και των φορέων τους κυρίως σε ό,τι αφορά τις σημειούμενες μεταβολές στις απαιτήσεις της αγοράς; Είσθε ήσυχος όταν ξέρετε τι συμβαίνει σήμερα με τον 'Ελληνα αγρότη, ο οποίος δεν μπορεί να παρακολουθήσει τις εξελίξεις; Αυτό πρέπει να το κάνει το Υπουργείο Γεωργίας. Εγώ ακούω με χαρά ότι προωθείται ο επιτελικός χαρακτήρας του Υπουργείου σας. Στοιχείο αυτού του επιτελικού σχεδιασμού πρέπει να είναι η άμεση και συστηματική, αλλά και η συνεχής πληροφόρηση των παραγωγών για τις εξελίξεις που συντελούνται όχι μόνο στην ελληνική αγορά, αλλά και στην ευρωπαϊκή και την παγκόσμια, προκειμένου μετά απ' αυτήν την πληροφόρηση να εξασφαλίζεται και η κατάλληλη προσαρμογή.

Υπάρχει και το ζήτημα των ερευνητικών δικτύων. Πώς αντιμετωπίζετε την υπόθεση των ερευνητικών δικτύων; Είμαι βέβαιος, κύριε Υπουργέ, ότι θα συμφωνήσετε μαζί μου ότι στη σημερινή εποχή λίγο πριν από τον καινούριο αιώνα, χωρίς ερευνητικά δίκτυα δεν μπορούμε να μιλάμε για μια ελληνική αγροτική οικονομία ανταγωνιστική και ικανή να σταθεί στα πόδια της, μέσα στον ανταγωνισμό που συντελείται στην Ευρώπη, αλλά και παγκοσμίως.

Θέλω να πιστεύω, ότι δεν είστε ευχαριστημένος από τη σημερινή κατάσταση των ερευνητικών δικτύων. Θα έλεγα, ότι σε πολύ μεγάλο βαθμό απουσιάζουν και απουσιάζουν τραγικά.

Τέλος, εκείνο το οποίο σας καλούμε να μας πείτε και να ενημερώσετε και τον ελληνικό λαό, είναι αν έχετε κάποιο σχέδιο αξιοποίησης των ποιοτικών χαρακτηριστικών της ελληνικής αγροτικής οικονομίας.

Αυτά είναι τα ερωτήματα τα οποία περιμένουν απαντήσεις, οι οποίες θα μας δώσουν τη δυνατότητα να σας ελέγξουμε αποφασιστικά για το αν -επαναλαμβάνω- μέσα σ'αυτήν τη σύνθετη πραγματικότητα εσείς σχεδιάζετε ολοκληρωμένα και αξιοποιείτε υπαρκτές δυνατότητες της ελληνικής αγροτικής οικονομίας. Δυνατότητες που είναι δυνατόν να περιορίζουν άλλα αρνητικά χαρακτηριστικά που πράγματι υπάρχουν και παρακολουθούν την ελληνική αγροτική οικονομία.

Δεν ήλθαμε εδώ, κύριε Υπουργέ -σας βεβαιώνουμε- ούτε για να αντιδικήσουμε ούτε για να κάνουμε φθηνή αντιπολίτευση ούτε για να εντάξουμε αυτό το θέμα, που είναι ευαίσθητο, όπως είπατε -και είναι ευαίσθητο, γιατί ακριβώς αντιμετωπίζει πολλά προβλήματα, το ζήτημα των Ελλήνων αγροτών- για να σας κάνουμε στείρα πολιτική αντιπαράθεση. Η δική μας αγωνία είναι να αναδειχθούν εκείνα τα στοιχεία, η αντιμετώπιση των οποίων θα οδηγήσει στην αναβάθμιση της ελληνικής αγροτικής οικονομίας, στην αναβάθμιση της ζωής του 'Ελληνα αγρότη.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Ο κύριος Υπουργός στην παρέμβασή του αναρωτήθηκε για ποιο λόγο η Αντιπολίτευση επιλέγει να κάνει κριτική στα αγροτικά θέματα.

Κατά τη Νέα Δημοκρατία, ο αγροτικός τομέας είναι ιδιαιτέρως ευαίσθητος για τέσσερις ιδιαιτέρως επίκαιρους λόγους:

Ο πρώτος, είναι οι σημαντικές αλλαγές οι οποίες γίνονται στην Ευρώπη και στον κόσμο για τη γεωργία και οι οποίες θα επηρεάσουν και την ελληνική γεωργία.

Ο δεύτερος λόγος, είναι ότι το 20% περίπου του ενεργού πληθυσμού της χώρας μας εργάζεται στον πρωτογενή τομέα και αυτό εμείς κρίνουμε ότι είναι ένα συγκριτικό πλεονέκτημα για την ελληνική κοινωνία και για την ελληνική οικονομία, σε μια εποχή ιδιαιτέρως δύσκολη, όταν μάλιστα σε επίπεδο Αρχηγών-Κρατών και κυβερνήσεων η Ευρωπαϊκή 'Ενωση προσπαθεί σήμερα να βρει λύσεις στα μεγάλα προβλήματα της ανεργίας και της απασχόλησης.

Εμείς πιστεύουμε, λοιπόν -το επαναλαμβάνω- ότι η διατήρηση του αγροτικού πληθυσμού στην ύπαιθρο, αυτού του 20%, είναι ένα συγκριτικό πλεονέκτημα για την Ελλάδα του σήμερα και για την Ελλάδα του αύριο με τα πολλά προβλήματα απασχόλησης και ανεργίας που υπάρχουν στην Ευρώπη και στον κόσμο.

Ο τρίτος λόγος, για τον οποίο νοιαζόμαστε ιδιαίτερα και ανησυχούμε για τη γεωργία, είναι η δυναμική των νοσηρών


 

  

Σελίδα 2110 

φαινομένων και νοσηρών πολιτικών, τις οποίες είδαμε κυρίως στη δεκαετία του '80 από τη σοσιαλιστική διακυβέρνηση του ΠΑΣΟΚ και η οποία δυναμική των νοσηρών φαινομένων δημιουργεί πολλά προβλήματα και στη γεωργία του σήμερα.

Ο τέταρτος λόγος, είναι διότι εκτιμούμε πως η πολιτική, η όποια πολιτική ασκείται από την Κυβέρνηση του ΠΑΣΟΚ, δεν μπορεί να πετύχει κανένα στόχο, όποιος και αν είναι ο στόχος αυτός.

'Ακουσα με χαρά τον κύριο Υπουργό να λέει -δεν το είπε βέβαια πριν από λίγες εβδομάδες και πριν από ένα μήνα είπε άλλα σε συνέντευξη που έδωσε- ότι ο στόχος της Κυβέρνησης είναι η διατήρηση του αγροτικού πληθυσμού στην ύπαιθρο. Εάν είναι αυτός ο στόχος, εμείς ως Νέα Δημοκρατία, πιστεύουμε ότι τα μέτρα πολιτικής τα οποία ασκείτε, τα οποία λαμβάνετε, δεν μπορούν να πετύχουν το στόχο αυτό. Διότι ομολογείτε δι'άλλων Υπουργών, δια του κ.Πρωτόπαπα, δια του κ.Παπαϊωάννου, ότι ο αγροτικός πληθυσμός και πέρυσι και φέτος μειώνεται διαρκώς και δημιουργούνται προβλήματα ανεργίας και απασχόλησης στα αστικά κέντρα.

Από κει και πέρα, για να διατηρηθεί ο αγροτικός πληθυσμός, εάν συμφωνήσουμε στο στόχο, κατά τη δική μας εκτίμηση, απαιτούνται ορισμένα πολύ απλά στο να τα συμφωνήσουμε πράγματα. 

Θα πρέπει ο αγρότης να έχει εισόδημα. Το εισόδημά του είναι τρεις απλοί παράγοντες, για να μας καταλαβαίνουν αυτοί που μας ακούνε.

Πρώτον, είναι το τι εισπράττει, όταν πουλάει το προϊόν του -η τιμή πώλησής του- δεύτερον, τι επιδοτήσεις έχει και τρίτον είναι το κόστος παραγωγής.

Σε ό,τι αφορά τις τιμές των προϊόντων, εκτιμούμε ότι χρόνο με το χρόνο αυτές μειώνονται. 'Εχουμε σημαντικά προβλήματα, διότι χάνουμε αγορές. Δίνω τα παραδείγματα των οπωροκηπευτικών φέτος, του ελαιολάδου και μιάς σειράς προϊόντων. Χάνουμε αγορές στην ανατολική κυρίως Ευρώπη, δεν μπορούμε να ανοίξουμε νέες αγορές, με αποτέλεσμα η τιμή των ελληνικών αγροτικών προϊόντων να μειώνεται.

'Ερχομαι στις επιδοτήσεις. Χαίρομαι που για νιοστή φορά ο Υπουργός της Γεωργίας έρχεται να παρουσιάσει τις αναθεωρημένες απόψεις του -είναι και δικές του, είναι και κάποιων άλλων Υπουργών του ΠΑ.ΣΟ.Κ.- περί Ευρωπαϊκής 'Ενωσης. Και τις παρουσιάζει εδώ μετά την κατάρρευση βεβαίως και των μύθων και των ουτοπιών, τις οποίες βιώσαμε και τις οποίες προσπαθήσατε να κάνετε πράξη στη δεκαετία του '80. 

Δεν φθάνει, όμως, να λέμε ότι έχουμε σημαντικές εισροές από την Ευρωπαϊκή 'Ενωση. Θα πρέπει να τις διατηρήσουμε αυτές τις εισροές και με την πολιτική, την οποία ασκείτε, δεν τις διατηρείτε, κύριε Υπουργέ της Γεωργίας.

'Ηρθατε εδώ να πείτε ότι προχθές συνέβη κάτι καταπληκτικό -κατ' εσάς- για πρώτη φορά από το 1957: Η Ευρωπαϊκή 'Ενωση λέει ότι θα προστατεύσει τα μεσογειακά προϊόντα.

'Η δεν γνωρίζετε ή μας παραθέτετε λάθος πράγματα εδώ. Τα οπωροκηπευτικά και τα μεσογειακά προϊόντα γενικώς, το λάδι, το κρασί, τα καπνά είχαν -κάποια από αυτά- ένα υψηλό επίπεδο προστασίας. Και έρχεται το Σεπτέμβριο του 1993, εν όψει των αλλαγών που προγραμματίζονταν στο τελευταίο συμβούλιο στο οποίο μετείχε Υπουργός της Νέας Δημοκρατίας, το Συμβούλιο των Υπουργών Γεωργίας και Οικονομικών -ένα κοινό συμβούλιο- να κάνει μία σημαντική δήλωση: 'Οτι στις προσεχείς για το 1993 αναθεωρήσεις των κοινών οργανώσεων αγορών των μεσογειακών προϊόντων, τα μεσογειακά προϊόντα θα έχουν την ίδια ακριβώς τύχη, δηλαδή αντισταθμίσεις, δηλαδή μη απώλεια εισοδήματος για τους παραγωγούς με αυτά των υπολοίπων χωρών της Ευρωπαϊκής Κοινότητας. Και έρχεστε δύο χρόνια μετά και υπογράφετε την αναθεώρηση των οπωροκηπευτικών, χωρίς να αξιοποιήσετε την πολιτικά ισχυρή βούληση και δήλωση του κοινού Συμβουλίου Υπουργών στις 20 και 21 Σεπτεμβρίου του 1993. Και έρχεστε με τέσσερα χρόνια καθυστέρηση, στο τελευταίο Συμβούλιο Υπουργών και επαναλαμβάνετε την ίδια ακριβώς δήλωση, όπως λένε τα πρακτικά του Συμβουλίου. Τα πρακτικά του Συμβουλίου στο οποίο μετείχατε, λένε ότι το Συμβούλιο επανέλαβε τα κοινά συμπεράσματα του κοινού Συμβουλίου Γεωργίας και Γενικών Υποθέσεων στις 20 και 21 Σεπτεμβρίου 1993.

Ποιος μας διασφαλίζει ότι την ίδια δήλωση, την οποία δεν αξιοποιήσατε για τα οπωροκηπευτικά, θα μπορέσετε να την αξιοποιήσετε για τον καπνό, το λάδι, το κρασί και μία σειρά προϊόντων ελληνικού ενδιαφέροντος; 

Και ποιος μας διασφαλίζει, όταν η συνάδελφός σας Ισπανίδα ανησυχεί, από το αν η ένταξη τριών νέων χωρών αρχικώς θα θίξει την κατευθυντήρια γραμμή στις δαπάνες της γεωργίας; Εσείς με μία άνεση λέτε ότι δεν θα θιγούν οι δαπάνες για τη γεωργία, από το αν μπουν τρία, πέντε ή δέκα κράτη.

Θα θιγούν, είναι η δική μας εκτίμηση και πρέπει να παλέψετε για να πετύχετε τις διασφαλίσεις, κύριε Υπουργέ.

Από εκεί και πέρα, έρχομαι στο μεγάλο θέμα του κόστους παραγωγής. Δεσμευθήκατε επανειλημμένα δια του μακαρίτη Ανδρέα Παπανδρέου, δια του κ. Σημίτη στη συνέχεια, δι'υμών στο διηνεκές, ότι θα μειώσετε το κόστος παραγωγής.

Εμείς δεν έχουμε δει τίποτε, ούτε στο κόστος του χρήματος ούτε στα καύσιμα ούτε στο Φ.Π.Α. Βλέπουμε μόνο δίκες αγροτών, οι οποίοι διεκδικούν αυτά, τα οποία υποσχεθήκατε εσείς. Και έρχεστε και λέτε: "τι να κάνουμε"; Εδώ καταγγέλλω την υποκριτική συμπεριφορά σας. "Εγώ θέλω" -το είπατε και προχθές- "αλλά αυτά είναι δουλειά της δικαιοσύνης".

Μα, και οι κάθε είδους Κολλάδες με τις άθλιες κοινωνικές συμπεριφορές τους, δουλειά της δικαιοσύνης ήταν, όταν η δική σας Κυβέρνηση, ήρθε και τους απήλλαξε με νομοθετικές ρυθμίσεις.

Και θα πω και κάτι άλλο. Εγκλήματα δια του Τύπου, τα οποία βρήκε η δική σας Κυβέρνηση του 1993 με δημοσιογράφους για συκοφαντικές δυσφημήσεις εναντίον πολιτικών προσώπων της Νέας Δημοκρατίας ως Κυβέρνηση, δια νομοθετικής ρυθμίσεως ήρθατε και τώρα λέτε: "Τί να κάνουμε; Υπάρχει πρόβλημα. Με αυτά ασχολείται η δικαιοσύνη, εγώ θέλω, αλλά δεν μπορώ".

Αν θέλατε θα δεχόσασταν την πρόταση, την οποία κατέθεσε σύσσωμη η Αντιπολίτευση για να σταματήσουν οι δίκες έξι χιλιάδων αγροτικών στελεχών. Δεν λέμε ότι όποιος παρανομεί σ'αυτήν τη χώρα δεν πρέπει να πηγαίνει στα δικαστήρια. Αλλά την καταθέσαμε εξαιρετικώς για να δημιουργηθεί κοινωνική ειρήνη και εκείνο το κλίμα το οποίο θα σας επιτρέψει να βρείτε λύσεις.

Από εκεί και πέρα αναφερθήκατε ξανά στα χρέη των συνεταιριστικών οργανώσεων. Νομίζω ότι εδώ η μνήμη σας είναι επιλεκτική. Αναφέρετε την ΕΑΣ Σερρών διότι παρεμπιπτόντως κάποιοι πρόσκεινται στη Νέα Δημοκρατία. Αν έχετε συνολική μνήμη, όμως, θα πρέπει να μας πείτε και για τα αίσχη και για τα εγκλήματα οικονομικού χαρακτήρα στην ελαιουργική και σε άλλες ΕΑΣ όπως Ηρακλείου κλπ.. Με την ίδια ευκολία, λοιπόν, θα μπορούσα να πω εγώ -δεν μπαίνω στη λογική σας- ότι εκεί διοικούνται αυτές από συνεταιριστικά στελέχη που πρόσκεινται στο δικό σας χώρο και θα σας παρακαλούσα να μας πείτε τι κάνατε. 'Ερχεστε, ρυθμίζετε συλλήβδην, αποσπασματικώς και σκανδαλωδώς κάποια χρέη, βλέποντας μόνο την Αγροτική Τράπεζα. Αν θέλετε να κάνετε ουσιαστική πολιτική να μπείτε στο μείζον θέμα της ρύθμισης των χρεών των πραγματικών αγροτών και των πραγματικών κτηνοτρόφων και να συζητήσουμε και έχουμε και προτάσεις να σας κάνουμε.

Το πόρισμα στη διακομματική: Θα επισημάνω στους συναδέλφους του Συνασπισμού ότι η Νέα Δημοκρατία κατέθεσε ένα πλήρες πρόγραμμα και μια ολοκληρωμένη πρόταση διακοσίων πενήντα μέτρων στη Διακομματική Επιτροπή και την κατέθεσε το μήνα Μάιο. 

Το μεγάλο θέμα του ΕΛΓΑ: Οι αποζημιώσεις καθυστερούν τραγικά, κύριε Υπουργέ, και ερχόμαστε φέτος να αυξήσουμε και την εισφορά χωρίς να κάνουμε καμία βελτίωση επί των ασφαλίσεων. Περιμένουν ακόμη οι αγρότες του Κιλκίς -ένα παραδειγμα θα σας δώσω- τη δέσμευσή σας για να πάρουν αποζημιώσεις για το στάρι του 1996. Ρωτάμε: Πότε θα πληρωθούν; Δεν παίρνω απάντηση. Από το 1996 τους λέω


 

  

Σελίδα 2111 

ότι ο Υπουργός Γεωργίας δεσμεύθηκε. Μπαίνουμε στο 1998, πότε θα πληρωθούν;

Από εκεί και πέρα το κόστος: Ερχεστε από την 1η Οκτωβρίου και λέτε ότι για να κάνεις γεώτρηση, πρέπει να πας να κάνεις μελέτη περιβαλλοντικών επιπτώσεων, η οποία στοιχίζει τριακόσιες-τετρακόσιες χιλιάδες (300.000-400.000) για τον κάθε παραγωγό. Κάντε μια συνολική μελέτη ανά περιοχή της χώρας να μην επιβαρύνονται οι παραγωγοί με όλα αυτά. 

Ενα τελευταίο: Ακούμε, κυοφορείται και κυκλοφορεί στους διαδρόμους ότι καταλάβατε -διορθώστε με αν κατάλαβα λάθος- πως στο θέμα της ρύθμισης χρεών κάποιων ιδιωτών η Αγροτική Τράπεζα σας ξεγέλασε. Θέλω μια ξεκάθαρη απάντηση: Σας γέλασε η Αγροτική Τράπεζα ή εσείς γελάσατε εμάς; 'Ενα από τα δύο συμβαίνει γιατί προετοιμάζετε τροπολογία. 'Ετσι κατάλαβα.

Από εκεί και πέρα βεβαίως αν συνεχίσετε με αυτήν την πολιτική ο στόχος σας, που είναι -εγώ πιστεύω δεν είναι- η διατήρηση του αγροτικού πληθυσμού, δεν θα επιτευχθεί. Χρόνο με το χρόνο ο αγροτικός πληθυσμός μειώνεται.

Και θα κατέληγα με μια τελευταία παρατήρηση: 'Οπως φαίνεται από την πραγματικά τεκμηριωμένη επερώτηση των συναδέλφων του Συνασπισμού, αλλά και από τα επιχειρήματα τα οποία οι κύριοι και η κυρία συνάδελφος ανέπτυξαν εδώ, ο Συνασπισμός πιστεύει -και ορθώς- ότι η ασκούμενη αγροτική πολιτική επισωρεύει πολλά δεινά στους 'Ελληνες αγρότες και κτηνοτρόφους. Θα ήθελα να επισημάνω όμως πως οι προσεχείς δημοτικές εκλογές, κατά τον κ. Σημίτη τουλάχιστον, θα είναι δημοψήφισμα και για την πολιτική την οποία ασκεί ο κ. Τζουμάκας!

Ευχαριστώ πολύ.

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΠΑΣΟΚ έχει το λόγο. 

ΔΗΜΗΤΡΗΣ ΓΕΩΡΓΑΚΟΠΟΥΛΟΣ: Κύριε Πρόεδρε, κάποια στιγμή πρέπει να πούμε ορισμένα πραγματα με το όνομά τους εδώ σ' αυτήν την Αίθουσα.

Είναι γνωστό ότι από το 1981 και μετά η ελληνική αγροτική πολιτική είναι η ευρωπαϊκή αγροτική πολιτική. Η μόνη κοινή πολιτική που έχει η Ευρώπη είναι η αγροτική πολιτική. Δεν μπορεί από τη Νέα Δημοκρατία, από τη μια μεριά να ασκείται κριτική στο ΠΑΣΟΚ για την πολιτική την οποία άσκησε πριν από το 1981 και από την άλλη μεριά να το μέμφεται γιατί εφαρμόζει την κοινή αγροτική πολιτική. 'Ενα από τα δυο πρέπει να συμβαίνει διότι διαφορετικά αντιφάσκει. 

Και αντιφάσκει βάναυσα μάλιστα και λαϊκίζει όταν επαναφέρει το θέμα του Φόρου Προστιθέμενης Αξίας. Και διερωτώμαι τι νόημα έχει να πολώνουμε τους αγρότες, να βάζουμε ως αίτημα το Φόρο Προστιθέμενης Αξίας, όταν επανειλημμένως σ' αυτήν την Αίθουσα έχει ερμηνευθεί, εξηγηθεί ότι ο ΦΠΑ δεν παίζει ρόλο στο κόστος των αγροτικών προϊόντων. Είναι ένας ουδέτερος φόρος γιατί επιστρέφεται στους αγρότες.

Αν οι αγρότες έχουν επιλέξει τον ειδικό φόρο επιστροφής για να παίρνουν ως ποσοστά επί της παραγωγής τους, επί της πωλουμένης παραγωγής τους, τότε η μικρή επιστροφή που παίρνει οφείλεται στο ότι δεν πουλάνε τα προϊόντα τους με τιμολόγια. Πουλάνε τα προϊόντα τους χωρίς τα νόμιμα παραστατικά. Και σας πληροφορώ ότι τα 3/5 της αγροτικής παραγωγής πωλούνται χωρίς τιμολόγια. 

Εάν επωλείτο -επανέρχομαι σε αυτό- με νόμιμα παραστατικά η αγροτική παραγωγή, η επιστροφή που θα έπαιρναν οι αγρότες θα ήταν είκοσι οκτώ με τριάντα δισεκατομμύρια (28.000.000.000-30.000.000.000) δραχμές. Σήμερα παίρνουν μονάχα γύρω στα δέκα δισεκατομμύρια (10.000.000.000) δραχμές, ακριβώς λόγω του ότι οι μεγάλες ποσότητες πωλούνται, χωρίς τα νόμιμα παραστατικά.

Επομένως, δεν μπορεί από τη μια μεριά να ζητάμε αύξηση της επιστροφής, τη στιγμή που αν πουλήσουν νόμιμα τα προϊόντα τους μπορούν να τριπλασιάσουν αυτό το οποίο παίρνουν ως επιστροφή για τον ειδικό φόρο κατανάλωσης του πετρελαίου.

Βεβαίως, μετά, αν γίνει αυτό, θα υπάρχουν έσοδα του δημοσίου και θα μπορέσουμε να πούμε ότι μπορούμε να πάμε και παραπέρα να αυξήσουμε το ποσοστό της μείωσης του Ειδικού Φόρου Κατανάλωσης στο πετρέλαιο.

Επανέρχομαι στο ΦΠΑ, γιατί το άκουσα και ως αίτημα από τους αγρότες που ετοιμάζονται για κινητοποιήσεις στην Καρδίτσα. Εάν η Κυβέρνηση αυξήσει το ποσοστό επιστροφής του ΦΠΑ θα πάει στο Κοινοτικό Δικαστήριο, γιατί αυτό θα θεωρηθεί έμμεση εθνική επιδότηση. Εάν το αυξήσει προς τη μία κατηγορία και αφήσει το άλλο προς την άλλη, θα πάμε για αθέμιτο ανταγωνισμό.

Λένε μερικοί να μην υπάρχει το 18%, όταν η έκτη κοινοτική οδηγία λέει για τα αγροτικά εφόδια ότι είναι υποχρεωτική η υπαγωγή στο μεγάλο συντελεστή και όχι στο μικρό. Επομένως, με το να βάζουμε τέτοια αιτήματα δημιουργούμε εντυπώσεις. Μπορεί να κάνουμε ένα πολύ ωραίο εφέ ως συνδικαλιστές, αλλά ουσιαστικά παγιδεύουμε τους αγρότες σε ένα αίτημα που η Κυβέρνηση δεν μπορεί εκ των πραγμάτων να ικανοποιήσει.

Γιατί το βάζουμε αυτό το αίτημα; Για να λέμε "κύριοι, μας έχετε τον ίδιο ΦΠΑ με τις γούνες, με τα χρυσαφικά" και άλλα τέτοια που ακούμε στα καφενεία ή στις διάφορες συγκεντρώσεις, όταν επισκεπτόμαστε τις αγροτικές περιοχές; Αυτό είναι λάθος.

Οι αγρότες επίσης έχουν το δικαίωμα να πάνε στο κανονικό καθεστώς επιστροφής του Φόρου Προστιθέμενης Αξίας, κρατώντας βιβλία εσόδων-εξόδων και να πάρουν μέσα σε ένα μήνα την επιστροφή του Φόρου Προστιθέμενης Αξίας. 'Οσο φόρο και αν πλήρωσε κάποιος για το τρακτέρ του, να τον πάρει μέσα σε ένα μήνα. 'Οσο φόρο πλήρωσε για το αγροτικό του μηχάνημα, για τα λιπάσματα, για τους σπόρους, για όλους τους συντελεστές παραγωγής, για τα φυτοφάρμακα, να τα πάρει μέσα σε ένα μήνα.

Γιατί, λοιπόν, δεν λέμε αυτά στους αγρότες; Πολλοί αγρότες, όταν συζητάμε μαζί τους και το κατανοούν, είναι σε αυτήν τη λογική. Αντί οι αγροτοσυνδικαλιστές και οι αγροτοσυνεταιριστές να βάζουν τέτοιες λογικές, για να οδηγήσουν τους αγρότες στη νόμιμη διαδικασία πώλησης των αγροτικών προϊόντων, για να μπορούν να παίρνουν μεγαλύτερες επιστροφές και από τον Ειδικό Φόρο Κατανάλωσης και από το Φόρο Προστιθέμενης Αξίας που θα ενισχύσει το εισόδημά τους, εμείς τους βάζουμε αιτήματα που λαϊκίζουν γιατί ακούγονται ευχάριστα στα αυτιά.

Λένε, να αυξήσουμε το συντελεστή επιστροφής. Πολύ ωραίο αυτό. 'Οταν όμως ρωτάμε, από πού θα βγουν αυτά και τι επιπτώσεις έχουν όλες αυτές οι πολιτικές, τότε η απάντηση είναι "από τον Προϋπολογισμό". Λέτε και ο Προϋπολογισμός είναι ένα ταμείο το οποίο γεμίζει, χωρίς κανένας να βάζει μέσα χρήματα. Ε, δεν γεμίζει. Είναι γνωστό ότι για να έχει το ταμείο χρήματα, κάποιος πρέπει να βάλει.

Επίσης, θέλω να έρθω στο θέμα της υπερχρέωσης των συνεταιρισμών.

Κύριε Υπουργέ, σας διέκοψα την ώρα που μιλούσατε και σας είπα ότι φταίει και η Αγροτική Τράπεζα. Πράγματι, φταίει. Μπορεί να έγιναν και παρεμβάσεις, για να μη ρίξω όλο το ανάθεμα και στην Αγροτική Τράπεζα. Αλλά, η Αγροτική Τράπεζα, εφόσον λειτουργεί ως τραπεζικό ίδρυμα, όφειλε να λαμβάνει πρώτα απ'όλα υπόψη της τα τραπεζικά κριτήρια, όταν χρηματοδοτούσε κάποιους εμπορικούς, αγροτικούς συνεταιρισμούς. Δεν μπορεί να χρηματοδοτεί τους συνεταιρισμούς και να υπάρχουν μετά τα πανωτόκια όπως λέμε. Γιατί ουσιαστικά όταν μία δόση δεν πληρωθεί μία φορά, δύο φορές, τρεις φορές, την τρίτη φορά θα πρέπει να πάει στις επισφαλείς απαιτήσεις και να σταματήσει ο επιτοκισμός.

Αντίθετα, δεν σταματά ο επιτοκισμός. Συνεχίζει στο διηνεκές να υπάρχει ο επιτοκισμός και πάνω στους τόκους να μπαίνει άλλος τόκος και το αποτέλεσμα είναι να ακούτε παραδείγματος χάρη αυτό που ανέφερε ο κ. Αποστόλου, ένα εκατομμύριο (1.000.000) δραχμές να φθάνει δεκαεννιά εκατομμύρια (19.000.000) δραχμές. Βεβαίως, δεν είναι ακριβές το


 

  

Σελίδα 2112 

παράδειγμα, ούτε ότι το ένα στην Ευρώπη γίνεται με επτακόσιες ογδόντα χιλιάδες στα δέκα χρόνια. Δεν είναι τόσο μικροί οι τόκοι εκεί.

Εν πάση περιπτώσει, όμως, υπάρχει πρόβλημα και αυτό είναι εκείνο που έχει δημιουργήσει σήμερα τη μεγάλη ανάγκη για μια γενναία ρύθμιση διαγραφής των τόκων υπερημερίας.

(Στο σημείο αυτο την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Κύριε Υπουργέ, το 50% το επιπλέον που μπαίνει ως τόκος υπερημερίας, πηγαίνει στο δημόσιο και δεν ξέρω πόσο το αποδίδουν αυτό οι Τράπεζες. 'Εχω την υποψία ότι πολλές Τράπεζες δεν το αποδίδουν στο δημόσιο αυτό. Το 50% του τόκου υπερημερίας με απόφαση της Νομισματικής Επιτροπής πρέπει να πηγαίνει στο δημόσιο.

Εάν, λοιπόν, αυτό το ρυθμίσουμε και το μισό που πηγαίνει στο κράτος, πούμε ότι μένει στους αγρότες, μπορούμε να κάνουμε μία ρύθμιση προς τον αγροτικό τομέα, έτσι ώστε να ελαφρυνθεί κάπως ο αγροτικός τομέας από τα υπέρογκα δάνεια που οφείλονται στη ανοιχτή αύξηση των επιτοκίων, κατά δώδεκα μονάδες. Μην το ξεχνάμε αυτό που έγινε το 1991, όταν από το 16% πήγαν στο 26%-28% και με τα επανωτόκια έφθασαν στο 36%. Μην τα ρίχνουμε όλα προς τη μια κατεύθυνση. Να αποδίδουμε τα του Καίσαρα, τω Καίσαρι. Οι ζωοτροφές και τα λιπάσματα, όταν καταργήθηκε η επιδότηση, ανέβηκαν σε ένα βράδυ κατά 40%. Αυτό είχε σαν αποτέλεσμα την υπερχρέωση και των κτηνοτρόφων και των αγροτών. Και αυτό συνέβη επί υπουργίας κ. Παπακωνσταντίνου της Νέας Δημοκρατίας.

Βεβαίως, θα μου πείτε ότι αυτό ήταν στα πλαίσια της Κοινής Αγροτικής Πολιτικής. Ναι, μπορούσαμε όμως, να βρούμε πιο ευέλικτους τρόπους και να μην πάμε με την πρώτη, έτσι ώστε να μην δώσουμε τη δυνατότητα προσαρμογής και μιας ευελιξίας σ' αυτούς τους παραγωγούς, είτε ήταν κτηνοτρόφοι είτε ήταν αγρότες γεωργοί, για να μπορέσουν να προσαρμοσθούν γρήγορα και να ανταποκριθούν στις νέες συνθήκες.

'Ενα άλλο θέμα. Είναι απορίας άξιο, κύριε Υπουργέ, όταν διαβάζουμε στον Τύπο ότι η Ελλάδα είναι χώρα εισαγωγική στα λαχανικά. Το 70% των λαχανικών που καταναλώνουμε, εισάγονται. Αυτό είναι εξωφρενικό. Θα πρέπει, λοιπόν, στα πλαίσια της ενημέρωσης και της αναδιάρθρωσης των καλλιεργειών που πρέπει να κάνει το Υπουργείο, να στρέψει ορισμένους παραγωγούς αγρότες στην καλλιέργεια των λαχανικών, τα οποία είναι, θα έλεγα, άμεσης κατανάλωσης από τους 'Ελληνες καταναλωτές. Δεν είναι δυνατόν να καταναλώνουμε κρεμμύδια Ολλανδίας στην Ελλάδα, όπως δεν είναι δυνατόν να καταναλώνουμε λάχανα, μαρούλια ή οποιαδήποτε άλλα τέτοια λαχανικά. Θα πρέπει, λοιπόν, να γίνει μια ευρύτατη ενημέρωση του αγροτικού πληθυσμού, να στραφεί προς αυτήν την καλλιέργεια, που μπορεί να του ενισχύσει μάλιστα το εισόδημα, κάνοντας μια δεύτερη καλλιέργεια την εποχή που δεν γίνεται η παραδοσιακή καλλιέργεια που γίνεται συνήθως στους αγρότες.

Επίσης οι αγρότες πρέπει να κατανοήσουν ότι δεν είναι δυνατόν να έχουν εισόδημα για δώδεκα μήνες, δουλεύοντας τρεις ή τέσσερις μήνες το χρόνο. Θα πρέπει να ρυθμίσουν την παραγωγική τους δραστηριότητα και να την κατανείμουν με τέτοιο τρόπο στην αγροτική εκμετάλλευση, έτσι ώστε να δουλεύουν τουλάχιστον τους ένδεκα μήνες το χρόνο, εάν θέλουν να έχουν πραγματικό ενισχυμένο εισόδημα. Αλλά οφείλει η ίδια η Κυβέρνηση να σταθεί με περισσή προσοχή στα θέματα του αγροτικού πληθυσμού.

Διότι, κύριε Υπουργέ, όπως αντιμετωπίζετε και εσείς, έτσι αντιμετωπίζουμε και εμείς στις αγροτικές περιοχές που περιοδεύουμε, μία πικρία των αγροτών. Πολλές φορές είναι δικαιολογημένη, πολλές φορές είναι αδικαιολόγητη. Θέλουν να νοιώσουν ότι η πολιτεία είναι κοντά τους, στέκεται, τους συμβουλεύει, τους συμπαραστέκεται και τους βοηθά. 'Οπως είπατε δεν μπορεί ο 'Ελληνας αγρότης να ανταγωνιστεί τον Ευρωπαίο και πολύ περισσότερο τον Αμερικάνο, όταν έχει μπροστά του τα σαράντα πέντε στρέμματα και πρέπει να ανταγωνισθεί τα εκατόν σαράντα πέντε ή τα δύο χιλιάδες στρέμματα.

Χρειάζεται, λοιπόν, μια πιο ουσιαστική ενίσχυση της αγροτικής οικονομίας, έτσι ώστε πραγματικά το εισόδημα των Ελλήνων αγροτών να ενισχυθεί και να συμβαδίσει ή να αρχίσει να κλείνει η ψαλίδα η οποία υπάρχει μεταξύ του αστικού εισοδήματος και του γεωργικού αγροτικού εισοδήματος. Είναι άμεση ανάγκη να έχουμε μια τέτοια σύγκλιση. Τότε μόνο θα πάψει η αιμορραγία της υπαίθρου υπέρ των αστικών περιοχών. Τότε μόνο θα πάψει να ενισχύεται η ανεργία στις πόλεις από την εισροή ατόμων, τα οποία εγκαταλείπουν την αγροτική εκμετάλλευση.

Ελπίζω και πιστεύω, οι προσπάθειες τις οποίες κάνετε τόσο στην Ευρωπαϊκή 'Ενωση, όσο και στην εσωτερική πολιτική την οποία εφαρμόζετε στο Υπουργείο Γεωργίας, να έχει στόχο αυτήν την κατεύθυνση, γιατί διαφορετικά θα αυξηθεί η ανεργία στις πόλεις, θα μειωθεί το εισόδημα στους αγρότες και αυτό κανένας δεν το θέλει.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, στην επερώτηση γίνεται λόγος για έλλειψη σχεδιασμού Εθνικής Αγροτικής Πολιτικής. Θεωρούμε λαθεμένη τη διαπίστωση γιατί κατά την άποψή μας υπάρχει σχεδιασμός και δεν είναι άλλος από αυτόν που επιβάλλει η Ευρωπαϊκή ' Ενωση και που είναι συμβατός με τους στόχους GATT, σημερινό παγκόσμιο οργανισμό εμπορίου. 'Οποιος δεν θέλει να το δει δεν το βλέπει. Δεν έχετε ακούσει τίποτε για την ουσία και το περιεχόμενο αυτού του σχεδιασμού; Δεν γνωρίζετε ότι στόχος του είναι η μείωση κατά 50% του αγροτικού πληθυσμού της χώρας μας και ο περιορισμός του στο 8% του οικονομικά ενεργού πληθυσμού, καθώς και η δραστική μείωση της αγροτικής παραγωγής στα πλαίσια του καταμερισμού που επιβάλλει η Ευρωπαϊκή 'Ενωση και η GATT ; Δεν γνωρίζετε τίποτε για τις ποσοστώσεις στα κυριότερα εθνικής σημασίας αγροτικά μας προϊόντα, όπως π.χ. εφτακόσιες πενήντα χιλιάδες τόνους στο βαμβάκι, ένα εκατομμύριο σαράντα εννέα τόνους στη βιομηχανική τομάτα, τριακόσιες δεκαεννέα χιλιάδες τόνους στη ζάχαρη, εκατόν είκοσι τρεις χιλιάδες τόνους στον καπνό, εφτακόσιες πενήντα χιλιάδες τόνους στο γάλα; Δεν έχετε ακούσει τίποτε για τα πρόστιμα συνυπευθυνότητας, τα δύο δισεκατομμύρια στο γάλα ή τις εκατόν πενήντα (150) δραχμές συνυπευθυνότητα στο λάδι κλπ.; Ούτε και για τα μέτρα εντατικοποίησης δεν έχετε ακούσει τίποτε; 'Ολα αυτά είναι άγνωστα σε εσάς. Επειδή τα γνωρίζετε και δεν διαφωνείτε, θεωρούμε ότι εθελοτυφλείτε και προσποιείστε ότι δεν υπάρχει σχεδιασμός Αγροτικής Πολιτικής.

Στο χρόνο που πέρασε η Κυβέρνηση έκανε πολύ σοβαρή δουλειά για να δημιουργήσει τα εργαλεία εκείνα με τα οποία θα υλοποιήσει τους στόχους της και τα εργαλεία αυτά δεν είναι άλλα από αυτό που εσείς με πολύ κομψό τρόπο λέτε θεσμικές παρεμβάσεις.

Για τον ΟΓΑ, κατηγορείτε την Κυβέρνηση ότι δεν συμπεριλαμβάνει στον προϋπολογισμό του 1998 τα εκατόν είκοσι δισεκατομμύρια (120.000.000.000) εισφορά, κάτι που δεν προβλέπεται από το νόμο. Γιατί τη συμμετοχή του το κράτος την πληρώνει απολογιστικά το πρώτο τρίμηνο του επόμενου χρόνου. Αφουγκράζεσθε υποτίθεται τους αγρότες και τα προβλήματά τους και ενδιαφέρεσθε γι' αυτά. Θεωρούμε υποκριτικό το ενδιαφέρον σας. Τίποτε δεν έχετε ακούσει από τους φορείς της αγροτιάς για τον υπερδιπλασιασμό των εισφορών των αγροτών; Τη δραστική μείωση των συντάξεων με το νέο νόμο; Τη θεσμοθέτηση των νέων εισφορών για την ιατροφαρμακευτική περίθαλψη; Την κατάργηση της προνοιακής σύνταξης; Την επιστροφή στην ανασφάλιστη αγρότισσα; Την έλλειψη τριακονταπενταετίας και κατώτερης σύνταξης που επιβάλλονται με αυταρχικό τρόπο;

'Ολα αυτά σας βρίσκουν σύμφωνους και διαφωνείτε μόνο στην έλλειψη αναλογιστικής μελέτης που είναι καθαρά τεχνοκρατικό θέμα. Νομίζετε ότι υπεκφεύγετε τους ρατσιστικούς κοινωνικούς στόχους του σχεδίου νόμου που καταδικάζει οχτακόσιες χιλιάδες αγρότες στην εξαθλίωση και συμβάλλει


 

  

Σελίδα 2113 

στην καταστροφή και στο ξεκλήρισμά τους.

Μέτρα για τους νέους αγρότες. Η κριτική σας περιορίζεται στη λειψή κατά τη γνώμη σας καμπάνια του Υπουργείου Γεωργίας για τα κίνητρα στους νέους αγρότες. Ο λόγος όμως που δεν γίνεται αυτή η καμπάνια είναι γιατί απλούστατα δεν υπάρχουν κίνητρα για να τα διατηρήσει η Κυβέρνηση. Τα μέτρα που ψήφισε τάχα για τους νέους αγρότες, είναι λειψά, αποσπασματικά, ανεφάρμοστα και το πιο σπουδαίο δεν δίνουν απάντηση στο κυριότερο πρόβλημα των νέων αγροτών, δηλαδή τι να καλλιεργήσουν και με τι να ασχοληθούν για να θεωρούνται νέοι αγρότες όταν είναι γνωστό το καθεστώς των ποσοστώσεων.

Θα μπορούσε κανείς να αναφέρει πολλά παραδείγματα. Θα σταθώ μόνο στην επιδότηση των επιτοκίων των στεγατικών δανείων που αφορά τους νέους αγρότες. Σύμφωνα με τα στοιχεία του προϋπολογισμού είναι μειωμένο σε ονομαστικές τιμές κατά 7% και από 4,4 δισεκατομμύρια δραχμές το 1997 μειώθηκε στα 4,1 δισεκατομμύρια το 1998. 

'Οσον αφορά την επαγγελματική εκπαίδευση και κατάρτιση των αγροτών είναι κατανοητή η αδημονία σας, γιατί ο νόμος αφού ιδιωτικοποίησε αυτόν τον τομέα στη συνέχεια τον αφαίρεσε από τα επιτυχημένα ΚΕΓΕ. Και η βιασύνη σας για την εφαρμογή του νόμου πηγάζει από τη δραστηριότητα στελεχών σας αυτού του τομέα.

Εκείνο που ενδιαφέρεστε είναι πώς θα πάρουν τη δουλειά τα Κέντρα Επαγγελματικής Κατάρτισης.

Για τη ρύθμιση των χρεών των ΑΣΟ θέλω να πω ότι δεν είναι μόνο ρουσφετολογικές. Το κυρίαρχο είναι ότι και μετά απ' αυτές τις ρυθμίσεις ούτε τα χρέη των ΑΣΟ θα λυθούν ούτε τη συρρίκνωση και το κλείσιμό τους θα αποφύγουν. Το κυριότερο, όμως, είναι ότι δεν αναδείχθηκε ούτε αναδεικνύεται η πολιτική που δημιούργησε και δημιουργεί τα χρέη. Με άλλα λόγια χωρίς σωστή διάγνωση του ασθενή, δεν μπορεί να γίνεται σωστή θεραπεία.

Τώρα για το Μητρώτο των Αγροτών και Αγροτικών Εκμεταλλεύσεων. Δεν δικαιολογείστε να λέτε ότι δεν έχει καθοριστεί ακόμα ο ρόλος του και τι είδους εργαλείο είναι. Η άρνηση καταβολής αποζημιώσεων σε δυόμισι χιλιάδες μικροβαμβακοπαραγωγούς του Νομού Καρδίτσας με το αιτιολογικό ότι έχουν εξωγεωργικό εισόδημα, καθώς και τα στοιχεία του Μητρώου που λένε ότι από τις οκτακόσιες χιλιάδες αγροτικά νοικοκυριά μόνο τα πεντακόσιες χιλιάδες θεωρούνται κατά κύριο επάγγελμα αγρότες, δείχνουν πολύ καθαρά το ρόλο των Μ.Α.Α.Ε. που εσείς δεν θέλετε να δείτε. Το Μ.Α.Α.Ε. είναι ακόμη ένα εργαλείο στα χέρια της Κυβέρνησης για την υλοποίηση του στόχου της. Δηλαδή, τη μείωση κατά 50% του αγροτικού πληθυσμού της χώρας μας στην πρώτη φάση.

Τώρα, για τον ΕΛ.ΓΑ. 'Εγιναν και γίνονται μεγάλες αλλαγές. Η αύξηση κατά 50% των ασφαλίστρων για τη φυτική παραγωγή που έγινε με τον τελευταίο νόμο και η προώθηση του σχεδίου νόμου που ιδιωτικοποιεί τον ΕΛ.ΓΑ., χειροτερεύει τους όρους ασφάλισης και αποζημίωσης των αγροτών. Συνεπώς, οι βασικές αλλαγές που έγιναν είναι σε βάρος των αγροτών και εσείς συνειδητά αποφεύγετε να αναφερθείτε σ' αυτές. Στη συνέχεια σαν απατημένοι σύζυγοι στέκεστε στις διαδικασίες του Συμβουλίου Αγροτικής Παραγωγής. Ο λόγος για τον οποίο δημιουργήθηκε το Σ.Α.Π. είναι γνωστός, να συγκαλύψει, δηλαδή, την αντιαγροτική πολιτική της Ευρωπαϊκής 'Ενωσης που εφαρμόζει η Κυβέρνηση και με το διάλογο να παραπλανήσει τους αγρότες και την κοινή γνώμη, λες και δεν τα γνωρίζετε αυτά. Ωστόσο τρέξατε να συνδράμετε την Κυβέρνηση. Οι αγρότες, όμως, που αγωνίζονται κατάλαβαν έγκαιρα αυτά που εσείς ακόμα και σήμερα δεν θέλετε να καταλάβετε. 'Ετσι, όχι μόνο δεν πήραν μέρος στο Σ.Α.Π., αλλά το ξεσκέπασαν με αποτέλεσμα να μην έχει κανένα κύρος και επιρροή και να μην μπορεί να παίξει το ρόλο του όσον αφορά τους σκοπούς για τους οποίους δημιουργήθηκε.

Για την τράπεζα γης. Η τράπεζα γης και τα άλλα μέτρα για τα οποία ασκείται κριτική, θέλουμε να επισημάνουμε ότι στοχεύουν στη δημιουργία των σύγχρονων τσιφλικάδων και αποτελούν μηχανισμούς για τη συγκέντρωση της γης από τους κατεστραμμένους και ξεκληρισμένους αγρότες στους μεγαλοκαλλιεργητές.

Σύμφωνα, με τα στοιχεία της απογραφής του 1991, τα νοικοκυριά με κάτω από εκατό στρέμματα, ενώ αποτελούν το 95,8%, κατέχουν μόνο το 54,7% της συνολικής γης. Ενώ αντίθετα τα νοικοκυριά με πάνω από εκατό στρέμματα, ενώ αποτελούν μόλις το 4,2%, κατέχουν το 45,3% της συνολικής γης.

Από τα παραπάνω γίνεται φανερό ότι εκείνο που χρειάζεται δεν είναι η τράπεζα γης, αλλά πολιτική γης. Η γη να περάσει σ' αυτούς που την καλλιεργούν.

Μέτρα για την κτηνοτροφία. Συμφωνούμε μόνο σ' ό,τι αφορά τη διαπίστωση ότι η κατάσταση είναι τραγική. 'Οσο για τις τεράστιες δυνατότητες που βλέπετε, επιτρέψτε μας να διαφωνήσουμε ότι αυτές μπορούν να υπάρξουν στα πλαίσια της Ευρωπαϊκής 'Ενωσης. Αν η Ευρωπαϊκή 'Ενωση αφήσει την ανάπτυξη της κτηνοτροφίας μας, τότε πού θα βρει αγορές για να διαθέσει τα βουνά από βούτυρο και τις λίμνες με το γάλα και τα πλεονάσματα σε κρέας. Δεν γνωρίζετε ότι το μεγάλο πρόβλημα της εποχής μας δεν είναι τόσο της παραγωγής, όσο των αγορών; Δηλαδή, ποιος θα κατακτήσει αγορές για να διαθέσει την παραγωγή του;

Θα συμφωνούσαμε με τις τεράστιες δυνατότητες ανάπτυξης της κτηνοτροφίας της χώρας μας μόνο στην κατεύθυνση ρήξης με την αγροτική πολιτική της Ευρωπαϊκής 'Ενωσης, που όμως εσείς δεν είσαστε διατεθειμένοι να κάνετε. 

Κλείνοντας, θέλω να επισημάνουμε ότι η κριτική σας εστιάζεται στην ταχύτερη εφαρμογή του αντιαγροτικού προγράμματος της Κυβέρνησης και όχι στην ουσία του. Θεωρούμε ότι άδικα κατηγορείτε την Κυβέρνηση για ολιγωρία και ανικανότητα. Η Κυβέρνηση κάνει ό,τι μπορεί για να προωθήσει την αντιαγροτική της πολιτική.

Εμπόδιο σ'αυτήν είναι η πρωτοφανής, μαζική και αγωνιστική αντίσταση των αγροτών. Και να είστε βέβαιοι ότι η πάλη της όχι μόνο θα καθυστερήσει, αλλά και θα αποτρέψει την εφαρμογή αυτής της πολιτικής. Και δεν θα καμφθεί από τα πρωτοφανή κατασταλτικά μέτρα και τα διαρκή αγροτοδικεία, στα οποία με επιμέλεια δεν αναφερθήκατε στην επερώτησή σας, εσείς που κόπτεσθε για τα δημοκρατικά δικαιώματα και για τις συνδικαλιστικές ελευθερίες των πολιτών. Εκτός αν το ενδιαφέρον σας περιορίζεται μόνο για τους κατοίκους του Κολωνακίου. 

Θέλω να πιστεύω πως γνωρίζετε ότι όσο πιο αντιαγροτική είναι μια πολιτική, τόσο περισσότερο στρέφεται ενάντια στα δημοκρατικά δικαιώματα και τις συνδικαλιστικές ελευθερίες των αγροτών. Αυτά πάνε μαζί. Και αν πραγματικά ενδιαφέρεσθε για τα προβλήματα του αγροτικού πληθυσμού, δεν έχετε παρά να υπερασπιστείτε τα δημοκρατικά δικαιώματα και τις συνδικαλιστικές τους ελευθερίες, να ξεσκεπάσετε και να αντιπαλέψετε αυτήν την πολιτική που είναι καταστροφική για την αγροτική μας οικονομία και τον αγροτικό πληθυσμό της χώρας μας. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ρόκος, Κοινοβουλευτικός Εκπρόσωπος του ΔΗ.Κ.ΚΙ. έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, καθώς φαίνεται, ο κύριος Υπουργός κάθε φορά που πηγαίνει στην Αμερική έρχεται περισσότερο αποδυναμωμένος από άλλες φορές στην αντιμετώπιση των ουσιαστικών μας προβλημάτων, θεωρώντας ότι εκεί η κυριαρχία αυτών των δυνάμεων είναι αποτελεσματική ανεπιστρεπτί και ό,τι πρέπει να σχεδιάζουμε, πρέπει να το σχεδιάζουμε κάτω από την ομπρέλλα τους.

Είναι αλήθεια, κύριοι συνάδελφοι, ότι είναι υποχρέωση των πολιτικών δυνάμεων της χώρας να απαντήσουν στις συντελούμενες στις μέρες μας ανατροπές και αναδιατάξεις των διεθνών δεδομένων που στο διάβα τους δυστυχώς αποδυναμώνουν ανθρώπινες αξίες στη λογική του κέρδους. Οι διεθνείς εξελίξεις, στην προσπάθεια επιβολής μιας νέας διεθνούς τάξης πραγμάτων φέρνει την Αμερική να επιδιώκει την αποδοχή συγκυριαρχίας στην Ευρωπαϊκή 'Ενωση και μέσα σ'αυτό το παιχνίδι, μέσα σ'αυτό το διάβα, φαίνεται πως σε επίπεδο Ευρώπης αποδυναμώνονται αρκετά μεγέθη, κυρίως


 

  

Σελίδα 2114 

αποδυναμώνεται η αγροτική ευρωπαϊκή πολιτική. Αυτό βέβαια είναι αποτέλεσμα της ΚΑΠ και της GATT, αλλά και του ίδιου του Μάαστριχτ.

Από την άλλη μεριά έχουμε τη συρρίκνωση του εισοδήματος του καταναλωτή με την άσκηση μιας συντηρητικής πολιτικής που εφαρμόζεται από τις κυβερνήσεις όλης της Ευρώπης σχεδόν, οι οποίες επιπτώσεις οδηγούν και αυτές σε μια ακόμη μεγαλύτερη οικονομική κρίση και επιδείνωση του ίδιου του αγροτικού τομέα.

Οι προοδευτικές πολιτικές της ευρωπαϊκής γεωργίας αποδυναμώνονται με επιπτώσεις στο αγροτικό εισόδημα και στην κοινωνική σταθερότητα. Είναι εξέλιξη όμως που οδηγεί κάθε χρόνο και περισσότερο τους Ευρωπαίους αγρότες σε έναν αγώνα αμφισβήτησης και σύγκρουσης με τις κυβερνήσεις τους. Και βέβαια αυτό δεν γίνεται μόνο στην Ελλάδα. Η αντιμετώπιση είναι διαφορετική. Και εκεί κλείνουν δρόμους και κλείνουν αεροδρόμια, όμως εκεί δεν δικάζονται εξήμισι χιλιάδες αγρότες σε ένα χρόνο. Στις 27 του μήνα μεθαύριο, δικάζονται οι αγρότες της Αλεξανδρούπολης, του 'Εβρου, οι άνθρωποι οι οποίοι φυλάνε Θερμοπύλες εκεί και δεν παράγουν μόνο εισόδημα.

'Ετσι και αλλιώς όμως, αυτά τα προβλήματα, συνέπεια της υποχωρητικότητας των ευρωπαϊκών δυνάμεων και της επιβολής της ΚΑΠ και της GATT φέρνουν ιδιαίτερα προβλήματα στη χώρα μας. Γιατί η δική μας χώρα δεν έχει βεβαίως τις ίδιες αντοχές με τις άλλες χώρες του Βορρά. Αυτό μας αναγκάζει να κάνουμε μια δική μας εθνική πολιτική στο αγροτικό ζήτημα για να απαντήσουμε από τη μεριά τη δική μας στα καθ'ημάς. Και για να γίνει κάτι τέτοιο, πέρα από την αναγκαιότητα που ανέφερα προτύτερα, της ανάλυσης των διεθνών εξελίξεων, να δούμε και την ελλαδική πραγματικότητα. Να απαντήσουμε π.χ. στο λεγόμενο ελληνικό παράδοξο το οποίο φέρνει στη χώρα μας μια υπερτροφική ανάπτυξη της φυτικής παραγωγής που αντιπροσωπεύει περίπου το 65% της παραγωγής που είναι και πλεονασματική στην εσωτερική αγορά σε σχέση με τους άλλους κλάδους της γεωργίας -ζωικό, δασικό, αλιευτικό- που αντιπροσωπεύει αντίστοιχα το 30%, το 1,5%, το 2,5%.

Και είναι ελλειμματικά με συνέπεια την εισαγωγή αγροτικών προϊόντων ύψους διακοσίων εβδομήντα δισεκατομμυρίων (270.000.000.000) από τις κοινοτικές χώρες. 'Ετσι για το 1994 οι εξαγωγές ήταν επτακόσια πενήντα οκτώ δισεκατομμύρια (758.000.000.000) και οι εισαγωγές μας ενιακόσια είκοσι τρία δισεκατομμύρια (923.000.000.000) σε επίπεδο Ευρώπης.

Για να διαμορφωθεί η μορφή αυτού του γεωργικού τομέα, εφαρμόστηκαν μία σειρά από οικονομικά κίνητρα που είχαν κατεύθυνση τη φυτική παραγωγή. 'Ετσι, το 79% των επιδοτήσεων δίνονταν για τη φυτική παραγωγή και μόνο το 13% για τη ζωική παραγωγή και το 8% για δασική και αλιευτική μαζί.

Αυτή είναι η εξέλιξη χρόνια τώρα. Και το ζήτημα δεν είναι πως ό,τι έγινε, έγινε επειδή βρισκόμαστε στην Ευρωπαϊκή 'Ενωση. Αν παρακολουθήσει κανείς τους δείκτες της αγροτικής μας οικονομίας, θα διαπιστώσει ότι από το 1950 μέχρι σήμερα είναι σταθερή η πτώση των ενασχολούμενων στον αγροτικό τομέα, με μία πρόοδο αριθμητική, η οποία έχει συνέπεια ανά δεκαετία. Το ίδιο συμβαίνει και με το εισόδημα και τη συμμετοχή των αγροτών στο εισόδημα του εθνικού μας πλούτου, με τελική κατάληξη σήμερα η νεολαία να μην έχει καμία συμμετοχή στο αγροτικό εισόδημα. Και είναι το μοναδικό στο οποίο προσπάθησε να απαντήσει η Κυβέρνηση μετά τη σωρεία των επερωτήσεων στο αγροτικό ζήτημα.

'Ετσι διαπιστώνουμε ότι ενώ οι νέοι μέχρι δεκαεννέα ετών αντιστοιχούσαν το 1951 στο 14,1% των ενεργών αγροτών, σήμερα αντιστοιχούν μόνο στο 3,9%.

Τι πρέπει κανείς να κάνει; Κατ'αρχήν, να φύγουμε από αυτήν την αντίληψη ότι επειδή τα μεγέθη σε άλλες χώρες είναι μεγάλα, εμείς δεν μπορούμε να δώσουμε λύσεις. Στο μικρό μέγεθος της χώρας μας έχουμε μεγάλες προτάσεις, αρκεί να είμαστε αποφασιστικοί και να μη διαπλεκόμαστε κάθε φορά με εξαρτήσεις, οι οποίες έχουν σαν συνέπεια την ίδια διαχειριστική μας λογική μέχρι σήμερα. Διότι, κύριε Υπουργέ, εσείς λέγατε το Σεπτέμβρη στον Οργανισμό Βάμβακος ότι δεν θα τον διαλύσετε και δύο μήνες αργότερα λέτε ότι θα τον κλείσετε. Και δεν φθάνει που το λέτε αυτό, τους κτυπάτε κι'όλας.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν το λέω.

ΓΕΩΡΓΙΟΣ ΡΟΚΟΣ: Το λέτε, κύριε Υπουργέ. Εγώ ζήτησα και Πρακτικά και απομαγνητοφώνηση Πρακτικών σας από τις 24 Σεπτεμβρίου, όπου σε αντιπροσωπεία των γεωπόνων, των επιστημόνων, είπατε ότι δεν πρόκειται να τον διαλύσετε. Πρέπει να γνωρίζετε ένα πράγμα: Είναι εύκολο κανείς να διαλύει έναν οργανισμό. Είναι πάρα πολύ δύσκολο όμως, να τον στηρίζει, διότι πρέπει και οφείλει να δώσει και μία απάντηση, η οποία να απαντά στην πραγματικότητα και να λέει: Ποιοι ήταν αυτοί τελικά; 'Ημασταν, δηλαδή εμείς διοικητικά που μπορέσαμε και κάναμε μία εισροή ενάμισι δισεκατομμυρίου (1.500.000.000) δραχμών από κοινοτικές ενισχύσεις στο βαμβάκι; Ποιοι ήταν αυτοί οι οποίοι αύξησαν την καλλιέργεια από ένα δισεκατομμύριο διακόσια εκατομμύρια τόνους σε τεσσεράμισι δισεκατομμύρια τόνους το 1995; Ποιοι είναι αυτοί οι οποίοι αύξησαν την παραγωγή από τριακόσιους πενήντα χιλιάδες τόνους στην Ελλάδα σε ενάμισι εκατομμύριο τόνους, δηλαδή σε μία αύξηση 70% σε δώδεκα χρόνια;

Υπάρχουν πραγματικά κενά σε επίπεδο διαχειριστικό, όπως εσείς διαπιστώνετε. Γι'αυτό είμαστε ένα κράτος οργανωμένο για να τα στέλνουμε στον εισαγγελέα. Και αυτό δεν χρειάζεται να γίνεται ενώπιον των τηλεοπτικών μέσων ενημέρωσης για εντυπώσεις. 'Ετσι και αλλιώς πήρα ένα παράδειγμα μεμονωμένο, το βαμβάκι, που είναι χαρακτηριστικό παράδειγμα και των άλλων τριών δυναμικών μας παραγωγών. Είναι αυτό του καπνού, όπου και αυτόν τον οργανισμό θέλετε να τον κλείσετε και είναι και του λαδιού που θέλετε να τον πάτε στο ΕΘΙΑΓΕ. Το ΕΘΙΑΓΕ εσείς το έχετε υποβαθμίσει, κύριε Υπουργέ, τόσα χρόνια. Ο περσινός προϋπολογισμός ήταν επτακόσια πενήντα εκατομμύρια (750.000.000) για να προχωρήσει την έρευνα, την παραγωγή σπόρου, τον έλεγχο από ασθένειες κλπ. Τώρα λέτε ότι αυτό θα μεγαλουργήσει, όταν στο προηγούμενο νομοσχέδιο δώσατε τη δυνατότητα αποχώρησης στελεχών από το ΕΘΙΑΓΕ. Θα πάτε αυτούς χωρίς εξειδίκευση στο ΕΘΙΑΓΕ για να λύσουν προβλήματα; Είναι βαθιές οι τομές που κάνετε, είναι επαναστατικές και λόγω της ηλικίας σας ίσως, αλλά δεν παύουν αυτές να αποτελούν ένα επικίνδυνο πείραμα και θέλουν και έχουν ανάγκη από μεγαλύτερη προσοχή.

Εμείς, σαν ΔΗ.Κ.ΚΙ., έχουμε καταθέσει επανειλημμένα τις προτάσεις μας. Συνοπτικά, λόγω της διαδικασίας, θα σας πω ορισμένες σήμερα.

Πρώτον, στη λαίλαπα αυτήν, πρέπει να απαντήσουμε με συγκροτημένη και επιθετική παρουσία στην Ευρωπαϊκή Κοινότητα για σταθερή επιδίωξη ευνοϊκών μέτρων για τα γεωργικά προϊόντα της χώρας μας.

Δεύτερον, να συζητήσουμε τη δυνατότητα επόμενων Μεσογειακών Ολοκληρωμένων Προγραμμάτων, στήριξης δηλαδή του Ευρωπαϊκού Νότου μια και ούτε από την Κ.Α.Π. κάτι τέτοιο δεν προβλέπεται. Να αναστρέψουμε αυτήν την αναντιστοιχία που υπάρχει μεταξύ ζωικού και φυτικού περιβάλλοντος. Και αυτό θέλει ένα σχεδιασμό.

Βασικές προϋποθέσεις για την επίτευξη βιώσιμης και ανταγωνιστικής, μέσα στο σημερινό διεθνή περίγυρο, αυτοτροφοδοτούμενης αγροτικής οικονομίας είναι: 

Η εξειδίκευση στην παραγωγή επώνυμων ποιοτικών προϊόντων με βάση τη γεωλογική και κλιματολοτική μορφή της χώρας μας. Μέσα από το ΕΘΙΑΓΕ; Ναι, αλλά με μία συγκροτημένη υπηρεσία και όχι έτσι, με απλούς σχεδιασμούς επί χάρτου.

'Αμεση ανάπτυξη του κλάδου εμπορίας των αγροτικών προϊόντων σε όλες τις διεθνείς αγορές. Και είχαμε προτείνει, συμμετοχή γεωπόνων στις πρεσβείες μας.

Μεθοδικό προγραμματισμό-προσανατολισμό στη βιομηχανική εκμετάλλευση των προϊόντων μας, με βάση τη μεσαία αγροτική επιχείρηση με συνεταιριστική δομή, μια και η μικρή


 

  

Σελίδα 2115 

ή η μεσαία επιχείρηση είναι ευέλικτη και διεισδύει εύκολα.

Ενίσχυση και βοήθεια των μικρών και μεσαίων αγροτικών επιχειρήσεων και κλήρων με αναδασμούς και χαμηλότοκα δάνεια σε νεαρούς αγρότες για το δυναμισμό τους και την αγορά κτημάτων από μη γεωργούς, δηλαδή, τράπεζα γης.

Προτείνουμε δημόσιες κοινοτικές εκτάσεις να παραχωρηθούν σε νέους και ακτήμονες γεωργούς για τη δημιουργία πρότυπων, νέου τύπου, αγροτοβιομηχανικών συνεταιρισμών.

Απαιτείται η άμεση λήψη δέσμης μέτρων για τη μείωση του κόστους παραγωγής και για τη βελτίωση της ανταγωνιστικότητας της ελληνικής γεωργίας.

(Στο σημείο αυτό κτυπάει το κουδούνι για τη λήξη του χρόνου ομιλίας του κυρίου Βουλευτή)

Είναι επιβεβλημένη, κατά συνέπεια, η μείωση της λιανικής τιμής του πετρελαίου -και εδώ, δεν θέλει πολύ σκέψη, είναι ζήτημα απόφασης πολιτικής- σε επίπεδο τιμής τράνζιτ για το πετρέλαιο των αγροτών, η μείωση του ηλεκτρικού ρεύματος για τις αγροτικές εκμεταλλεύσεις, η μείωση του Φ.Π.Α. για την αγορά γεωργικών μηχανημάτων και σκαφών για τις παράκτιες εκμεταλλεύσεις αλιείας κλπ.

Αγροτοτουρισμός, για να προσαρμόσουμε και τις άλλες προοπτικές της οικονομίας μας σε μια βάση σταθερή.

Είναι πολλά, κύριε Υπουργέ. Δεν μπορώ να τα πω όλα. Τα έχουμε πει πολλές φορές.

ΠΡΟΕΔΡΕΥΩΝ (Παναγιώτης Σγουρίδης): Μα, είναι όλο το πρόγραμμα του Δημοκρατικού Κοινωνικού Κινήματος σε βιβλίο. Δεν μπορείτε να το αναπτύξετε μέσα σε τρία λεπτά. 

ΓΕΩΡΓΙΟΣ ΡΟΚΟΣ: Δεν φιλοδοξώ να το πω σε δέκα λεπτά.

ΠΡΟΕΔΡΕΥΩΝ (Παναγιώτης Σγουρίδης): Μπορείτε να το καταθέσετε για τα Πρακτικά.

ΓΕΩΡΓΙΟΣ ΡΟΚΟΣ: Τελειώνω, λέγοντας ότι είμαστε διατεθειμένοι να βοηθήσουμε προς αυτήν την κατεύθυνση. Εμείς είμαστε εδώ. Και την επόμενη φορά, θα είναι δική μας η επερώτηση για το αγροτικό ζήτημα, για να το κρατάμε πάντα ζωντανό.

ΠΡΟΕΔΡΕΥΩΝ (Παναγιώτης Σγουρίδης): Καλώς. 

Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα πέντε μαθητές και μαθήτριες με τρεις συνοδούς καθηγητές από το 5ο Γυμνάσιο Χαλανδρίου.

Η Βουλή τους καλωσορίζει.

(Xειροκροτήματα από όλες τις πτέρυγες της Βουλής)

Και ενημερωτικά, λέμε στα παιδιά ότι σήμερα βλέπετε την Αίθουσα άδεια, γιατί υπάρχει Κοινοβουλευτικός 'Ελεγχος και είναι παρόντες ο Υπουργός που επερωτάται και οι Βουλευτές που επερωτούν.

Ο κ. Αποστόλου έχει το λόγο για δέκα λεπτά, για να δευτερολογήσει.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, μια παράκληση: Μην τα βάζετε συνεχώς με το γεωτεχνικό κόσμο. Δεν είναι δυνατόν να εφαρμοστεί αγροτική πολιτική, χωρίς τους γεωτεχνικούς. Και επαναλαμβάνω: Τις περιπτώσεις, που μπορεί να υπάρχουν -δεν το αμφισβητώ- στείλτε τις στον εισαγγελέα.

Υπάρχουν πολλά προβλήματα στον αγροτικό χώρο, που όλοι τα παραδεχόμαστε. Αυτά τα προβλήματα όμως, δημιουργήθηκαν από την πολιτική η οποία εφαρμόστηκε στον αγροτικό χώρο ή μάλλον -θα έλεγα καλύτερα- από την έλλειψη συγκεκριμένης πολιτικής και συγκεκριμένης στρατηγικής στον αγροτικό χώρο.

Και δεν είναι, κύριε Υπουργέ, άμοιρη η Κυβέρνησή σας και ειδικά οι προηγούμενες κυβερνήσεις του ΠΑ.ΣΟ.Κ. γι' αυτήν την πολιτική που ακολουθήθηκε στον αγροτικό χώρο.

Σήμερα, παρατηρούμε στη χώρα μας μια γεωργία, η οποία είναι ευάλωτη, η οποία είναι εύθραυστη. Και αυτό, κύριε Υπουργέ, οφείλεται στη στρεβλή της ανάπτυξη. 

'Εχω αναφέρει ξανά την περίπτωση της σχέσης μεταξύ φυτικής και ζωικής παραγωγής, η οποία στη χώρα μας δεν είναι ισορροπημένη. 'Ολοι γνωρίζουμε ότι η σχέση αυτή είναι 70% φυτική παραγωγή, 30% ζωική παραγωγή, κάτι που στις άλλες χώρες τις Ευρωπαϊκής 'Ενωσης είναι εντελώς το αντίθετο.

Από τη μια πλευρά, έχουμε μια ζωοκομική παραγωγή, η οποία δεν επαρκούσε και δεν επαρκεί για να καλύψει τις ανάγκες της χώρας μας σε βασικά ζωοκομικά προϊόντα. 'Ολοι γνωρίζουμε, ότι οι εισαγωγές και τα ζωοκομικά προϊόντα ξεπερνούν σε αξία τα τετρακόσια δισεκατομμύρια (400.000.000.000) το χρόνο.

Από την άλλη μεριά έχουμε μια φυτική παραγωγή, την οποία τις περισσότερες φορές δεν ξέρουμε τι να την κάνουμε. Και μάλιστα, είναι φυτική παραγωγή η οποία εάν ήταν προς την κατεύθυνση βοήθειας της ζωϊκής παραγωγής, παραδείγματος χάρη της παραγωγής ζωοτροφών ή προς την κατεύθυνση κάλυψης ελλειμματικών προϊόντων -όπως σε μερικές περιπτώσεις οπωροκηπευτικών, που πριν από λίγο ανέφερε ο κ. Γεωργακόπουλος- τότε θα το καταλαβαίναμε.

'Αρα, λοιπόν, αυτό που πρέπει οπωσδήποτε να μπει σαν πρώτος στόχος από πλευράς πολιτικής του Υπουργείου Γεωργίας, είναι η αλλαγή αυτής της σχέσης.

Δυστυχώς, η ποσοστιαία συμμετοχή του αγροτικού προϊόντος στο συνολικό εισόδημα της χώρας, μειώνεται συνεχώς και η μείωση αυτή συμπαρασύρει και άλλους κλάδους της εθνικής οικονομίας, οι οποίοι συνδέονται με τον αγροτικό χώρο. Χαρακτηριστική είναι η περίπτωση της μείωσης του μεταποιητικού τομέα που υπάρχει πάνω στα αγροτικά προϊόντα.

Επίσης, πάρα πολύ σημαντικό -είναι ίσως το μεγαλύτερο πρόβλημα- είναι η γήρανση του αγροτικού πληθυσμού. Αυτήν τη στιγμή ο μέσος όρος ηλικίας των ασχολουμένων με τις αγροτικές δραστηριότητες είναι πάνω από πενήντα πέντε χρονών. Η δε αντικατάσταση από νέους δεν ξεπερνά το 15% των εξερχόμενων. 'Αρα, σύντομα θα έλθει η μείωση κάτω από μονοψήφιο ποσοστό και χωρίς την εφαρμογή του Μητρώου Αγροτών, κύριε Υπουργέ.

Επίσης, θα ήθελα να παρατηρήσω ότι οι επιδοτήσεις στον αγροτικό τομέα, ειδικά στα επενδυτικά προγράμματα τα τελευταία χρόνια, έχουν μειωθεί και υπάρχει μία μείωση η οποία κυμαίνεται στο 3,5%. Εάν, λοιπόν, λάβουμε υπόψη μας την πάγια τακτική της αποχής του κρατικού προϋπολογισμού και τη συνδυάσουμε με τις εισροές από την Ευρωπαϊκή 'Ενωση, οι οποίες μειώνονται σε πραγματικές τιμές, τότε δημιουργείται ένα πρόβλημα. Δημιουργείται ένα πρόβλημα γιατί από την πρώτη ματιά που έχουμε ρίξει στο φετινό προϋπολογισμό, υπάρχει μια αύξηση μόνο στα επίπεδα του πληθωρισμού. Και δεν είναι δυνατόν να μιλάμε για διαρθρωτικές παρεμβάσεις, για στήριξη του αγροτικού τομέα, όταν διατηρούμε την υπάρχουσα κατάσταση. 

Θέλω όμως ειδικά, κύριε Υπουργέ, να αναφερθώ στο ψήφισμα που σας έδωσε χθες η Συντονιστική Επιτροπή. Θεωρώ ότι είναι σκόπιμο να ενημερωθεί το Σώμα, να ενημερωθεί ο ελληνικός λαός, ποια ήταν αυτά τα αιτήματα, τι μπορεί να γίνει μ' αυτά τα αιτήματα και αν είναι δυνατόν να συγκεκριμενοποιήσουμε, τόσο από την πλευρά του κόμματός μας όσο και από τη δική σας πλευρά, τις προτάσεις πάνω στα αιτήματα που υποβλήθηκαν.

Πριν όμως τοποθετηθώ, θα σας υπενθυμίσω ότι πέρσι για είκοσι πέντε ημέρες η χώρα μας διαιρέθηκε στα δύο.

Δεν ήμασταν, βέβαια, εμείς αυτοί οι οποίοι παροτρύναμε τους αγρότες να κάνουν καταλήψεις, να κάνουν αποκλεισμούς δρόμων. Κύριε Υπουργέ, να έχετε υπόψη σας ότι και οι ίδιοι οι αγρότες, οι περισσότεροι απ'αυτούς που συμμετείχαν, γνωρίζουν ότι αυτός ο τρόπος πάλης είναι μονόδρομος γι'αυτούς.

'Εχω μπροστά μου το ψήφισμα -που το ζήτησα και μου το δώσατε πριν από λίγο- που αναφέρεται στα αιτήματα. Βέβαια, δεν θα αναφερθώ καθόλου στην εισαγωγή -είναι χαρακτηριστική της πολιτικής αντίληψης που διέπει συγκεκριμένο πολιτικό κόμμα- θα μπω όμως στην ουσία των αιτημάτων.

Υπάρχουν αιτήματα, τα οποία είναι μακροπρόθεσμα και για τα οποία μπορεί να υπάρξει μία δέσμευση από πλευράς Υπουργείου, από πλευράς Κυβέρνησης. Υπάρχουν βέβαια και αιτήματα επείγοντος χαρακτήρα, στα οποία μπορεί να υπάρξει,


 

  

Σελίδα 2116 

από πλευράς Κυβέρνησης, ικανοποίηση. Το λέω αυτό, κύριε Υπουργέ, διότι εμείς πιστεύουμε ότι εάν την περσινή χρονιά, λύνατε αυτά τα επείγοντος χαρακτήρα προβλήματα, οι επιπτώσεις στην εθνική οικονομία θα ήταν λιγότερες από τις επιπτώσεις που είχε με τον αποκλεισμό της Ελλάδας για είκοσι πέντε ημέρες.

'Ερχομαι στο πρώτο αίτημα που αναφέρεται στο βαμβάκι. Το βαμβάκι είναι εθνικό προϊόν και ένα προϊόν που αφορά κυρίως όλους όσους συμμετέχουν στη Συντονιστική Επιτροπή, αλλά και αγωνίζονται στην περιοχή της Θεσσαλίας. Ζητούν τη μη παρέμβαση ώστε να ισχύσουν οι τριακόσιες δεκατέσσερις (314) δραχμές, δηλαδή να μην κρατηθεί το πρόστιμο της συνυπευθυνότητας.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μα, γίνεται αυτό; Είναι απόφαση της Κοινότητας.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, και πέρσι σας είχαμε πει ότι υπάρχει δυνατότητα ενεργοποίησης του άρθρου 39. Επειδή πρόκειται για ελλειμματικό προϊόν είναι γνωστό...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αυτά είναι φιλολογία.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, να ολοκληρώσω.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, μη διακόπτετε. 'Εχετε δεκαπέντε λεπτά για να απαντήσετε.

ΕΥΑΓΓΕΛΟΣ ΑΠΟΣΤΟΛΟΥ: Σας είχαμε πει ότι μπορούσατε από την περσινή χρονιά να είχατε ενεργοποιήσει το άρθρο 39 της Συνθήκης της Ρώμης γιατί πρόκειται για ελλειμματικό προϊόν. 'Ολοι γνωρίζουμε ότι η Ευρωπαϊκή 'Ενωση κάνει εισαγωγές από τρίτες χώρες.

'Οσον αφορά τα χρέη, κύριε Υπουργέ, όντως υπάρχει ένα δίκιο από πλευράς αγροτών, διότι έζησαν μία κατάσταση τον τελευταίο καιρό και δικαιολογημένα τους δημιουργήθηκε η απορία: "Με μας τι θα γίνει; Και εμείς δεν είχαμε αντίστοιχες επιπτώσεις από τα υψηλά επιτόκια, από την τοκογλυφική συμπεριφορά των τραπεζών;".

'Οσον αφορά δε αυτό που ζητούν για το μειωμένο επιτόκιο, υπάρχει δυνατότητα να γίνει αυτό. Μπορεί να μην έρθετε στο ποσοστό της παραγραφής των δύο τρίτων των συμβατικών τόκων, μπορείτε όμως με κάποια συνεννόηση να έρθετε σε ένα επιδοτούμενο επιτόκιο. Οπωσδήποτε, η κατάργηση των τόκων ποινής, των τόκων υπερημερίας, είναι κάτι που μπορείτε να το κάνετε. 'Οπως επίσης μπορείτε να κάνετε την επιδότηση με ένα ποσοστό.

Σχετικά με αυτό που ανέφερε πριν από λίγο ο κ. Γεωργακόπουλος, να του πω ότι το παράδειγμα που ανέφερα, ότι το ένα εκατομμύριο (1.000.000) δραχμές γίνεται δεκαεννιά εκατομμύρια επτακόσιες εβδομήντα χιλιάδες (19.770.000) δραχμές, το έχω κάνει αναλυτικά με τα επιτόκια και τους ανατοκισμούς που υπήρχαν ανά τρίμηνο.

Σχετικά με την επιστροφή του Φόρου Προστιθέμενης Αξίας από το βαμβάκι από τη συνυπευθυνότητα 1990-1996, νομίζω, κύριε Υπουργέ, πως έχετε δεσμευθεί γι'αυτό. Υπάρχει δέσμευση από εσάς, από την Κυβέρνηση, ότι θα το επιστρέψετε.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ο κ. Δρυς -όχι εγώ- που είναι στο Υπουργείο Οικονομικών.

ΕΥΑΓΓΕΛΟΣ ΑΠΟΣΤΟΛΟΥ: 'Εχει δεσμευθεί ο κ. Δρυς. Ο κ. Δρυς δεν είναι μέλος της Κυβέρνησης; 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ας το αντιμετωπίσει.

ΕΥΑΓΓΕΛΟΣ ΑΠΟΣΤΟΛΟΥ: Μιλάμε για αιτήματα που μπορούν να ικανοποιηθούν και έχετε δεσμευθεί.

'Οσον αφορά το τέταρτο αίτημα, που αναφέρεται στον ΟΓΑ, η θέση του Συνασπισμού στην προκειμένη περίπτωση είναι πως από τη στιγμή που θεσμοθετήθηκε ένας Οργανισμός κύριας ασφάλισης, εμείς λέμε να ενεργοποιηθεί, να ξεκινήσει, να προβλεφθούν τα απαραίτητα κονδύλια για να λειτουργήσει ο Οργανισμός.

'Οσον αφορά την κτηνοτροφία, είναι ένα αίτημα μακροπρόθεσμο, είναι ένα αίτημα που περνά μέσα από την αλλαγή της σχέσης φυτικής-ζωϊκής παραγωγής. Σίγουρα θα επανέλθουν αυτές οι ενισχύσεις προς την κτηνοτροφία.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Αναφέρονται και άλλα προϊόντα στην σειρά. Τα προϊόντα αυτά -τελειώνει όμως ο χρόνος μου- είναι ανάλογης περίπτωσης με το βαμβάκι.

Τελειώνω με τα μέτρα που αφορούν τη μείωση του κόστους παραγωγής, π.χ. το πετρέλαιο τράνζιτ. Κύριε Υπουργέ θα πρέπει και αυτό το αίτημα να το ικανοποιήσετε. Εφόσον ολοκληρώθηκε το Μητρώο, μπορείτε να θέσετε ένα χρονικό όριο εφαρμογής του Μητρώου Αγροτών και να δεσμευθείτε έτσι για το τράνζιτ πετρέλαιο.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ τελειώνετε, είναι τεράστιο το θέμα. 

ΕΥΑΓΓΕΛΟΣ ΑΠΟΣΤΟΛΟΥ: Πράγματι είναι τεράστιο.

ΠΡΟΕΔΡΕΥΩΝ (Παναγιώτης Σγουρίδης): Θα το ξαναδούμε, αλλά έχετε και τους συναδέλφους σας που μπορούν να τα αιτιολογήσουν και ο Υπουργός θα μιλήσει.

ΕΥΑΓΓΕΛΟΣ ΑΠΟΣΤΟΛΟΥ: Τουλάχιστον τα αιτήματα επείγοντος χαρακτήρα μπορείτε να τα ικανοποιήσετε. Για τα υπόλοιπα...

ΠΡΟΕΔΡΕΥΩΝ (Παναγιώτης Σγουρίδης): Καλώς. Πάντα στις επερωτήσεις γίνεται καταμερισμός των θεμάτων που θα πρέπει να αναπτύσσει ο καθένας. 

'Εχω την τιμή να ανακοινώσω στο Σώμα ότι ο Πρόεδρος της Βουλής υπέβαλε πρόταση για την τροποποίηση διατάξεων του Κανονισμού της Βουλής, (μέρος Κοινοβουλευτικό).

Παραπέμπεται στην αρμόδια Διαρκή Επιτροπή.

Η κ. Λουλέ έχει το λόγο για τρία λεπτά να δευτερολογήσει.

ΑΝΔΡΙΑΝΗ ΛΟΥΛΕ: Θα μιλήσω πολύ λιγότερο, για δύο τρία πράγματα που δεν πρόλαβα να πω στην πρωτολογία μου.

Κύριε Υπουργέ, νομίζω ότι πρέπει να δώσετε στο Συμβούλιο της Αγροτικής Πολιτικής ουσιαστικές και όχι συμβουλευτικές αρμοδιότητες, να αξιοποιήσετε επιτέλους τους πόρους από το Β' Κοινοτικό Πλαίσιο Στήριξης, η απορρόφηση των οποίων παραμένει σε δυσανάλογα με τις δυνατότητες αλλά και τις προβλέψεις, επίπεδα. Και ίσως θα πρέπει να αναζητήσετε συμμάχους στα πλαίσια της Κοινότητας, ανάμεσα στις Βαλκανικές χώρες αλλά και τις τρίτες χώρες.

Θα ήθελα να σας πω ότι δεν πρέπει να βάζετε και το Συνασπισμό σε όλα αυτά που είπατε πριν, ότι καπελώνει τους φορείς, γιατί το δικό μας πιστεύω είναι ότι ο αγρότης πρέπει να είναι ανεξάρτητος από κομματικές παρεμβάσεις και να αποφασίζει μόνος του τον τρόπο με τον οποίο θα αντιμετωπίσει τη δική σας πολιτική προς εκείνον.

Θα ήθελα να πω στον κ.Τσιτουρίδη σχετικά με αυτό που μας είπε ότι αυτό που κατέθεσε η Νέα Δημοκρατία τον περασμένο Μάιο σε εμάς δεν έχει έρθει. Εν πάση περιπτώσει επαναλαμβάνω πως, όταν είσαστε στην Αντιπολίτευση, είστε υπέρ των αγροτών.'Οταν δεν είσαστε, τον ξεχνάτε και εσείς τελείως.

Τέλος στο συνάδελφο του Κ.Κ.Ε. ο οποίος μας είπε για την επερώτηση που φέραμε και μας κατηγόρησε για φαρισαϊσμό κλπ. απαντώ πως την επόμενη φορά θα κοιτάξουμε να πάρουμε την άδεια του Κ.Κ.Ε. για να φέρουμε κάποια επερώτηση. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ.Μουσταφά Μουσταφά έχει το λόγο για τρία λεπτά να δευτερολογήσει.

ΜΟΥΣΤΑΦΑ ΜΟΥΣΤΑΦΑ: Θέλω να πω στη δευτερολογία μου ότι αναγνωρίζουμε εμείς τη συνθετότητα της κατάστασης στον αγροτικό τομέα. Η κοινή αγροτική πολιτική της Ευρωπαϊκής 'Ενωσης, η παγκοσμιοποίηση, η έντονη ανταγωνιστικότητα που υπάρχει, επηρεάζουν άμεσα και τους σχεδιασμούς και τις πολιτικές και σε εθνικό επίπεδο. Παρ' όλα αυτά με τις προτάσεις μας και με τη συζήτηση προσπαθούμε να αναδείξουμε αυτά που μπορούν να γίνουν, ποιες πρακτικές πρέπει να αποφεύγονται και ποιες να κυριαρχούν στη συμπεριφορά του Υπουργείου.

Κάθε φορά που υπάρχει ένταση στον αγροτικό τομέα, το Υπουργείο αντιδρά εξαπολύοντας κατηγορίες, είτε ενάντια στους αγρότες που βρίσκονται σε κινητοποίηση είτε ενάντια σε διάφορους οργανισμούς είτε αυτός λέγεται Οργανισμός


 

  

Σελίδα 2117 

Βάμβακος είτε Εθνικός Οργανισμός Καπνού.

Εγώ είμαι από μια περιοχή, στην οποία όντως υπάρχουν ατασθαλίες μερικών υπαλλήλων σ' αυτούς τους οργανισμούς. 'Ομως εσείς, κύριε Υπουργέ, προϊστασθε αυτών των υπηρεσιών. Πρέπει να κινήσετε τις διαδικασίες και να μην πάρει η μπάλα όλους τους ανθρώπους, που υπηρετούν σ' αυτές τις θέσεις. 'Οπως τόνισε και ο συνάδελφος Αποστόλου, χωρίς γεωτεχνικούς δεν γίνεται αγροτική πολιτική.

Για το νομοσχέδιο που έχετε προγραμματίσει να φέρετε στη Βουλή, θέλω να πω ότι από αρκετό καιρό υπάρχει σχεδιασμός γι' αυτά τα θέματα, αλλά συνέχεια πάνε από αναβολή σε αναβολή. Θεωρούμε ότι αυτές οι παρεμβάσεις θα είναι σπουδαίες και θα εξυγιάνουν το χώρο του αγροτικού τομέα. Για τους συνεταιρισμούς δεν νομίζω ότι από μόνη της η αλλαγή του θεσμικού πλαισίου, θα φέρει την εξυγίανση, γιατί βλέπουμε όλο τους ίδιους και τους ίδιους ανθρώπους, που τους διαγράφετε τα χρέη και μετά πάλι οι ίδιοι αναδεικνύονται στην ηγεσία των συνδικαλιστικών οργανώσεων.

Για τον Οργανισμό Γεωργικών Ασφαλίσεων, όταν συζητούσαμε εδώ, είχα πει στον κ. Φαρμάκη ότι λείπει το Υπουργείο Γεωργίας. Μου απάντησε ότι υπάρχει συναίνεση και η σύμφωνη γνώμη του. Νομίζω ότι πρέπει να ασχοληθείτε περισσότερο με τον ΟΓΑ. Δεν είναι μόνο ένα τεχνοκρατικό, ασφαλιστικό πρόβλημα. Είναι σε άμεση εξάρτηση με την όλη εξέλιξη της αγροτικής οικονομίας. Στις διάφορες ελλείψεις και ασάφειες και στους κακούς χειρισμούς, που παρατηρούνται πρώτο λόγο πρέπει να έχει το δικό σας Υπουργείο.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο, για να δευτερολογήσει.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, θα απαντήσω πρώτα σε ορισμένα θέματα, για να τοποθετηθώ στη συνέχεια στα προβλήματα, που έθεσε ο κ. Κουβέλης, που κατά τη γνώμη μου αποτελούν και την ουσία.

Ο κ. Ρόκος αναρωτήθηκε ποιοι είναι αυτοί, που αύξησαν την παραγωγή του βάμβακος. Υπάρχουν πολλοί παράγοντες, που συνετέλεσαν σ' αυτήν την αύξηση. Πρώτα είναι η κυβερνητική πολιτική, που με παρεμβάσεις στην Κοινότητα, ζητούσε συνεχώς να αυξηθεί η ποσόστωση για τη χώρα μας. Οι αγρότες που έπαιρναν επιδοτήσεις και ενισχύσεις γι' αυτό το προϊόν επίσης συνετέλεσαν. Σήμερα το 40% των αρδευόμενων καλλιεργούμενων εκτάσεων στη χώρα μας καλλιεργείται με βαμβάκι, πράγμα που δεν συνέβαινε παλαιότερα. Αυτό δεν είναι θετικό για την παραγωγή, διότι το βαμβάκι δεν έχει προστιθέμενη αξία. Ως εκ τούτου, δεν είναι υπόθεση, στην οποία βοήθησαν μόνο οι γεωτεχνικοί. Ασφαλώς και βοήθησαν. 'Ομως το πρόβλημα του ποιοι βοήθησαν να αυξηθεί η παραγωγή, είναι σύνθετο.

Δεύτερον, δεν υπάρχει περίπτωση να καταθέσει η Ελλάδα σχέδιο για Μεσογειακά Προγράμματα. Εθεωρείτο ότι η Ελλάδα εκείνη την περίοδο έπαιζε ένα σημαντικό ρόλο. Τώρα, μετά την κατάρρευση των συστημάτων και όλων των άλλων στα οποία αναφέρθηκε ο κ. Τσιτουρίδης, τα πράγματα είναι πολύ σκληρά. Υπάρχουν χώρες, που γονυπετώς παρακαλούν να ενταχθούν στην Ευρωπαϊκή 'Ενωση. Δεν υπάρχουν χώρες, που θα βάλουν όρους επαναδιαπραγμάτευσης ορισμένων θεμάτων. 'Ο,τι θα γίνει, θα γίνει μέσα στο συμβούλιο. Τα πράγματα δεν είναι ίδια. 'Εχουν αλλάξει.

Θα κάνω ένα σχόλιο τώρα πάνω σ' αυτά, που είπε ο κ. Τσιτουρίδης. Η Ισπανίδα συνάδελφος πολύ σωστά ανησύχησε, διότι υπέστη η χώρα της ανισότητα για μια μεγάλη περίοδο. Πιστεύω όμως ότι μπορούσε να ψηφίσει το κείμενο, γιατί παραδέχτηκε και η ίδια ότι είναι πολύ σωστό, με μία δήλωσή της, όπως έκανε και ο Βέλγος συνάδελφος και εμείς. Το θέμα είναι ότι εμείς μπορεί να είμαστε μεσογειακή χώρα, αλλά δεν έχουμε τα ίδια συμφέροντα. Για παράδειγμα, εμείς έχουμε το 4% της παραγωγής στην Κοινότητα και παίρνουμε το 7% του προϋπολογισμού της. 

Αυτό δεν πρέπει να ακούγεται στο συμβούλιο. Διότι, έχουμε τέτοιες οικονομίες και τέτοιες παραγωγικές δραστηριότητες, που μπαίνουμε ενδιάμεσα σε όλες τις δραστηριότητες της Κοινότητας και παίρνουμε αυτά τα κονδύλια. Γι'αυτό δεν σηκώσαμε εμείς τον τόνο στην κατευθυντήρια γραμμή. Δεν είχαμε λόγους. Οι άλλες χώρες έχουν άλλες παραγωγές και άλλες δραστηριότητες. 'Ομως, θα πάρει τη σκυτάλη ο κ. Πάγκαλος σε αυτό το θέμα, όπως και στο θέμα των μικρών παραγωγών, που είναι μεγάλο θέμα, γιατί εκεί υπάρχει και η μεγάλη ανισότητα μέσα στην Κοινότητα. Να το ξέρουμε αυτό.

Το δεύτερο που θα ήθελα να πω είναι ότι οι αποζημιώσεις αυτές, κύριε Τσιτουρίδη, που είπατε για το Κιλκίς ήταν οι αποζημιώσεις αυτές από το πακέτο του Φίσλερ, δηλαδή τις περσινές ζημιές που έγιναν στη Θεσσαλία, τα σιτάρια, στο Κιλκίς κλπ. 'Εγινε εξατομίκευση των ζημιών, ήταν για δέκα χιλιάδες παραγωγούς. Εμείς δώσαμε την εντολή να γίνουν πληρωμές, όμως είχαμε σταματήσει τις πληρωμές μέχρι χθες και από χθες άρχισαν ξανά οι πληρωμές, λόγω των νομισματικών πιέσεων. Πήγε το επιτόκιο 170%. Και εμείς κάνουμε δάνειο με την τράπεζα κατά περιόδους, όπως πρόσφατα συνάψαμε ένα δάνειο τριάντα δύο δισεκατομμύρια (32.000.000.000) δραχμές και δεν θέλουμε να εξανεμίζονται τα χρήματα. 'Εχουμε, δηλαδή, περίπου δεκαπέντε μέρες που δεν υπάρχει καμία διαδικασία πληρωμών σε όλα τα θέματα. Γι'αυτό και ο κ.Κεφαλογιάννης έφερε ένα θέμα για το λάδι. Είναι σταμάτημα πληρωμών, σε όποια φάση βρίσκονταν οι πληρωμές, σταμάτησαν. Αυτός είναι ο λόγος.

ΣΑΒΒΑΣ ΤΣΙΤΟΥΡΙΔΗΣ: Πού θα πάει αυτό;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κοιτάξτε, αυτήν τη στιγμή δεν μπορώ να σας πω. Τη Δευτέρα θα το εξετάσω, να δω, γιατί τα λεφτά πρέπει να τα πάρουν οι άνθρωποι. 'Οπως έχουμε πει, δεν πρέπει να υπάρχουν εκκρεμότητες πληρωμών μέχρι τις 15 Δεκεμβρίου σε όλους τους τομείς. Και αυτό το εννοούμε και το είπαμε και χθες στη Συντονιστική Επιτροπή.

Θα ήθελα επίσης να πω, ότι είναι πολύ σωστή η παρατήρηση αυτή που έγινε, να δούμε για τις περιβαλλοντικές μελέτες σε επίπεδο γενικά πολιτικό της χώρας, που για τις γεωτρήσεις αρμοδιότητα έχουν οι νομάρχες. Και θα πρέπει ο περιφερειάρχης σε κάθε περιφέρεια να κάνει ένα μοντέλο κοινού σχεδίου σχετικά με τις περιβαλλοντικές μελέτες για να μην υπάρχει αυτό το κόστος. Είναι πολύ σημαντική αυτή η παρατήρηση.

'Ηθελα να πω τέλος, σ'αυτό που είπατε σχετικά με την τράπεζα και τις τελευταίες ρυθμίσεις, ότι κανένας δεν ξεγέλασε κανέναν. Η τράπεζα έκανε τις προτάσεις της και το Υπουργείο έφερε ένα νομοσχέδιο με τις πιο επισφαλείς απαιτήσεις για την τράπεζα. Εκεί ξεσηκώθηκε ένας θόρυβος, κατά τη γνώμη μου απαράδεκτος. Και ο καθένας έχει τις ευαισθησίες του.

Εγώ πρότεινα όντως στην Κυβέρνηση, να φέρουμε τροπολογία, που να διαγράψουμε τις ρυθμίσεις όλων των ιδιωτών και τα θερμοκήπια της Θεσπρωτίας και των Τρικάλων και της Καρδίτσας και τα χέλια του κλειστού κυκλώματος και να αφήσουμε μόνο τους συνεταιρισμούς που να δείχνουν και την υποκρισία μας. 'Ομως, η Κυβέρνηση αυτό δεν το δέχτηκε. Διότι η Κυβέρνηση είπε ότι δεν μπορεί να γίνονται οι ρυθμίσεις και το νομοθετικό έργο με βάση μικροκομματικές σκοπιμότητες, δημαγωγία, προπαγάνδα και παραπληροφόρηση.

Γι'αυτό, λοιπόν, η Κυβέρνηση θα τηρήσει τις διατάξεις του νόμου ως έχουν. Το νομοσχέδιο υπογράφηκε, ο πάπυρος δηλαδή, για να πάρει την πορεία του - επειδή μου κάνατε και συγκεκριμένο ερώτημα γραπτό και σας έχω απαντήσει.

Θα πρέπει, λοιπόν, να βλέπουμε τα πράγματα με μία νηφαλιότητα, παρ' όλο που όντως αναγνωρίζω ότι υπάρχουν πολλά προβλήματα που πρέπει να αντιμετωπισθούν.

'Ερχομαι τώρα στα θέματα που έθεσε ο κ.Αποστόλου, παίρνοντας τη φορά των πραγμάτων όπως τέθηκε από τον κ. Τσιτουρίδη, σχετικά με τα χρέη των αγροτών, αυτών καθ'αυτών που είπατε στο τέλος ότι υπάρχουν και οι πραγματικοί αγρότες που έχουν χρέη.

ΣΤΑΥΡΟΣ ΠΑΝΑΓΙΩΤΟΥ: Ποιο είναι το συνολικό χρέος του αγροτικού πληθυσμού;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το χρέος στην Τράπεζα είναι ένα τρισεκατομμύριο επτακόσια ογδόντα


 

  

Σελίδα 2118 

δισεκατομμύρια (1.780.000.000.000) δραχμές. Από αυτά, είναι ληξιπρόθεσμα του '95 τετρακόσια πενήντα δισεκατομμύρια (450.000.000.000) δραχμές, ληξιπρόθεσμα του '96 τετρακόσια είκοσι περίπου δισεκατομμύρια (420.000.000.000) δραχμές, είναι ρυθμισμένα άλλα τετρακόσια δισεκατομμύρια (400.000.000.000) δραχμές, είναι πεντακόσια δισεκατομμύρια (500.000.000.000) δραχμές και πλέον των συνεταιρισμών και είναι και τα υπόλοιπα των λοιπών πελατών της τράπεζας. Αυτή είναι η πραγματικότητα. 'Εχω αναφέρει στη Βουλή τα κείμενα κ.ο.κ. Και είναι ένα πρόβλημα αυτό. 'Ομως, γι'αυτό είπα και το είπα χθες και στην επιτροπή αλλά δεν έγινε κατανοητό, ότι κάναμε ρύθμιση χρεών για το βαμβάκι που ήταν το κύριο θέμα της Συντονιστικής Επιτροπής, αλλά επανήλθαν τώρα ότι αυτή η ρύθμιση δεν είναι ικανοποιητική. Δεν μπορούμε να κάνουμε άλλη ρύθμιση. Πέντε δισεκατομμύρια (5.000.000.000) πλήρωσε η Κυβέρνηση γι'αυτό και είναι μια ρύθμιση που την αγκάλιασαν όλοι οι παραγωγοί, ακόμα και αυτοί που έχαναν επιδοτήσεις. Το θεωρώ εξωπραγματικό το αίτημα.

Δεύτερον, να πω ότι δεν έχουμε δυνατότητα εμείς να επιδοτήσουμε επιτόκιο. Δεν μας δίνει άδεια η γενική διεύθυνση του ανταγωνισμού στην Κοινότητα. Είναι η κοινοτική πολιτική σε αυτά, λόγω του ανταγωνισμού των τραπεζών. Δεν υπάρχει περίπτωση να πάρουμε τέτοια άδεια.

Τώρα καταθέσαμε το πρόγραμμα για τους νέους αγρότες. Θα το εγκρίνουν, γιατί έχουμε πολιτική για τους νέους αγρότες. 

Ο κ. Τσιτουρίδης είπε: "'Εχετε πολιτική για να μείνουν στην ύπαιθρο;". Φυσικά. Το πρώτο πρόγραμμα είναι για τους νέους αγρότες. Ποιοι θα μείνουν πια στην ύπαιθρο; Οι γέροντες; Νομίζω ότι αδικεί την πολιτική μας, με το να λέει ότι δεν θέλουμε να μείνουν οι αγρότες στην ύπαιθρο.

Το δεύτερο θέμα είναι σχετικά με το ΦΠΑ. Δήλωσαν από τη συντονιστική επιτροπή ότι ο κ. Δρυς είπε ότι θα το αντιμετωπίσει. Δεν ξέρω, αν μπορεί το Υπουργείο Οικονομικών να ανατρέξει στα βιβλία του 1990, γιατί έχουν δοθεί αυτοί οι προϋπολογισμοί στην Κοινότητα και έχουν αναγγελθεί από το 1990. Θα είναι δύσκολο. Πρώτα πρέπει να πάρει την άδεια από την διεύθυνση του προϋπολογισμού, σχετικά με γραπτές αναγγελίες των προϋπολογισμών της χώρας, που κατατίθενται στην Κοινότητα. Εάν ο κ. Δρυς μπορεί να το φέρει σε πέρας, εμείς δεν έχουμε καμία αντίρρηση. Δεν είναι ο λογαριασμός του Υπουργείου Γεωργίας. Γι' αυτό πρέπει να γίνει μια συνάντηση με τον κ. Δρυ.

'Οσον αφορά το πετρέλαιο, είπα ότι θα δοθεί με βάση ορισμένες κατηγορίες, αλλά όλα τα άλλα δεν έχουν επείγοντα χαρακτήρα. Αυτά που ήρθαν και είπαν για το βαμβάκι τα ξέρουμε, τα έχουμε ζητήσει εμείς στην Κοινότητα, είμαστε σε διαπραγμάτευση και οφείλει η Ευρωπαϊκή Επιτροπή και ο κομισάριος να φέρουν μέχρι 31 Δεκεμβρίου την πρότασή τους στο συμβούλιο των Υπουργών, δηλαδή στο συμβούλιο των Υπουργών που έχουμε στις 15 και 16 Δεκεμβρίου. Τους το είπα αυτό χθες στην επιτροπή.

Από εκεί και πέρα, όλα τα άλλα που λέτε ότι είναι επείγοντος χαρακτήρα, δεν είναι επείγοντος χαρακτήρα. Είναι εκκρεμότητες με την Κοινότητα. Ζητάμε να αλλάξουν τα καθεστώτα και η άλλη πλευρά αρνείται και θα έχουμε πίεση και εν όψει της αναθεώρησης θα περάσουμε πράγματα.

Για παράδειγμα προχθές που είχαμε την ατζέντα, αν δεν έμπαινε η ατζέντα δεν θα πέρναγε το θέμα του καπνού των Σερρών, όπου οι παραγωγοί δεν υπέγραψαν συμβόλαιο, έτσι αυθαίρετα. Θα χάναμε επτάμισι δισεκατομμύρια (7.500.000.000). Θα τα χάναμε, δεν υπήρχε περίπτωση. Δεν υπάρχει κανένας κανονισμός, καμιά οδηγία, λόγω όμως του πακέτου περάσαμε τα καπνά. Δηλαδή, σε τέτοιες περιπτώσεις θα περάσουμε αλλαγές που θέλουμε να κάνουμε και που δεν γίνονται δεκτές. 

Τις έχουμε όλες υπόψη. Γνωρίζουμε όλα τα κόμματα και τα στελέχη τους σε ποια φάση είναι αυτά και τα φέρνουμε. Δεν είναι επείγοντα θέματα, είναι εκκρεμότητες.

Θα ήθελα, να πάω τώρα σ' αυτά που πράγματι έθεσε ο κ. Κουβέλης. Αυτά είναι τα θέματα. Είπε και η κ. Λουλέ ότι πρέπει να πάρουμε περισσότερα χρήματα από την Κοινότητα. 'Οντως θα πρέπει να διεκδικήσουμε περισσότερα, γιατί επιστρέφονται. Θέλουν τώρα να βάλουν τη νέα αυτή ζώνη της ανάπτυξης της υπαίθρου, γιατί επιστρέφονται κάθε χρόνο δυο δισεκατομμύρια (2.000.000.000) ECU στα ταμεία της Γερμανίας, επειδή δεν απορροφώνται. Και δεν απορροφώνται, γιατί πέφτουν πρόστιμα. Αυτά είναι και από πρόστιμα. 'Οταν όλες οι χώρες βάλουμε ένα σωστό πλαίσιο, θα μπορούμε να απορροφούμε όλα τα χρήματα. Εμείς είχαμε απορρόφηση 116%, γι' αυτό ο Πρωθυπουργός έδωσε οδηγία να μεταφερθούν εκατόν δωδεκάμισι δισεκατομμύρια (112.500.000.000) από τα άλλα Υπουργεία και κυρίως από το κοινωνικό ταμείο. Και είμαστε σε μια διαπραγμάτευση με τον επίτροπο Φιν ως χώρα, για να γίνει αυτή η μετακίνηση. Το βασικό πρόβλημα είναι ότι πρέπει να γίνουν επενδύσεις και υποδομές. Αυτή είναι εθνική πολιτική.

Είπε ο κ. Κουβέλης "Ποιες είναι οι εθνικές πολιτικές;". Πρώτον, πρέπει να αυξηθούν τα έργα υποδομών και τα έργα επενδύσεων, γιατί έχουμε αποεπένδυση στη γεωργία τα τελευταία δεκαπέντε χρόνια. Αυτό είναι το πρώτο θέμα, θέμα ουσίας δηλαδή. Γι' αυτό επέμεινα από την αρχή. 'Εχω στείλει τρία γράμματα στον Πρωθυπουργό, έχω βάλει το θέμα τρεις φορές στο Υπουργικό Συμβούλιο, δυο φορές στην Κυβερνητική Επιτροπή και όντως θα μετακινηθούν τα χρήματα αυτά, τα οποία έχουμε ανάγκη. 'Εχουμε αυτήν τη στιγμή αιτήσεις για τον κανονισμό 866 για επενδύσεις και για τον κανονισμό της αλιείας και δεν υπάρχουν χρήματα.

Δεύτερο στοιχείο εθνικής πολιτικής είναι η ασφάλιση των αγροτών. Αναγνωρίζω, κύριε Κουβέλη -και σεις είστε από τη Θεσσαλία και εγώ από την 'Ηπειρο και έχουμε όλοι ευαισθησίες- ότι δεν είναι δυνατόν να μείνει ένας, όταν δεν θα ξέρει αν έχει ασφάλιση στο μέλλον. Αυτό είναι βασικό στοιχείο.

'Εχουμε ευθύνες οι κυβερνήσεις των τελευταίων δεκαετιών που άφησαν ανασφάλιστο τον αγροτικό τομέα. 'Ενας αγρότης που είναι υπερήλικας και που δεν δουλεύει, γιατί ένα ποσοστό 30% υπερηλίκων αγροτών δουλεύει στον αγροτικό τομέα, πάνω από εξήντα πέντε χρονών -δεν το έχει καμιά άλλη χώρα αυτό, όταν το λέω στο Συμβούλιο Υπουργών με κοιτάζουν με απορία και τους λέω ότι το επαναλαμβάνω συστηματικά για εμπέδωση- παίρνει είκοσι εννέα χιλιάδες (29.000) δραχμές επίδομα. Δεν είναι σύνταξη αυτό. Υπάρχουν ευθύνες. Αυτή όμως η Κυβέρνηση το έπραξε.

Δεύτερον, έχουμε το πρόγραμμα για τους νέους αγρότες. Και αυτό είναι εθνική πολιτική. 

Τρίτον, έχουμε το θέμα της εκπαίδευσης, όπως είπατε. Κάναμε τον οργανισμό για την εκπαίδευση, που δεν συμφωνεί ο κ. Παναγιώτου που το μεταφέρουμε στον ιδιωτικό τομέα, για να είναι ευέλικτος και να ασχοληθεί με την εκπαίδευση.

Φέτος λειτούργησαν επτά νέες τεχνικές επαγγελματικές σχολές στον αγροτικό τομέα. 'Ηταν μόνο τέσσερις. Το πρόγραμμα αυτό θα συνεχιστεί, γιατί χωρίς εκπαίδευση δεν μπορούν να μπουν στο νέο πνεύμα και να ενημερώνονται, όπως πολύ σωστά είπατε και συμφωνώ απόλυτα μαζί σας. Και δεν πέρασαν οι προτάσεις μας στον προϋπολογισμό για τα κονδύλια τα διαρθρωτικά και για την ενημέρωση. Πέρασαν οι ανελαστικές δαπάνες και η γνωστή λογική. 

Τέταρτον, πολιτική γης. Η πολιτική γης, κύριε Παναγιώτου, δεν είναι για να φτιάξουμε μεγαλοτσιφλικάδες. Το έχει η Γαλλία τόσα χρόνια και δεν έχει μεγαλοτσιφλικάδες. 'Εχει αγρότες συνεταιρισμένους, οι οποίοι είναι σε πολύ καλή βάση και έχουν συνεταιρισμούς που έχουν τζίρο πενήντα έξι δισεκατομμύρια (56.000.000.000) ECU το χρόνο, ενώ οι δικοί μας συνεταιρισμοί όλοι μαζί, των οκτακοσίων χιλιάδων Ελλήνων αγροτών, έχουν τζίρο 0,8 δισεκατομμύρια ECU.

Είμαστε ανύπαρκτοι και αυτό είναι το γεγονός. Στη Γαλλία έχουν έναν οργανισμό γης που ενημερώνεται όλος ο αγροτικός πληθυσμός πού πωλείται γη, ποιες οι συνθήκες, πού ενοικιάζεται γη για να μην έχουν αυτά που έχουμε εμείς, τα μισακά στον κάμπο που πέρασαν τώρα στο Μητρώο Αγροτών λάθρα και θα τους διαγράψουμε. Το ίδιο και στον


 

  

Σελίδα 2119 

Οργανισμό Βάμβακος που ενώ στην ουσία είναι ενοικιαστές -συζητώ μαζί τους στον κάμπο- και δεν πατάνε καν στα χωριά τους και δεν πάνε ούτε καν να ψηφίσουν, γράφθηκαν στο μητρώο και είναι και στον Οργανισμό Βάμβακος για να παίρνουν τις επιδοτήσεις. Θα τα εκκαθαρίσουμε όλα αυτά μ' αυτήν την πολιτική γης που έχουμε.

Μετά, υπάρχει το θέμα της γεωργικής ασφάλισης. Δεν καλύπτει ο ΕΛΓΑ, το έχουμε πει είναι εντολή του Πρωθυπουργού. 'Εχουμε ετοιμάσει το προσχέδιο νόμου -υπάρχουν διαφωνίες- θα το δώσουμε στα κόμματα, θα δοθεί στη δημοσιότητα για να αρχίσει η συζήτηση από την επόμενη εβδομάδα. Το παραλάβαμε το σχέδιο από την επιτροπή που είχα ορίσει γι' αυτό το θέμα.

Υπάρχει επίσης το θέμα των συνεταιρισμών. Πράγματι έχει δίκιο ο συνάδελφος από τη Θράκη, ότι αν τα ίδια πρόσωπα είναι εκεί ... δεν θα είναι όμως, γιατί θα βάλουμε μερίδα. Εγώ υποχρεώθηκα, κύριοι συνάδελφοι, και έκανα κάτι που δεν ήταν μέσα στα πλαίσια των απόψεών μου και γνωμάτευσα νομικά ότι δεν είναι απαραίτητο να πληρώσουν τη μερίδα για να λάβουν μέρος στις εκλογές. Αν δεν το έκανα αυτό δεν θα ήταν αυτά τα αποτελέσματα. Γιατί έλαβαν μέρος στις εκλογές άνθρωποι που δεν πληρώνουν μερίδα και γιατί κάποιοι άλλοι έκαναν το νομοθετικό πλαίσιο πριν από χρόνια να είναι και οι συγγενείς και οι γνωστοί και οι οικογένειες των αγροτών και αυτοί δεν είναι συνεταιρισμένοι αγρότες.

Πολύ σωστή, δηλαδή, είναι η παρατήρησή σας αυτή, αλλά με το θεσμικό πλαίσιο δεν θα έχει τη δυνατότητα. 

'Εχουμε επίσης το θέμα ότι και ο νόμος θα είναι νόμος πλαίσιο. 'Εχετε δίκιο, κύριε Κουβέλη, είναι σωστή αυτή η παρατήρηση και δεν μπορούμε να πάμε σε λεπτομερειακό πλαίσιο. Είναι επιχειρήσεις που πρέπει να θέσουν τα πλαίσια αλλά αφού εμείς εκ των προτέρων για λόγους δημόσιου συμφέροντος προσδιορίσουμε ένα φόρο καθ'ότι και από το Σύνταγμα είμαστε υποχρεωμένοι και πρέπει να υποστηρίζουμε τους συνεταιρισμούς.

Υπάρχει επίσης ένα θέμα γενικότερης πολιτικής και που το έθεσε η κ. Λουλέ. Είναι το θέμα της πολυαπασχόλησης. Αυτό είναι το μοντέλο της νέας γεωργίας που θέλει η Ευρωπαϊκή 'Ενωση. Εμείς το έχουμε αυτό. Είπατε και, σεις είπε και ο συνάδελφος από το ΚΚΕ είπε και ο κ. Τσιτουρίδης, ότι είναι οι αγρότες που είναι ετεροαπασχολούμενοι, που έχουν άλλες δραστηριότητες, και είναι στον αγροτικό τομέα. Αυτό θέλει να κάνει η Κοινότητα. Γιατί θέλει να το κάνει; Γιατί δεν μπορεί να παράγει άλλους τόνους κρέατος και να τους βάζει στα ψυγεία, δεν μπορεί να παράγει άλλους τόνους γάλακτος και άλλους τόνους σιτηρών και θέλει να σπρώξει σ' αυτήν την πολυαπασχόληση.

Κύριε Πρόεδρε, θα ήθελα αναφερθώ σχετικά με τις καλλιέργειες. Οι καλλιέργειες είναι όντως αποτέλεσμα ενημερώσεως, αλλά βασίζονται -και έχει δίκιο σ' αυτό ο κ. Παναγιώτου- σε ορισμένα πλαίσια της Κοινότητας που ο καθένας επειδή περίπου είναι γνωστά αυτά τα πλαίσια ξέρει πού είναι οι επιδοτήσεις, πού είναι οι ενισχύσεις και θα κινηθεί. Εμάς αυτό που μας ενδιαφέρει πια είναι να δούμε την ποιότητα και να δούμε άλλες δραστηριότητες πιο παραγωγικές που έχουν μεγαλύτερη προσπάθεια. Για παράδειγμα ένας αγρότης που έχει εκατό στρέμματα στάρι έχει λιγότερο εισόδημα από έναν που έχει ένα στρέμμα σε θερμοκήπειο που είναι εντατική καλλιέργεια. Πρέπει να βοηθήσουμε τις εντατικές καλλιέργειες.

Ο κ. Γεωργακόπουλος πολύ σωστά είπε ότι εισάγουμε οπωροκηπευτικά. Γιατί; Γιατί πάρα πολλοί γεωργοί ξέρουν ότι δεν έχουν ενισχύσεις και δεν κάνουν προσπάθεια για να βγουν στην αγορά με τα οπωροκηπευτικά.

Θέλει δουλειά η πολιτική αυτή. Εμείς θα επιμείνουμε σ' αυτήν την προσπάθεια. Υπάρχει εθνικός σχεδιασμός και σιγά σιγά, ένα-ένα θέμα που θα λύνεται και θα αντιμετωπίζεται δεν θα υπάρχει ως αποτέλεσμα για επερώτηση. 

Θα ήθελα επίσης να κλείσω λέγοντας ότι τα προβλήματα αυτά που αντιμετωπίζει ο αγροτικός κόσμος και που είναι σοβαρά δεν μπορούν να αποτελούν έναν παράγοντα -ασφαλώς βέβαια είναι πολιτικά- όπου θα οδηγούν ορισμένοι σε μονόδρομο. Ο μονόδρομος οδηγεί σε αδιέξοδο. Υπάρχουν πολλοί δρόμοι που πρέπει να ακολουθήσουμε και αυτό νομίζω ότι πρέπει να το αντιληφθούν όλες οι πλευρές. Πολλοί δρόμοι και όχι μονόδρομος. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης, ως Κοινοβουλευτικός Εκπρόσωπος του Συνασπισμού της Αριστεράς και της Προόδου έχει το λόγο για δέκα λεπτά για να δευτερολογήσει.

ΦΩΤΗΣ ΚΟΥΒΕΛΗΣ: Θα χρειαστώ πολύ λιγότερο χρόνο, κύριε Πρόεδρε. Θα είμαι πάρα πολύ σύντομος.

Ο κύριος Υπουργός με τη δευτερολογία του επεχείρησε να μας δώσει τα στοιχεία που κατά τη γνώμη του συνιστούν απάντηση στην επερώτηση που κάναμε.

Υπήρξαν πολλές υποσχέσεις αναφορικά με τα ζητήματα-αιτήματα, που δεν είναι μόνο των αγροτών, αλλά ολόκληρης της κοινωνίας και εμείς θα περιμένουμε και θα ελέγχουμε την πορεία αυτών των υποσχέσεων. Είναι αναμφισβήτητα ένα σύνθετο ζήτημα, όπως αναμφισβήτητο είναι ότι χρειάζεται μια πολυεπίπεδη αντιμετώπιση των ζητημάτων της αγροτικής οικονομίας.

Σε καμία περίπτωση, κύριε Υπουργέ, δεν έχουμε τη γνώμη ότι πρέπει μονόδρομος να χαράσσεται, για να πει κανείς ότι στο τέλος αυτού του μονοδρόμου βρίσκεται και η λύση των προβλημάτων. Είναι πολλοί οι δρόμοι και γι'αυτό χρειάζεται μια σύνθετη ποιλιτική από τη μεριά της Κυβέρνησης. Θα παρακολουθήσουμε, θα ελέγξουμε την πορεία των πραγμάτων και θα έλθουμε πάλι, με την ευχή να είναι περιορισμένη η επερώτησή μας, εάν έχετε πράγματι αντιμετωπίσει τα ζητήματα.

Εκείνο όμως το οποίο απομένει ως ερώτημα και χρειάζεται την απάντησή σας, είναι: 'Εχετε κάποια πολιτική για τη στήριξη και προβολή των αγροτικών προϊόντων τόσο στην αγορά της Ευρώπης, όσο και την παγκόσμια αγορά; Διαμαρτύρονται οι αγρότες, παραπονούνται ότι δεν στηρίζεται η εξαγωγή των προϊόντων τους, τόσο στην ευρωπαϊκή αγορά, όσο και στην άλλη αγορά. 

Ακούγεται για παράδειγμα ότι ζητάει η αμερικανική αγορά το ελληνικό ελαιόλαδο. Υπάρχει κάποια σκέψη στο Υπουργείο πώς μπορεί να αντιμετωπιστεί αυτό το ζήτημα; Παραπονούνται οι ελαιοπαραγωγοί της χώρας μας ότι δεν στηρίζεται το προϊόν αυτό, το ελληνικό ελαιόλαδο μέσα στην ευρωπαϊκή αγορά. Διατυπώνουν οι άνθρωποι το παράπονό τους και επισημαίνουν την ίδια ώρα ότι δεν έχουν τη δυνατότητα οι ίδιοι να εξασφαλίσουν μηχανισμούς προώθησης δυναμικών και αξιόλογων ελληνικών προϊόντων στο εξωτερικό.

Αυτά πρέπει να σχεδιάσει το Υπουργείο, αν θέλουμε να ατενίζουμε με αισιοδοξία το μέλλον. Βεβαίως, υπάρχουν ευρωπαϊκές πολιτικές, οι οποίες δημιουργούν ένα δεσμευτικό πλαίσιο. Δεν υπάρχει όμως άλλος δρόμος. Αν κάποιοι υποστηρίζουν ότι πρέπει να φύγουμε από την Ευρωπαϊκή 'Ενωση, αναλαμβάνουν την ευθύνη της δικής τους πολιτικής πρότασης. 

Εμείς, δεν έχουμε τέτοια πολιτική πρόταση. Η δική μας πολιτική πρόταση είναι ότι μέσα στην Ευρώπη δίνουμε τη μάχη, ανασυνθέτουμε και ανατάσσουμε τη δική μας οικονομία για να μπορεί δυναμικά να παρακολουθεί τα όσα συντελούνται στην Ευρωπαϊκή 'Ενωση. Αλλά υπάρχουν και τα επιμέρους στοιχεία, τα οποία το Υπουργείο Γεωργίας δεν πρέπει να τα υποτιμά.

Και υπάρχει -και τελειώνω, κύριε Πρόεδρε, μ'αυτό- μια καταγεγραμμένη καθυστέρηση στην προώθηση όλων αυτών των ωραίων πραγμάτων που μας είπατε, κύριε Υπουργέ. Και δεν αναλάβατε δέσμευση για ένα συγκεκριμένο χρονοδιάγραμμα. Επικαλείσθε την οικονομική δυσπραγία της ελληνικής οικονομίας -δεν είναι περιεχόμενο της επερωτήσεως ο τρόπος με τον οποίο διατίθενται τα κονδύλια και με τον καινούριο κρατικό προϋπολογισμό-αλλά, εν πάση περιπτώσει, δεσμευθείτε χρονικά, διότι νομίζουμε ότι κάθε μέρα που προστίθεται ως καθυστέρηση, τόσο δημιουργεί πρόσθετο βάρος.

Ευχαριστώ, κύριε Πρόεδρε.


 

  

Σελίδα 2120 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Κουβέλη.

Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα πέντε μαθητές και μαθήτριες με πέντε συνοδούς-δασκάλους από το 8ο Δημοτικό Σχολείο Πάτρας.

Η Βουλή τους καλοσωρίζει.

( Xειροκροτήματα απ' όλες τις πτέρυγες )

Ο κύριος Υπουργός έχει το λόγο να τριτολογήσει, για πέντε λεπτά.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Λιγότερο, κύριε Πρόεδρε.

Χρονοδιάγραμμα, κύριε Κουβέλη, υπάρχει τουλάχιστον από την άποψη των προτάσεών μου. Δηλαδή, εμείς έχουμε κατά νου ότι μέσα στο 1998 θα πρέπει να τελειώσουμε...

ΕΥΑΓΓΕΛΟΣ ΑΠΟΣΤΟΛΟΥ: Η Κυβέρνηση, κύριε Υπουργέ, όχι εσείς.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κοιτάξτε, τα νομοσχέδια αυτά έχουν κοστολογηθεί. Μέσα στο 1998 θα κατατεθούν όλα τα νομοσχέδια στις Κοινοβουλευτικές Επιτροπές και στη συνέχεια στην Ολομέλεια και όχι στα κείμενα, τα οποία από τη δική μου πλευρά όφειλα να τα αναγγείλω και να κάνουμε τις επεξεργασίες. 'Ετσι θα έχουμε ολοκληρώσει αυτό το θεσμικό πλαίσιο, το οποίο λέω.

Δεύτερον, θα είναι μία κρίσιμη χρονιά φέτος στην Κοινότητα. Λόγω της "ατζέντα 2000", θα γίνει πολύ σκληρή διαπραγμάτευση για όλους, για να γίνουν νομικές δεσμεύσεις τα κείμενα αυτά. 

'Ομως, δεν θα καταλήξουμε το 1998, γιατί έγινε μια άτυπη συμφωνία ανάμεσα στον Κολ και τον Ζοσπέν, λόγω των εκλογών που έχει η Γερμανία, η οποία δεν θα ήθελε για πολλές περιοχές της να ανακοινωθούν τώρα οι μειώσεις των τιμών στα γαλακτοκομικά και στα βοοειδή και θα πάμε για περίπου δέκα με ένδεκα μήνες με αργούς ρυθμούς, για να μπούμε στο 1999.

Ο Παγκόσμιος Οργανισμός Εμπορίου αρχίζει τη διαπραγμάτευση το Σεπτέμβριο του '89, αλλά μέχρι να υπογραφεί η συμφωνία μπορεί να περάσουν τέσσερα και πέντε χρόνια. Εξαρτάται. Η προηγούμενη συζήτηση κράτησε πάνω από μια πενταετία. Δηλαδή υπάρχει ορίζοντας που μας δίνει τη δυνατότητα να οργανωθούμε, όπως πολύ σωστά είπατε και στο θέμα της αγοράς. Είναι αχίλλειος πτέρνα, έχουμε τεράστια αδυναμία στην αγορά, δεν μπορούμε να προβάλουμε τα προϊόντα μας. Αυτές είναι λογικές παρελθόντων απόψεων. Δυστυχώς, όμως, οι άνθρωποι αυτοί είναι παλαιομοδίτες. Ξέρουν πολύ καλά ότι δίνουν το λάδι χύμα σε βαρέλια, το πάνε στην Πάτρα και το στέλνουν στην Ιταλία. Εκεί το διαχειρίζεται ένα συγκεκριμένο τμήμα. Η Ιταλία είναι η χώρα που έχει τη μεγαλύτερη αγορά λαδιού στον κόσμο. Αγοράζει όλα τα λάδια, κάνει διάφορες συγχωνεύσεις και τα μεταπωλεί, ως ιταλικά πλέον λάδια. Γι'αυτό από το 1980, στην Αμερική εισήγοντο πέντε χιλιάδες τόνοι λαδιού. Τώρα εισάγονται περίπου εκατόν πενήντα χιλιάδες τόνοι λαδιού και εκεί εξαγωγική χώρα είναι η Ιταλία. Αυτό διευκόλυνε τους αγρότες μας, που το 65% απ'αυτούς είναι μικροπαραγωγοί και παραδίδουν το λάδι στους συνεταιρισμούς που έκαναν αυτήν τη δουλειά. Και άλλες δουλειές καθυστερημένων απόψεων. Ενώ θα έπρεπε να προχωρήσουμε στην τυποποίηση και μάλιστα σε πολύ μικρά μεγέθη και να φθάσουν μέχρι το Τόκυο, όπως έχουν πάει κι άλλοι. Δεν θέλουν να μας ακούσουν. Γιατί να είναι οκτώ ενώσεις στο Νομό Χανίων δευτεροβάθμιες και να έχουμε οκτώ φέουδα και γιατί να είναι άλλες τέσσερις στο Ηράκλειο κ.ο.κ; Γιατί να υπάρχουν δεκαπέντε ενώσεις στην Κρήτη; Θα μπορούσε να είναι μία ένωση, να πάρει ένα σήμα CRETA σε ορισμένα προϊόντα, στο λάδι, στα οπωροκηπευτικά, στα κρασιά και σε ορισμένα άλλα ειδικά προϊόντα που παράγει εκείνος ο τόπος. Το ίδιο πρέπει να συμβεί και σε άλλες περιοχές. 'Οταν δεν θα γίνει αυτό, είναι επόμενο ότι θα μπει το ραφιναρισμένο, θα μπει το εμπορικό λάδι. Δεν θα προταχθεί η ταυτότητα.'Εχουμε 70% παρθένο ελαιόλαδο στη χώρα μας. Δεν το έχει καμία άλλη χώρα στον κόσμο. Δεν το γνωρίζουν, δεν τους αρέσει, γιατί έχουν μάθει τα συγχωνευμένα. Ακόμη και στις Ηνωμένες Πολιτείες Αμερικής και σε άλλες περιοχές, όπου το νέο πρότυπο της διαιτολογίας είναι της υγείας και αρχίζουν αυτά τα προϊόντα να καταναλώνονται πάρα πολύ. Γι'αυτό, έχετε απόλυτο δίκιο ότι το θέμα μας είναι η ποιότητα και ένας από τους οργανισμούς στο νομοσχέδιο που είναι στο λογιστήριο και θα έρθει εδώ, είναι ο έλεγχος της ποιότητας. Να προστατευθεί ο καταναλωτής, να ανέβει το εισόδημα και να προστατευθεί από πάρα πολλά πράγματα που εισέρχονται στη χώρα μας, τα οποία είναι ανεξέλεγκτα. Είναι σε εκκρεμότητα και ο Οργανισμός Ελέγχου Τροφίμων, έχω έτοιμο το νομοσχέδιο, υπάρχει συζήτηση στο Υπουργείο Εθνικής Οικονομίας. Πέντε Υπουργεία κάνουν έλεγχο στα τρόφιμα αυτήν τη στιγμή, διότι ομάδες υπαλλήλων κατευθύνουν μέχρι επάνω τις ηγεσίες για να συνεχίζεται αυτός ο δρόμος. Δεν είναι δυνατόν για παράδειγμα το Γενικό Χημείο του Κράτους που το 1930 είχε το οινόπνευμα και έβαζε τέλη στο οινόπνευμα, να κάνει σήμερα έλεγχο στα τυριά. Τα ελληνικά τυριά έχασαν το 35% της ελληνικής αγοράς. Δεν είναι δυνατόν να κάνει έλεγχο στα γάλατα με αποτέλεσμα, όπως είδα σήμερα στα πρωτοσέλιδα, είκοσι εταιρείες να παίρνουν άδεια να φτιάξουν γάλα, όχι από γάλατα, αλλά από καζεϊνικά άλατα και από άλλα προϊόντα, τα οποία δεν έχουν καμία σχέση με το γάλα. Και αυτό, πρέπει να το μάθει ο ελληνικός πληθυσμός.

'Εχουμε προβλήματα ανοικτά, τα οποία θα συζητήσουμε στα επόμενα συμβούλια αγροτικής πολιτικής, όπου η πρώτη φάση του Συμβουλίου Αγροτικής Πολιτικής είναι να θέσουμε τα γενικά θέματα και μετά να πάμε σε εξειδίκευση κατά θέμα και κατά τομέα, ώστε να βγουν αποφάσεις που μπορούν να παρθούν σε διοικητικό επίπεδο και ότι απομένει ως εκκρεμότητα να έρθει στο Κοινοβούλιο και να αποτελέσει το μέρος που αφορά τις εθνικές πολιτικές. Σας ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της υπ'αριθμό 8/23.10.97 επερώτησης των Βουλευτών του Συνασπισμού της Αριστεράς και της Προόδου κυρίων Ευάγγελου Αποστόλου, Σπυρίδωνα Δανέλλη, Ιωάννη Δραγασάκη, Ανδριανής Λουλέ, Μουσταφά Μουσταφά, Φώτιου Κουβέλη, Νικολάου Κωνσταντόπουλου, Πέτρου Κουναλάκη και Στέλλας Αλφιέρη προς τον Υπουργό Γεωργίας για την πολιτική της Κυβέρνησης στον αγροτικό τομέα.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 14.55', λύεται η συνεδρίαση για τη Δευτέρα 24 Νοεμβρίου 1997 και ώρα 18.00', με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερωτήσης Βουλευτών της Νέας Δημοκρατίας, προς τον Υπουργό Μεταφορών και Επικοινωνιών, σύμφωνα με την ημερήσια διάταξη.

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 