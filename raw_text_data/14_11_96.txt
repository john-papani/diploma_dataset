Π Ρ Α Κ Τ Ι Κ Α  Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ Α'

ΣΥΝΕΔΡΙΑΣΗ ΚΔ'

Πέμπτη 14 Νοεμβρίου 1996

Aθήνα, σήμερα στις 14 Νοεμβρίου 1996 και ώρα 10.30', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης):Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται από το Γραμματέα της Βουλής κ. Παναγιώτη Καμμένο, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Ανάφης Κυκλάδων ζητεί την κατασκευή περιφερειακού ιατρείου.

2. Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Απόστολος Λιούλιας, δικηγόρος, ζητεί τη νομοθετική ρύθμιση του καθεστώτος της κληρονομιάς των περιουσιακών στοιχείων των ελλήνων πολιτικών προσφύγων.

3. Η Βουλευτής Πέλλας κυρία ΠΕΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Ομοσπονδία Ποντιακών Σωματείων Νότιας Ελλάδας ζητεί την επίλυση των προβλημάτων των παλλινοστούντων από την πρώην Σοβιετική 'Ενωση.

4. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Σωματείο Εργαζομένων Κέντρων Υγείας Νοτίων Κυκλάδων ζητεί να ισχύσουν τα κίνητρα που δίνει ο νόμος 2085/92 και στα μέλη του.

5. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επαρχείο Μήλου ζητεί να γνωστποποιηθεί η έναρξη της ενδοκυκλαδικής σύνδεσης με την πρωτεύουσα του Νομού.

6. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επαρχείο Μήλου διαμαρτύρεται για τη μετάθεση του Ειρηνοδίκη Μήλου.

7. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Κέντρο Υγείας Νάξου ζητεί την ανάκληση της απόσπασης της νοσηλεύτριας Στεργίου Νικολέττας.

8. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία οι κυρίες Ελένη και Γεωργία Κυριακοπούλου, κάτοικοι Κουμουθέκρας Ηλείας διαμαρτύρονται για τη στέρηση του δικαιώματος της σχολικής εκπαίδευσης ανήλικου παιδιού.

9. Οι Βουλευτές κ. ΙΩΑΝΝΗΣ ΧΩΜΑΤΑΣ, ΠΑΝ. ΚΡΗΤΙΚΟΣ ΚΑΙ ΝΙΚ. ΓΚΕΛΕΣΤΑΘΗΣ κατέθεσαν αναφορά με την οποία το Επαρχείο Πάρου ζητεί την ακτοπλοϊκή σύνδεση της Πάρου με την πρωτεύουσα των Κυκλάδων.

10. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Ακρωτηρίου Κυκλάδων ζητεί τη νομοθετική ρύθμιση για τη θέσπιση ποσοστού επί των εισπράξεων των εκδιδομένων εισητηρίων εισόδου σε αρχαιολογικούς χώρους.

11. Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Επιτροπή Στήριξης των Νεοελθόντων Προσφύγων από την πρώην Σοβιετική 'Ενωση ζητεί να ληφθούν μέτρα για τη δίκαιη διεθέτηση του ζητήματος της "ανταλλάξιμης" περιουσίας των προσφύγων.

12. Ο Βουλευτής Θεσ/νίκης κ. ΘΕΟΧΑΡΗΣ ΤΣΙΟΚΑΣ κατέθεσε αναφορά με την οποία η Κοινότητα Μεσαίου Νομού Θεσ/νίκης ζητεί να ληφθούν προστατευτικά μέτρα του περιβάλλοντος λόγω της ρύπανσης του Γαλλικού ποταμού της περιοχής της από τη λειτουργία των εργοστασίων στα Σάντα του Νομού Κιλκίς.

13. Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία ο Αγροτικός Σύλλογος Ορμυλίας Χαλκιδικής ζητεί τη χορήγηση αποζημίωσης στα μέλη του εξαιτίας των καταστροφών που υπέστησαν οι καλλιέργειες της Κοινότητας Ορμυλίας Χαλκιδικής από τον παγετό του Μαρτίου του 1996.

14. Οι Βουλευτές κύριοι ΒΑΣΙΛΕΙΟΣ ΚΟΡΚΟΛΟΠΟΥΛΟΣ και ΝΙΚ. ΓΚΕΛΕΣΤΑΘΗΣ κατέθεσε αναφορά με την οποία η Συντονιστική Επιτροπή Πολιτιστικών Συλλόγων Αθήνας ζητεί χρηματοδότηση για την υλοποίηση του πιλοτικού ερευνητικού προγράμματος του Εθνικού Μετσοβίου Πολυτεχνείου.

15. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Μακρισίων του Νομού Ηλείας ζητεί την αύξηση της τιμής της κορινθιακής σταφίδας.

16. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ο Δήμος Ιστιαίας του Νομού Εύβοιας ζητεί την παράταση της λειτουργίας των Δημοτικών Σφαγείων Ιστιαίας.

17. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία η Κοινότητα Αρτεμισίου του Νομού Εύβοιας ζητεί την τοποθέτηση φωτισμού στους δρόμους της περιοχής της για την αποφυγή των τροχαίων καθώς και την κατασκευή κιγκλιδωμάτων κατά μήκος του χειμάρου της.

18. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ο Δήμος Ιστιαίας του Νομού Εύβοιας ζητεί τη δημιουργία γραφείου Β/θμιας Εκπαίδευσης στην Ιστιαία Εύβοιας.

19. Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Μιχαήλ Λασκαρόπουλος, μόνιμος καθηγητής του κλάδου ΠΕ20 του Ε.Π.Λ. Θεσ/νίκης ζητεί τη ρύθμιση του εργασιακού του καθεστώτος σχετικά με το μισθολόγιο και το βαθμολόγιο.

20. Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η κυρία Χριστίνα Προσμίτη, πτυχιούχος ΑΕΙ Θετικών Επιστημών ζητεί την επαγγελματική της αποκατάσταση.

21. Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία οι αμβυκούχοι αμπελουργοί της επαρχίας Τυρνάβου και Ελασσόνος του Νομού Λάρισας υποβάλλουν προτάσεις τους σχετικές με την απόσταξη των σταφυλιών.

22. Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία Αγρότες Ζακύνθου ζητούν τη λήψη μέτρων για τη διασφάλιση του εισοδήματος και της παραγωγής των αγροτών της χώρας.

23. Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία Αγροτικοί Σύλλογοι, Συνεταιρισμοί, Αγρότες και κτηνοτρόφοι Νομού Ηλείας ζητούν να καταργηθούν οι ποσοστώσεις και τα πρόστιμα συνυπευθυνότητας που επιβάλλει η Ευρωπαϊκή 'Ενωση.

24. Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία οι ομοσπονδίες Αγροτικών Συλλόγων Νομών Ηλείας και Ζακύνθου και οι Συντονιστικές Επιτροπές Αγροτών Αιγιαλείας Νομών Αχαϊας και Μεσσηνίας ζητούν να δοθεί η τιμή παραγωγού που μαζί με τη στρεμματική ενίσχυση να καλύπτουν το κόστος παραγωγής και να μένει το κέρδος για την παραγωγή της κορινθιακής σταφίδας.

25. Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία οι Αγρότες της Επαρχίας Αιγιαλείας Νομού Αχαϊας ζητούν την άμεση καταβολή της επιδότησης για την παραγωγή ελαιόλαδου εσοδείας 1995-'96.

26. Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΛΕΩΝ ΑΥΔΗΣ κατέθεσαν αναφορά με την οποία το Σωματείο Οδηγών και Εισπρακτόρων και λοιπού Προσωπικού Υπερ/κου ΚΤΕΛ Νομού Ιωαννίνων ζητεί ίση απασχόληση του προσωπικού του ΚΤΕΛ. κ.λπ.

27. Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Ομοσπονδία Αγροτικών Συλλόγων Νομού Τρικάλων "Η ΑΝΟΙΞΗ" ζητεί την επίλυση των προβλημάτων των αγροτών του Νομού Τρικάλων.

28. Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Ομοσπονδία Κτηνοτροφικών Συλλόγων Λάρισας καταγγέλει την έλλειψη σύγχρονων σφαγείων στο Νομό Λάρισας.

29. Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία οι Αγρότες Δήμου Σελλάνων Καρδίτσας ζητούν να καταβληθεί συμπληρωματική ενίσχυση στους βαμβακοπαραγωγούς της περιοχής τους.

30. Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία Εργοστασιακά Σωματεία ζητούν τη χάραξη κλαδικών και περιφερειακών προγραμμάτων για την παραγωγική ανασυγκρότηση της βιομηχανίας της χώρας.

31. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Σύλλογος Γονέων και Κηδεμόνων Δημοτικού Σχολείου Απεράθου Νάξου ζητεί την τοποθέτηση δασκάλου στο σχολείο Απεράθου.

32. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η 'Ενωση Κυκλαδικού Τύπου ζητεί την εξαίρεση του επαρχιακού τύπου από το αγγελιόσημο.

33. Ο Βουλευτης Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Νομαρχιακή Αυτοδιοίκηση Κυκλάδων ζητεί τη ρύθμιση της ακτοπλοϊκής σύνδεσης της Πάρου με τη Σύρο.

34. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο κ. ΣΤΕΦΑΝΟΣ ΠΡΙΝΤΕΖΗΣ, κάτοικος Αλίμου, Αττικής, ζητεί τη ρύθμιση της ακτοπλοϊκής σύνδεσης της Πάρου με τη Σύρο.

35. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η 'Ενωση Αγροτικών Συνεταιρισμών Πάρου ζητεί την ανασύσταση της αμπελουργίας στην Πάρο.

36. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επαρχείο Μήλου ζητεί τη στελέχωση του Υπ/ρείου ΔΕΗ της Κιμώλου.

37. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Εμπορικός Σύλλογος Σύρου ζητεί την ικανοποίηση των αιτημάτων του εμπορικού κόσμου της Σύρου σχετικά με τη λειτουργία των πολυκαταστημάτων.

38. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Βάρδας Ηλείας ζητεί τη συμπληρωματική χρηματοδότηση για την ολοκλήρωση έργων ανάπλασης των κοινοτικών της χώρων.

39. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Βάρδας Ηλείας ζητεί έκτακτη οικονομική ενίσχυση για την κάλυψη λειτουργικών αναγκών της.

40. Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε αναφορά με την οποία η Τοπική 'Ενωση Δήμων και Κοινοτήτων Νομού Μεσσηνίας ζητεί τη συνένωση των Δήμων και Κοινοτήτων να στηριχθεί σε οικονομικά κίνητρα.

41. Οι Βουλευτές κύριοι ΓΕΩΡΓΙΟΣ ΑΔΑΜΟΠΟΥΛΟΣ ΠΑΝ. ΚΡΗΤΙΚΟΣ και ΝΙΚ. ΓΚΕΛΕΣΤΑΘΗΣ κατέθεσαν αναφορά με την οποία η Ομοσπονδία Κτηνοτροφικών Συλλόγων Νομού λάρισας ζητεί την ίδρυση σύγχρονων σφαγείων στο νομό Λάρισας.

42. Οι Βουλευτές κύριοι ΜΙΧΑΗΛ ΚΑΡΧΙΜΑΚΗΣ ΠΑΝ. ΚΡΗΤΙΚΟΣ κατέθεσαν αναφορά με την οποία το Συμβούλιο Περιοχής της 2ης Εδαφικής Περιφέρειας Νομού Λασιθίου ζητεί να μην καταργηθεί το Ειρηνοδικείο Τζερμιάδων Λασιθίου.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 1/14.10.96 ερώτηση δόθηκε με το υπ' αριθμ. 3/8.11.96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ.1/14/10.96 που κατέθεσε ο Βουλευτής κ. Μ.Κεφαλογιάννης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι για το θέμα της αναθεώρησης της Κοινής Οργάνωσης Αγοράς του ελαιόλαδου, η Επιτροπή μέχρι στιγμής δεν έχει παρουσιάσει επισήμως τις προτάσεις της.

'Οταν η χώρας μας θα έχει τις επίσημες προτάσεις της Επιτροπής και αφού έλθει σε συνεννόηση με τους ενδιαφερόμενους φορείς, θα λάβει όλα τα απαραίτητα μέτρα, ώστε η οποιαδήποτε τροποποίηση της ΚΟΑ του ελαιολάδου να είναι προς όφελος των Ελλήνων ελαιοπαραγωγών.

Ο Υπουργός

ΣΤΕΦ.ΤΖΟΥΜΑΚΑΣ"

2. Στην με αριθμό 3/14.10.96 ερώτηση δόθηκε με το υπ' αριθμ. 2/8.11.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3/14.10.96 που κατέθεσε στη Βουλή ο Βουλευτής κ. Μανώλης Κεφαλογιάννης παρακαλούμε να πληροφορήσετε τον κ. Βουλευτή σύμφωνα με τα στοιχεία της Περιφέρειας Κρήτης τα εξής:

1. Εθνική οδός Ηράκλειο - Αγιοι Δέκα, τμήμα Αθάνατοι-Αγ.Δέκα

Εργο 9471563 της ΣΑΕ 071/2 (ΠΕΠ Κρήτης)

Προϋπολογισμού 3.390 δισ. Δρχ.

Χωρίζεται σε 4 υποτμήματα : α) Αθάνατοι-Σίβα,β)Σίβα Αυγενική, γ) Αυγενική-Αγ.Βαρβάρα και δ) Αγ.Βαρβάρα-Αγ.Δέκα.

Για τα υποτμήματα α και γ υπάρχουν εγκρκιμένες οριστικες τεχνικές μελέτες και μελέτες περιβαλλοντικών επιπτώσεων.

Το υποτμήμα γ δημοπρατήθηκε την 10.10.96 με προϋπο/σμό 1 δισ.δρχ. και επίκειται η ανάθεσή του.

Το α υπότμημα θα δημοπρατηθεί εντός του 1996. Οι απαλλοτριώσεις έχουν κηρυχθεί και έχει κατατεθεί η επιδικασθείσα προσωρινή αποζημίωση που είναι:

Αθάνατοι- Σίβα 352 εκατ. δρχ.

Αυγγενική - Αγ. Βαρβάρα 68 εκ. δρχ.

Η συνολική απορρόφηση μέχρι σήμερα του έργου είναι 815.393.000 δρχ.

Για τα υποτμήματα β και δ μελετάται τροποποίηση της παλαιάς μελέτης, η οποία βρίσκεται στο πρώτο στάδιο εκπόνησής της.

Προεκτιμώμενο κόστος κατασκευής σύμφωνα με τη μελέτη 30 δισ. δρχ. και 9,0 δρχ. περίπου αντίστοιχα.

1. Οδός Ηράκλειο-Βιάννος, τμήμα Κόμβος Κατσαμπά-Καλλιθέα ΑΓ.

Σώζων-Βιάννος

Εργο 9471564 της ΣΑΕ 071/2 (ΠΕΠ Κρήτης)

Προϋπολογισμού 2.750 δισ. δρχ.

Υπτμήμα: Κόμβος Κατσαμπά-Καλλιθέα

Υπάρχει εγκεκριμένη οριστική τεχνική μελέτη και μελέτη περιβαλλοντικών επιπτώσεων.

Οι απαλλοτριώσεις έχουν συντελεστή δαπάνης 550 εκ.δρχ.

Δημοπρατείται την 12.11.1996 με προϋπ/σμό 600 εκ.δρχ.

Συνολική απορρόφηση του όλου έργου 1.5 64.085.000 δρχ.

(σ'αυτό το ποσό περιλαμβάνονται κατά τα 550 εκ. δρχ.των απαλλοτριώσεων)

Υποτμήμα Μάρθα-Βιάννος

Δημοπρατήθηκε με προϋπ/σμό 450 εκ. δρχ. έχει ξεκινήσει το έργο. Εχει απορροφήσει το συγκεκριμένο έργο 28.332.000 δρχ.

Φορέας κατασκευής η Δ.Τ.Υ.Ν. Ηρακλείου.

3. Παράκαμψη Ηρακλείου - Β' Κλάδος

Υπάρχει συντελεσμένη απαλλοτρίωση του Β' κλάδου

Υποτμήματα: (α) Υπάρχει κηρυγμένη συμπληρωματική απαλλοτρίωση για την κατασκευή των Α.Κ. Λινοπεραμάτων και Γαζίου, όπου έχει καθοριστεί προσωρινή αποζημίωση 1.100 εκ. δρχ. Υπάρχει οριστική, τεχνική και περιβαλλοντική μελέτη.

Λοιπά Υπτμήματα (β) Υπάρχει οριστική μελέτη μετατροπής του ισόπεδου κόμβου Αμπελοκήπων (Μπεντεβή) σε Ανισόπεδο και αναβάθμισης της Λεωφ. Εθν. Αντίστασης, Κνωσσού και του δικτύου των συμβαλλουσών οδών, όμως δεν υπάρχουν κτηματολόγια και μελέτες τεχνικών έργων.

4. Δυτική είσοδος Ηρακλείου και παραλιακή Λεωφόρος από οδό Εφόδου μέχρι κόμβο Γιόφυρο και διευθέτηση χειμάρρου Γιόφυρο.

Υπάρχει συντελεσμένη απαλλοτρίωση της Δυτικής συνδετήριας οδού από τη νέα γέφυρα κατάντι της υπάρχουσας (BELLEY) μέχρι τον Ανισόπεδο κόμβο Μεσσαράς.

'Εχουν δοθεί οι απαλλοτριώσεις 617 εκ. δρχ. από το έργο9371512. 

Η 1η ΔΕΚΕ Ηρακλείου δημοπράτησε τη νέα γέφυρα και ΟΑΝΑΚ θα δημοπρατήσει τη διεύθέτηση του χειμάρρου Γιόφυρο στην εκβολή του και θα κατασκευάσει το συνδετήριο δρόμο μέχρι τον ισόπεδο κόμβο Γιόφυρο που έχουν πληρωθεί οι απαλλοτριώσεις.

5. Τμήμα Χερσόνησος-Μάλλια του ΒΟΑΚ

Εργο 9471504 της ΣΑΕ 071/2 (Εθνικό Σκέλος) Κ.Π.Σ.

Προϋπολογισμού 13.800 δισ. δρχ.

Για το τμήμα από χ.Θ.3+000-8+000 υπάρχει συντελεσμένη απαλλοτρίωση.

Για το τμήμα από χ.Θ.+000-8+000 αναμένεται η έγκριση οριστικής τεχνικής μελέτης και της περιβαλλοντικής μελέτης.

Προβλέπεται σήραγγα 400 μ. και δύο χαραδρογέφυρες.

Απορρόφηση μέχρι σήμερα στο σύνολο Γούρνες-Χερσόνησος-Μάλλια: 4.112.000.000 δρχ.

6. Τμήμα Πλατανιάς-Κολυμπάρι νομού Χανίων.

Εργο 9571594 της ΣΑΕ 071/2 (INTERREG II) προϋπ/σμού 3,0 δισ. δρχ.Υπάρχει συντελεσμένη απαλλοτρίωση Εκπονούνται οι μελέτες των κόμβων Πλατανιά, Ταυρωνίτη και Κολυμπαρίου, καθώς και τωνπαραλλήλων έργων και των γεφυρών.

'Εχουν απορροφηθεί μέχρι τώρα για το έργο 1.035 δισ. δρχ.

'Εχουν πληρωθεί 4.324 δισ. δρχ. για απαλλοτριώσεις του τμήματος Γαλατάς-Κολυμπάρι.

7. Παράκαμψη Ρεθύμνου - Β' κλάδος

Εργο 9571593 της ΣΑΕ 071/2 (INTERREG II) προϋπολογισμού 700 δισ. δρχ.

Υπάρχει συντελεσμένη απαλλοτρίωση Αναμένεται η έγκριση των οριστικών μελετών των 3 χαραδρογεφυρών και η εκπόνηση νέων οριστικών μελετών και κτηματολογίων των Ανισοπ.Κόμβων Ατσιπόπουλου και Αμαρίου.

Επίσης απαιτείται και η κήρυξη των αντίστοιχων απαλ/σεων.

8. Τμήμα Αυχήν Αγκαθιά-Σητεία-Δυτική είσοδος Σητείας Εργο 9571592 της ΣΑΕ 071/2 (INTERREG II) προϋπολογισμού 1.300.000 δρχ.

Υποτμήμα: Δυτική είσοδος Σητείας μήκους 5 χλμ.

Υπάρχει συντελεσμένη απαλ/ση και εγκεκριμένη οριστική τεχνική και περιβαλλοντική μελέτη.

Επίσης υπάρχει εγκατεστημένη εργολαβία προϋπ/σμού 1.300. δισ. δρχ. και δημοπρατείται την 14.11.96 συμπληρωματική εργολαβία 500 εκ. δρχ.

Απορρόφηση μέχρι σήμερα 191.538.243 δρχ.

Πληρώθηκαν 96.226.000 δρχ. για απαλλοτριώσεις.

Ανασυντάσσεται το κτηματολόγιο για την επανακήρυξη της απαλ/σης.

Επίκειται η τροποποίηση των περιβαλλοντικών όρων που επέβαλαν σήραγγες σε ορισμένα σημεία, αντί των επιχωμάτων.

9. Αεροδρόμιο Σητείας. Εργο 9677503 Δ.Ε.

Α' Φάση: Κατασκευή νέου διαδρόμου προσγείωσης-απογείωσης μήκους 1200 μ. τροχοδρόμων και χώρου στάθμευσης Αεροσκαφών

Υπάρχει εγκεκριμένη τεχνική μελέτη ολικού προϋπολογισμού 5.500 δισ. δρχ. και μελέτη περιβαλλοντικών επιπτώσεων για μήκος διαδρόμου 2100 μ.

Οι απαλλοτριώσεις έχουν συντελεσθεί για όλο το έργο από το Δήμο Σητείας.

Το έργο δημοπρατήθηκε την 30η Οκτωβρίου 1996 με προϋπολογισμό 1.700 δισ. δρχ.

Β' Φάση: Προβλέπεται η επέκταση του διαδρόμου της Α' φάσης κατά 900 μ. και η κατασκευή νέων κτιριακών εγκαταστάσεων.

Ο Υπουργός

Κ. ΛΑΛΙΩΤΗΣ"

3. Στην με αριθμό 6/14.10.96 ερώτηση δόθηκε με το υπ' αριθμ. 4/8.11.96 έγγραφο από τον Υπουργό Γεωργίας η ακόλουθη απάντηση:

" Απαντώντας στην ερώτηση με αριθμ. 6/14.10.96, που κατέθεσε ο Βουλευτής κ. Αθ.Χειμάρας αναφορικά με το παραπάνω θέμα σας πληροροφούμε ότι :

Ο τρόπος εκτίμησης της μέσης στρεμματικής ηρτημένης εσοδείας, από την τρέχουσα περίοδο 1996/97 βελτιώθηκε και έγινε αντικειμενικώτερος συνδυάζοντας ιστορικά και στατιστικά στοιχεία κάθε ζώνης παραγωγής με το στοιχείο της άμεσης εκτίμησης. Η κατάργηση της δυνατότητας παράδοσης 10% επιπλέον παραγωγής εν σχέσει με την εκτιμηθείσα, έγινε με στόχο να σταματήσει η καταστρατήγηση και η κακή χρήση της παραπάνω διάταξης που επαρατηρείτο σε μεγάλο βαθμό.

Σε κάθε περίπτωση ο παραγωγός, που θεωρεί ότι αδικήθηκε από την αρχική εκτίμηση έχει το δικαίωμα της ένστασης (Καταβάλλοντας το ποσό των 300 δρχ./στρέμμα το οποίο επιστρέφεται σε περίπτωση δικαίωσής του).

Πέρα από τα προβλεπόμενα μέχρι πέρυσι της Διυπουργική Απόφαση 31100/25/10/95 για τον έλεγχο του εικονιζομένου προϊόντος (Α/βάθμιες επιτροπές παραλαβής, Β/βάθμιες επιτροπές επανελέγχου, λοιποί έλεγχοι) με τις τροποποιήσεις που ίσχυσαν από την φετεινή περίοδο ενισχύθηκε περαιτέρω το σύστημα ελέτχου με μέτρα όπως η απαίτηση ειδικού συμβολαιογραφικού πληρεξουσίου, που καλύπτει μόνο ένα πρόσωπο, για τις περιπτώσεις μη αυτοπρόσωπης παράδοσης σύσπορου βαμβακιού.

Βασικός στόχος του μέτρου αυτού ήταν να περιοριστεί στο ελάχιστο η δυνατότητα των μεσιτών να προβούν ενδεχομένως σε παράδοση πλασματικών ποσοτήτων σύσπουρου βαμβακιού, συμπληρώνοντας το "περιθώριο" παραγωγής που υπάρχει σε πολλές δηλώσεις καλλιέργειας, εν αγνοία των παραγωγών.

Με εντολή το Υπουργείου Γεωργίας προς τις Νομαρχιακές Αυτοδιοικήσεις συστάθηκαν πενταμελείς επιτροπές επανεκτίμησης της ηρτημένης εσοδείας, λόγω των δυσμενών καιρικών συνθηκών που έπληξαν πρόσφατα πολλές περιοχές της χώρας μας.

Μετά τον επαναπροσδιορισμό της παραγωγής και εφόσον υπάρχει σημαντική διαφορά εν σχέσει με την αρχική εκτίμηση, το Υπουργείο Γεωργίας σκοπεύει να θέσει το θέμα στα διάφορα Κοινοτικά όργανα με στόχο να επιτύχει επανακαθορισμό της συνυπευθυνότητας βάσει των νέων στοιχείων, βελτιώνοντας το εισόδημα των παραγωγών.

Ο Υπουργός

ΣΤΕΦ.ΤΖΟΥΜΑΚΑΣ"

4. Στην με αριθμό 7/14.10.96 ερώτηση δόθηκε με το υπ' αριθμ. 18889/7.11.96 έγγραφο από τον Υπουργό Aνάπτυξης η ακόλουθη απάντηση:

"Σε απάντηση της ερώτησης 7/14.10.96 που κατατέθηκε στη Βουλή των Ελλήνων, από τον Βουλευτή κ. Κων/νο Ευμοιρίδη, σας γνωρίζουμε τα εξής:

1. Η διαδικασία κήρυξης της απαλλοτρίωσης η οποία έχει ολοκληρωθεί και στη συνέχεια η διαδικασία δικαστικού καθορισμού των τιμών μονάδας των ακινήτων, η οποία βρίσκεται στην τελική φάση, είναι ενιαία και προκαθορισμένη με την ισχύουσα Νομοθεσία για όλες τις περιπτώσεις που εφαρμόζεται σε όλα τα έργα του Δημοσίου.

Κατά συνέπεια δεν υπάρχουν περιθώρια σοβαρών αποκλίσεων στον καθορισμό της αξίας των ακινήτων των θιγομένων κατοίκων των οικισμών Περάσματος και Ποταμών.

2. Η απασχόληση στα έργα εργατών και υπαλλήλων από τους υπόψη οικισμούς, γίνεται εδώ και χρόνια λόγω της εκτέλεσης σημαντικών έργων αποκατάστασης οδοποιίας στην περιοχή ενόψει της δημιουργίας της λίμνης του ΥΗΕ Θησαυρού.

3. Πέραν των παραπάνω έργων αποκατάστασης οδοποιίας (ύψους εκατοντάδων εκατομμυρίων δραχμών) οπυ αποτελούσαν υποχρέωση της ΔΕΗ, έχουν εκτελεσθεί εργασίες ασφαλτόστρωσης, διευθέτησης κόμβων κ.λπ. για την εξυπηρέτηση της Κοινότητας Ποταμών ύψους 50,0 εκ. δρχ. περίπου, ενώ έχουν ενταχθεί πρόσφατα σε εν ενεργεία Σύμβαση εργασίες βελτίωσης του υπάρχοντος δρόμου Ποταμοί-Παπάδες ύψους 50,0 εκ. δρχ. που αποτελούν παροχή της ΔΕΗ στην υπόψη περιοχή. Εκτός τούτου η ΔΕΗ εξετάζει θετικά την αναλογική συμμετοχή της με την Νομαρχία Δράμας στην κατασκευή αρδευτικού δικτύου για τη βελτίωση και αξιοποίηση της εναπομένουσας γης στους θιγόμενους κατοίκους.

4. Οι καταναλώσεις των εγκαταστάσεων των Κοινοτήτων (κοινοτικό κατάστημα, φωτισμός οδών και πλατειών, αντλιοστάσια υδρεύσεως) και των κατοίκων (οικίες, καταστήματα κ.τ.λ) ηλεκτροδοτούνται με αντίστοιχα τιμολόγια και όχι με Μειωμένο Αγροτικό Τιμολόγιο.

Μόνο οι γεωργικές εκμεταλλεύσεις πρωτογενούς παραγωγής ηλεκτροδοτούνται με Μειωμένο Αγροτικό Τιμολόγιο, μετά από αίτηση των φορέων τους στις Υπηρεσίες του Υπ.Γεωργίας του Νομού τους και αντίστοιχη έγκριση από αυτές.

5. Η επιδότηση από τη ΔΕΗ μιας παραγωγικής επιχείρησης στον τομέα του ξύλου ή άλλης, της επιλογής των θιγόμενων κατοίκων, με διάθεση ποσού σε παραγωγικό φορέα της περιοχής, εξετάζεται κατ' αρχήν θετικά από την ως άνω Επιχείρηση στα πλαίσια της κοιωνικής αποκατάστασης των θιγόμενων από την κατασκευή της λίμνης του ΥΗΕ Θησαυρού.

Σημειώνουμε τέλος ότι έχει ήδη διατεθεί από τη ΔΕΗ ποσό 20,0 εκ. δρχ. στην Κοινότητα Ποταμών για τη μεταφορά και αξιοποίηση των μηχανημάτων του παλιού Υδροηλεκτρικού Σταθμού.

Η Υπουργός

ΒΑΣΩ-ΠΑΠΑΝΔΡΕΟΥ"

5. Στην με αριθμό 8/14-10-96 ερώτηση δόθηκε με το υπ' αριθμ. 5/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 8/14-10-96, που κατέθεσε ο Βουλευτής κ. Κων. Ευμοιρίδης αναφορικά με το παραπάνω θέμα, σας πληροφορούμε ότι:

Κατά την προηγούμενη εμπορική περίοδο τα αποθέματα της πατάτας στη χώρα μας ήταν μειωμένα. Για την κάλυψη των αναγκών της εσωτερικής αγοράς εισήχθησαν από το εξωτερικό περίπου 35.000 τόννοι πατάτας.

Από την αρχή της εμπορικής περιόδου μέχρι τα τέλη Μαρτίου στην περιοχή Ν. Δράμας οι τιμές διάθεσης της πατάτας διαμορφώνοντο γύρω στις 65 δρχ./κιλό, που θεωρείται καλή τιμή.

Ορισμένοι παραγωγοί, αν και είχαν ενημερωθεί ότι δεν υπήρχαν προοπτικές για αύξηση τις τιμής αργότερα, δεν διέθεταν την παραγωγή ελπίζοντες ότι η τιμή θα αυξηθεί, μιάς και τα αποθέματα Ελληνικής πατάτας ήταν μειωμένα.

Από τη συνολική παραγωγή των 35.000 τόννων έμειναν τελικά αδιάθετοι περίπου 1.500 τόννοι. Θα πρέπει όμως να τονισθεί ότι γι αυτό κύριοι υπεύθυνοι είναι οι ίδιοι οι παραγωγοί, που αν και είχαν αρμοδίως ενημερωθεί, ρισκάρισαν από μόνοι τους, με συνέπεια να εισαχθούν περισσότερες ποσότητες και οι ίδιοι να έχουν μικρότερο τελικά εισόδημα.

Αναφορικά με την τρέχουσα καλλιεργητική περίοδο, τα σημερινά αποθέματα πατάτας στην περιοχή του Κάτω Νευροκοπίου κυμαίνεται γύρω στους 40.000 τόννους και η τιμή διάθεση διαμορφώνεται από 60-65 δρχ./κιλό.

Η φετεινή παραγωγή έφθασε τους 55.000 τόννους έναντι 35.000 τόννων του 1995.

Τα σημερινά αποθέματα πατάτας σε σύνολο χώρας δεν καλύπτουν και φέτος τις ανάγκες της εσωτερικής αγοράς και κατά συνέπεια δεν δικαιολογείται ανησυχία από πλευράς παραγωγών για την απορρόφηση της φετινής αυξημένης παραγωγής τους.

Η ΑΤΕ, σύμφωνα με πάγια τακτική της παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω εκτάκτων γεγονότων (δυσμενείς καιρικές συνθήκες, ασυνήθιστες μεταβολές τιμών κ.λπ.), τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος, ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί από τα εισοδήματα της εκμετάλλευσης που ζημιώθηκε.

Σύμφωνα με τα παραπάνω μπορούν ν' αντιμετωπισθούν και οι καλλιεργητές πατάτες στο λεκανοπέδιο Κ. Νευροκοπίου που αντιμετωπίζουν προβλήματα στη διάθεση του προϊόντος τους.

Ο Υπουργός

ΣΤΕΦ. ΤΖΟΥΜΑΚΑΣ"

6. Στην με αριθμό 12/14-10-96 ερώτηση δόθηκε με το υπ' αριθμ. 7/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην Ερώτηση με αριθμ. 12/14-10-96, που κατέθεσε ο Βουλευτής κ. Κων. Ευμοιρίδης, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Από τη χαλαζόπτωση και την ανεμοθύελλα της 13-9-96 που έπληξε το Νομό Δράμας, προξενήθηκαν σοβαρές ζημιές σε βαμβάκια, βιομηχανικές τομάτες, πιπεριές, καπνά κ.λπ. δεκαπέντε Κοινοτήτων του Νομού.

Για τις ζημιές αυτές ο ΕΛΓΑ επιλήφθηκε αμέσως και διενήργησε τις απαραίτητες επισημάνσεις με τοςυ αρμόδιους γεωπόνους επόπτες οι οποίοι επισκέφθηκαν τις πληγείσες περιοχές προκειμένου να προσδιορίσουν το ύψος και την έκταση των ζημιών, καθώς και το είδος των καλλιεργειών που ζημιώθηκαν.

Οι εκτιμήσεις των παραπάνω ζημιών άρχισαν αμέσως μετά τη λήξη της προθεσμίας υποβολής δηλώσεων ζημιάς από πολυμελές κλιμάκιο γεωπόνων εκτιμητών του ΕΛΓΑ και ήδη σε αρκετές Κοινότητες (Αγ. Αθανάσιος, Φωτολίβος, Κύρια, Καλαμπάκι, Φτελιά) καθώς και στο Δήμο Δοξάτου έχουν ολοκληρωθεί ενώ στις υπόλοιπες, οι εκτιμήσεις προβλέπεται να ολοκληρωθούν σύντομα.

Στη συνέχεια θα κοινοποιηθούν τα πορίσματα εκτίμησης στους Ανταποκριτές του ΕΛΓΑ των Δήμων και Κοινοτήτων που επλήγησαν για την ενημέρωση των ενδιαφερομένων παραγωγών ενώ παράλληλα από τον ΕΛΓΑ θα καταβληθεί κάθε δυνατή προσπάθεια για τη συντόμευση των διαδικασιών εκκαθάρισης και καταβολής αποζημιώσεων στους δικαιούχους το συντομότερο δυνατό.

Επισημαίνεται ότι η διενέργεια αντικειμενικών και ακριβοδίκαιων εκτιμήσεων, που διασφαλίζουν τα συμφέροντα των ασφαλισμένων αποτελεί ζήτημα θεμελιώδους σημασίας, για τον ΕΛΓΑ και για το λόγο αυτό τις εκτιμήσεις τις διενεργούν έμπειροι γεωπόνοι πτυχιούχοι Ανωτάτων Γεωπονικών Σχολών με την άμεση επίβλεψη γεωπόνων εποπτών του ΕΛΓΑ με μακροχρόνια εμπειρία στο αντικείμενο των εκτιμήσεων, σύμφωνα με τους κανόνες της Γεωπονικής επιστήμης και του Κανονισμού του ΕΛΓΑ για την Ασφάλιση της Φυτικής Παραγωγής.

Σχετικά με τον τρόπο υπολογισμού των αποζημιώσεων σας γνωρίζουμε τα ακόλουθα:

Ο ΕΛΓΑ σύμφωνα με το άρθρο 23 παρ. 2 του Κανονισμού Ασφάλισης Φυτικής Παραγωγής, υπολογίζει το ποσό της ασφαλιστικής αποζημίωσης σε συνάρτηση με τα εξής:

α) Την κατά στρέμμα ή δένδρο παραγωγή και τον αντίστοιχο αριθμό στρεμμάτων ή δένδρων, τα οποία προσδιορίστηκαν με το οριστικό πόρισμα πραγματογνωμοσύνης με βάση τα οποία υπολογίζεται η συνολική παραγωγή.

β) Το ποσοστό ζημιάς επί της συνολικής παραγωγής και

γ) Την τιμή αποζημίωσης κατά μονάδα προϊόντος.

Η τιμή αποζημίωσης των προϊόντων καθορίζεται ως εξής:

Για όσα προϊόντα υπάρχει κρατική προστασία ή καλύπτονται από την Κοινή Αγροτική Πολιτική της Ευρωπαϊκής Κοινότητας, ο ΕΛΓΑ καθορίζει την τιμή αποζημίωσης λαμβάνοντας υπόψη τις τιμές ασφαλείας που καθορίζονται με κυβερνητικές αποφάσεις ή τις κοινοτικές τιμές καθώς και τις τυχόν επιδοτήσεις.

Για τα υπόλοιπα προϊόντα για τα οποία δεν υπάρχει κρατική προστασία ή δεν καλύπτονται από την Κοινή Αγροτική Πολιτική, ο ΕΛΓΑ καθορίζει την τιμή αποζημίωσης βάσει της μέσης τιμής χονδρικής πώλησης αυτών στα χέρια του παραγωγού, την εποχή της συγκομιδής και στον τόπο της παραγωγής τους, ενιαία για όλο το Νομό.

Διευκρινίζεται τέλος, ότι σύμφωνα με τον Κανονισμό Ασφάλισης δεν καλύπτονται ασφαλιστικά και δεν αποζημιώνονται από τον ΕΛΓΑ οι ζημίες σε κτιριακές εγκαταστάσεις, μηχανήματα κ.λπ.

Το Υπουργείο Γεωργίας συγκεντώνει στοιχεία για τις ζημίες που προκλήθηκαν στη γεωργία από τις πρόσφατες δυσμενείς καιρικές συνθήκες στη γεωργία από τις πρόσφατες δυσμενείς καιρικές συνθήκες και οι οποίες δεν καλύπτονται ασφαλιστικά από τον ΕΛΓΑ, προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.

Η Α.Τ.Ε., σύμφωνα με πάγια τακτική της παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω εκτάκτων γεγονότων (δυσμενείς καιρικές συνθήκες, ασυνήθιστες μεταβολές τιμών, κ.λπ.) τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος, ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί από τα εισοδήματα της εκμετάλλευσης που ζημιώθηκε.

Σύμφωνα με τα παραπάνω μπορούν ν' αντιμετωπισθούν και οι παραγωγοί της Δράμας των οποίων οι καλλιέργειες υπέστησαν ζημιές από χαλαζόπτωση.

Ο Υπουργός

ΣΤΕΦ. ΤΖΟΥΜΑΚΑΣ"

7. Στην με αριθμό 15/14-10-96 ερώτηση δόθηκε με το υπ' αριθμ. 8/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 15/14-10-96, που κατέθεσαν οι Βουλευτές κ.κ. Στρ. Κόρακα, Απ. Τασούλας αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Μετά τη δημοσίευση στην Εφημερίδα της Κυβέρνηση του Οργανισμού Οργάνωσης και λειτουργίας της Ν.Α. Λέσβου για το θέμα της τοποθέτησης Κτηνιάτρου στο Α.Κ. Μούδρου της Ν.Α. Λέσβου επιλαμβάνεται πλέον ο Νομάρχης της Ν.Α. Λέσβου.

Ο Υπουργός

ΣΤΕΦ. ΤΖΟΥΜΑΚΑΣ"

8. Στην με αριθμό 16/14-10-96 ερώτηση δόθηκε με το υπ' αριθμ. 9/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 16/14-10-96, που κατέθεσαν οι Βουλευτές κ.κ. Απ. Τασούλας, Στ. Παναγιώτου αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι η περιοχή Κόνιτσας πρόκειται να ενισχυθεί, στα πλαίσια της κοινοτικής πρωτοβουλίας LEADER II με επιπλέον ποσό Δημόσιας Δαπάνης, ύψους 500 εκατ. δρχ. πέραν αυτού που έχει ήδη εγκριθεί για την υλοποίηση του προγράμματος των Νομών Ιωαννίνων και Θεσπρωτίας.

Στα πλαίσια της πρωτοβουλίας αυτής, που αφορά στην τοπική αγροτική ανάπτυξη, θα πραγματοποιηθούν έργα και δράσεις επαγγελματικής κατάρτισης, ανάπτυξης εναλλακτικών μορφών τουρισμού και αγροτουρισμού, δημιουργίας και βελτίωσης μικρομεσαίων μεταποιητικών μονάδων του αγροτικού ή δευτερογενούς τομέα, διατήρησης της πολιτιστικής κληρονομιάς κ.λπ.

Ο Υπουργός

ΣΤΕΦ. ΤΖΟΥΜΑΚΑΣ"

9. Στην με αριθμό 25/14-10-96 ερώτηση δόθηκε με το υπ' αριθμ. 11/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 25/14-10-96, που κατέθεσαν οι Βουλευτές κ.κ. Απ. Τασούλας, Μ. Μπόσκου αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι η αλιευτική νομοθεσία ρυθμίζει με σχετικά Προεδρικά Διατάγματα, τα επιτρεπόμενα εργαλεία, το ελάχιστο αλιευόμενο μέγεθος ψαριών, τον τόπο μας και τον χρόνο αλιείας στην λίμνη Τριχωνίδα αλλά και τις άλλες λίμνες της χώρας, συμπεριλαμβανομένης και της απαγόρευσης χρήσης χημικών ή τοξικών ουσιών.

Οι προβλεπόμενες κυρώσεις (διοικητικές ή και ποινικές) της αλιευτικής νομοθεσίας για τους παραβάτες ή πολύ αυστηρές.

Οι Αστυνομικές Αρχές της παραλίμνιας περιοχής της λ. Τριχωνίδας έχουν την αρμοδιότητα εφαρμογής της προαναφερόμενης νομοθεσίας και βεβαιώνουν και επιβάλλουν τις ποινές.

Στο επίπονο όμως έργο της πάταξης της παράνομης αλιείας θα πρέπει να βοηθήσουν όλοι οι φορείς και οι πολίτες καταγγέλοντας επώνυμα με έγγραφα τους παρανομούντες στις Αστυνομικές Αρχές.

Ο Υπουργός

ΣΤ. ΤΖΟΥΜΑΚΑΣ"

10. Στην με αριθμό 26/14-10-1996 ερώτηση δόθηκε με το υπ'αριθμ. 12.8-11-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθ. 26/14.10.1996, που κατέθεσαν οι Βουλευτές κ.κ. Απ. Τασούλας, Ν. Γκατζής αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Για την περίφραξη του αιγιαλού της παραλίας και τα τυχόν δημόσια κτήματα αρμόδια είναι η κτηματική υπηρεσία Μεσολογγίου του Υπουργείου Οικονομικών προς το οποίο κοιν/ται το παρόν έγγραφό μας με αντίγραφο της ερώτησης.

Η μίσθωση θαλασσίων εκτάσεων και η έκδοση άδειας ίδρυσης για τη λειτουργία μονάδων ιχθ/γειας εντατικής μορφής αποτελεί αποκεντρωμένη αρμοδιότητα του Νομάρχη, σύμφωνα με το Π.Δ. 332/1983. 

Η έκδοση των αναφερομένων αποφάσεων στηρίζεται στην έγκριση και σύμφωνη γνώμη όλων των συναρμοδίων υπηρεσιών (ΥΠΕΧΩΔΕ, ΓΕΝ. ΥΕΝ. ΕΟΤ, Ενάλιες Αρχαιότητες κλπ.), ενώ συνεκτιμάται η γνώμη του Δήμου ή της Κοινότητας, στην περιφέρεια των οποίων ανήκουν οι θαλάσσιες εκτάσεις.

Επισημαίνεται ότι, σύμφωνα με τις διατάξεις της παρ. 3 του άρθρου 15 του ν. 2130/1993, τα μισθώματα που δικαιούται το Δημόσιο από την εκμίσθωση θαλασσίων εκτάσεων για υδατ/γειες, αποδίδονται στο Δήμο ή την Κοινότητα της αντίστοιχης περιφέρειας.

Ο Υπουργός

ΣΤΕΦ. ΤΖΟΥΜΑΚΑΣ"

11. Στην με αριθμό 27/14-10-1996 ερώτηση δόθηκε με το υπ'αριθμ/ 13/8-11-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 27/14.10.1996, που κατέθεσαν οι Βουλευτές κ.κ. Μ. Κωστόπουλος, Β. Μπούτας αναφορικά με το παραπάνω θέμα σας πληροφορούμε ότι στην περιοχή του Δήμου Μάνδρας Αττικής υλοτομήθησαν παρανόμως την τελευταία 10ετία 480 κορμίδια πεύκης σε ημέρες αρχειών και το Δασαρχείο Αιγάλεω υπέβαλε στην Δικαιοσύνη Δέκα (10) Πρωτόκολλα μηνύσεων κατά των παραβατών.

Ο Υπουργός

ΣΤ. ΤΖΟΥΜΑΚΑΣ"

12. Στην με αριθμό 30/14-10-1996 ερώτηση δόθηκε με το υπ'αριθμ. 19133/8-11-1996 έγγραφο από τον Υουργό Ανάπτυξης η ακόλουθη απάντηση:

"Σε απάντηση της υπ'αριθμ. 30/14-10-1996 ερώτησης που κατέθεσαν στην Βουλή των Ελλήνων οι Βουλευτες κ.κ. Σ. Κόρακας και Σ. Παναγιώτου, και σχετικά με τα θέματα που θίγονται σε αυτή και εμπίπτουν στις αρμοδιότητες του Υπουργείου μας σας γνωρίζουμε τα εξής:

1. Η επαρχία Λήμνου έχει ενταχθεί στη ζώνη υψηλών κινήτρων για τα επενδυτικά προγράμματα (επιχορήγηση 50-55% του συνολικού κόστους της επένδυσης και του επιτοκίου δανείου), πρόσφατα δε μειώθηκε το ελάχιστο όριο ένταξης των επενδύσεων στο ν. 1892/1990 στα νησιά του Αιγαίου από 42 εκ. δρχ. σε 10 εκ. δρχ.

2. Οι ΜΜΕ της Λήμνου μπορούν να επωφεληθούν από τα μέτρα του Υποπρογράμματος 4 του ΕΠΒ που υλοποιεί ο ΕΟΜΜΕΧ από 1-1-1996 (βελτίωση λειτουργίας επιμελητηρίων και άλλων συλλογικών φορέων, προώθηση εταιρικής συνεργασίας, προώθηση υπεργολαβίας, ενίσχυση νέων μικρομεσαίων επιχειρηματιών, ανάπτυξη χειροτεχνίας, προώθηση νέων χρηματοοικονομικών μέσων, επιδότηση επιτοκίου).

Το Υποπρόγραμμα έχει πανελλαδικό προϋπολογισμό 22 δισ. δρχ. και οι προτάσεις που εγκρίνονται χρηματοδοτούνται με ποσοστό 50%.

3. Εντός των προσεχών ημερών ολοκληρώνονται οι διαδικασίες επιλογής ενδιάμεσων φορέων για την υλοποίηση ενός ολοκληρωμένου περιφερειακού πολυκλαδικού προγράμματος για τις ΜΜΕ, ύψους 101 δισ. δρχ. από το οποίο οι ΜΜΕ του Αιγαίου μπορούν να χρηματοδοτηθούν με υψηλά ποσοστά για ενέργειες ενίσχυσης της ανταγωνιστικότητας τους.

4. Σύμφωνα με το ν. 2289/1995 επιδοτούνται οι μεταφερόμενες ποσόστητες καυσίμων από και προς το Νησί της Λήμνου, που προορίζονται για την κάλυψη των αναγκών της περιοχής.

5. Με το ΝΔ 136/1946 "Περί Αγορανομικού Κώδικα και τις κατ' εξουσιοδότηση αυτού εκδοθείσες Αγορανομικές Διατάξεις θεσπίζονται μέτρα για την ομαλή λειτουργία της αγοράς.

Για τους παραβάτες των προαναφερθεισών διατάξεων προβλέπονται ποινικές κυρώσεις.

Το υπαίθριο εμπόριο (στάσιμο ή πλανόδιο) διέπεται από τις διατάξεις του νόμου 2323/1995 (ΦΕΚ 145/Α/13.17.1995). Οι όροι και προϋποθέσεις χορήγησης και ανάκλησης των αδειών υπαίθριου εμπορίου, καθορίζονται με την Κ1/2113/6.9.1995 (ΦΕΚ 786/Β/12.9.1995) απόφαση.

Επίσης για το υπαίθριο εμπόριο προβλέπονται υποχρεώσεις παρόμοιες με αυτές του στεγασμένου για την προστασία τόσο των υγιών επιχειρήσεων, όσο και για το καταναλωτικό κοινό.

Για την εξυγίανση των Λαϊκών Αγορών που λειτουργούν σε όλη τη χώρα έχουν εκδοθεί, κατ' εξουσιοδότηση του ίδιου νόμου, οι κανονιστικές πράξεις για την περιοχή Αθηνών Πειραιά (Α2/6813/1995).

Για την λοιπή χώρα έχουν επίσης εκδοθεί κανονιστικές πράξεις από τους κατά τόπου Νομάρχες με τις οποίες ορίζονται αυστηρά κριτήρια για την χορήγηση επαγγελματικών και παραγωγικών αδειών, προκειμένου να αποτραπεί το φαινόμενο εγκατάστασης στις αγορές αυτές πωλητών που διενεργούσαν εμπορία οπωρολαχανικών χωρίς κριτήρια πιστοποίησης της ιδιότητας τους (ψευτο-παραγωγοί κ.λ.) σε βάρος της κατανάλωσης του δημόσιου συμφέροντος και των επιχειρήσεων που λειτουργούσαν νόμιμα.

Ως πρός την απαγόρευση λειτουργίας πολυκαταστημάτων, σούπερ-μάρκετ στο νησί, σημειώνεται ότι, με τις διατάξεις του άρθρου 10 του προαναφερθέντος νόμου 2323/1995, για την ίδρυση υπεραγορών λιανικού εμπορίου προβλέπονται κριτήρια όροι και προϋποθέσεις που περιορίζουν το εμβαδόν επιφάνειας ανάπτυξης των καταστημάτων αυτών για ορισμένες περιοχές της χώρας, μεταξύ των οποίων περιλαμβάνεται και η νήσος Λήμνος.

Η Υπουργός

Β. ΠΑΠΑΝΔΡΕΟΥ"

13. Στην με αριθμ 35/14-10-1996 ερώτηση δόθηκε με το υπ'αριθμ. 15/8-11-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 35/14.10.1996, που κατέθεσαν οι Βουλευτές κ.κ. Σ. Κόρακας, Β. Μπούτας αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Το Υπουργείο Γεωργίας με το αριθμ. 974/Θ/30.8.1996 έγγραφό του έδωσε εντολή στις Διευθύνσεις Αγροτικής Ανάπτυξης της χώρας να προβούν σε εξατομίκευση των ζημιών που έγιναν στη γεωργία από πυρκαγιές κατά το έτος 1996, προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια θα προβείσ τις απαραίτητες ενέργειες για την ένταξη των ζημιών αυτών στο Λειτουργικό Πρόγραμμα "Ανάπτυξη του Τομέα Γεωργίας 1994 -1999" του 2ου Κοινοτικού Πλαισίου Στήριξης ή σε Πρόγραμμα που θα χρηματοδοτηθεί από Εθνικούς Πόρους.

Η Α.Τ.Ε. κατά πάγια τακτική χορηγεί στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες, πυργκαγιές και άλλα αίτια τις απαραίτητες πιστωτικές διευκολύνσεις (αναστολή εξόφλησης των ληξιπρόθεσμων οφειλών, χορήγηση νέων καλλιεργητικών δανείων) για να μπορέσουν ν'αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.

Η αποκέντρωση των πυροσβεστικών οχημάτων κατά τη διάρκεια της αντιπυρικής περιόδου γίνεται σύμφωνα με το άρθρο 25 παρ. 3 του νόμου 998/1979 με απόφαση του Περ/κού Δ/ντή.

Ειδικώτερα:

- Σε όλη τη διάρκεια της αντιπυρικής περιόδου διατίθεται πυρ/κό όχημα πλήρως επανδρωμένο για την προστασία της περιοχής.

- Στην ευρύτερη περιοχή έχουν εκτελεσθεί προκατασταλτικά έργα (δεξαμενές στις Κοινότητες Νέα Ποταμιά-Παρπαριά και 'Αγιος Γάλα, δρόμοι, κλπ) και υπάρχει δυνατότητα προγραμματισμού και εκτέλεση και άλλων συμπληρωματικών έργων.

- Κίνδυνοι πλημμυρών στην περιοχή δεν υπάρχουν. Η έκταση που κάηκε ήταν κυρίως χορτολιβαδική χωρίς την εμφάνιση γεωολογικών φαινομένων (ολισθήσεις-κατολισθήσεις κλπ).

-Οι δασικές εκτάσεις που κάηκαν είναι κηρυγμένες αναδασωτέες με την 1588/4.9.1981 απόφαση του Νομάρχη Χίου διότι η έκταση είχε καεί πάλι κατά το 1981 και δεν έχει αρθεί το αναδασωτέο αυτής.

Οπότε βάσει του νόμου 998/1979, όταν καεί μία δασική έκταση κηρύσσεται αναδασωτέα και απαγορεύεται σ'αυτήν η βόσκηση, για δέκα (10) χρόνια.

Επίσης με τις 1734/8.8.1996 και 1732/8.8.1996 Αποφάσεις της Περιφερειακής Διοίκησης Χίου απαγορεύτηκε το κυνήγι όλων των Θηραμάτων για δύο και ένα χρόνο αντίστοιχα, στις περιοχές της Νήσου Χίου επλήγησαν πρόσφατα από πυρκαγιές.

Ο Υπουργός

ΣΤΕΦ. ΤΖΟΥΜΑΚΑΣ"

14. Στην με αριθμό 37/14-10-1996 ερώτηση δόθηκε με το υπ'αριθμ. 16/8-11-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 37/14/10/1996, που κατέθεσαν οι Βουλευτές κ.κ. Λ. Αυδής, Ο. Κολοζώφ αναφορικά με το παραπάνω θέμα σας πληροφορούμε ότι: Η έκταση του "Πάρκου Ελευθερίας", μέσα στην οποία γίνονται οι εργασίες για την κατασκευή χώρων εξυπηρέτησης των επισκεπτών του "Μεγάρου Μουσικής Αθηνών" δεν προστατεύεται από το Υπ. Γεωργίας δεν χαρακτηρίζεται σαν "'Άλσος" ή "Πάρκο". 'Ομως κατά την ολοκλήρωση των εργασιών του υπογείου χώρου στάθμευσης αυτοκινήτων θα αποκατασταθεί το επιφανειακό έδαφος και θα επαφυτευθούν τα φυτά που έχουν μεταφυτευτεί για αυτό το σκοπό. Σ'αυτήν τη φάση θα προσπαθήσουμε εφ' όσον μας ζητηθεί, με οδηγίες μας να επανασυσταθεί στην ίδια θεση το πράσινο με επιτυχία και να εξασφαλισθεί η ανάπτυξη των δασικών και καλλωπιστικών ειδών.

Ο Υπουργός

ΣΤ. ΤΖΟΥΜΑΚΑΣ"

15. Στην με αριθμό 42/14-10-96 ερώτηση δόθηκε με το υπ' αριθμ. 17/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 42/14.10.96, που κατέθεσε ο Βουλευτής κ. Γ. Καλαντζής αναφορικά με το παραπάνω θέμα σας πληροφορούμε ότι μετά την ένταξη της Χώρας μας στην Ευρωπαϊκή 'Ενωση το Υπουργείο Γεωργίας δεν καθορίζει πλέον τις τιμές των Δημητριακών αφού αυτά υπάγονται στην Ενιαία Κοινή Οργάνωση Αγοράς της Ε.Ε.. Στα πλαίσια αυτής καθορίζονται και οι εγγυημένες τιμές παρέμβασης για την παραγωγή όλων των Σιτηρών. Οι ενιαίες τιμές παρέμβασης που θα ισχύσουν φέτος είχαν αποφασισθεί από το έτος 1992 στα πλαίσια της μεταρρύθμισης της Κοινής Αγροτικής Πολιτικής στον τομέα των αροτραίων καλλιεργειών. Οι παραγωγοί έχουν έγκαιρα ενημερωθεί για τις τιμές παρέμβασης που θα ισχύσουν για την εσοδεία του 1996 οι οποίες είναι ίδιες σε ECU με τις περυσινές (119,19 ECU/TN) με μόνη διαφορά τη νομισματική προσαρμογή. 'Ετσι σε δρχ. η τιμή παρέμβασης για όλα τα σιτηρά είναι 37,16 δρχ/κιλό.

Παρ' όλα αυτά το Υπουργείο Γεωργίας παρακολουθεί χωρίς να μπορεί να παρεμβαίνει στις συναλλαγές που γίνονται μεταξύ των φορέων εμπορίας των Σιτηρών, την εξέλιξη των τιμών της ελεύθερης αγοράς, οι οποίες διαμορφώνονται ανάλογα με την προσφορά και τη ζήτηση του προϊόντος, προκειμένου να διαμορφώσει πλήρη εικόνα του επιπέδου εισοδήματος του παραγωγού. Οι τιμές όμως που διαμορφώθηκαν στο ελεύθερο εμπόριο κατά την εσοδεία του 1995 δεν μπορούν να ληφθούν υπόψη σαν βάση σύγκρισης αφού αυτές ήταν αποτέλεσμα της σημαντικής έλλειψης σιτηρών που παρατηρήθηκε όχι μόνο στο Κοινοτικό αλλά και σε παγκόσμιο επίπεδο. Οι σημερινές δε τιμές καλαμποκιού παρά τη σχετινή φετεινή επάρκεια, διαμορφώθηκαν σε επίπεδα πάνω από την τιμή παρέμβασης (40-42 δρχ./KGR). Σε ορισμένες όμως περιοχές όπου δεν επιτεύχθηκαν αυτές οι τιμές, όπως π.χ. στην Ορεστιάδα, το Υπουργείο Γεωργίας έχει ήδη διατυπώσει αίτημα προς την Ευρωπαϊκή Επιτροπή για λήψη ειδικών εξαγωγικών μέτρων προκειμένου να στηριχθεί καλλίτερα το εισόδημα του παραγωγού και να αποφευχθεί ο κίνδυνος παράδοσης στην παρέμβαση.

Ο τομέας των Δημητριακών όπως και όλοι σχεδόν οι τομείς των αροτραίων καλλιεργειών διέπονται από την Κοινή Αγροτική Πολιτική και κατά συνέπεια εφαρμόζονται οι διατάξεις που θεσπίζουν τις Κοινές Οργανώσεις Αγοράς των επιμέρους προϊόντων. Μέσα σ'αυτά τα πλαίσια το Υπουργείο Γεωργίας μελετά την ανταγωνιστικότητα των διαφόρων καλλιεργειών και ενημερώνει έγκαιρα τους παραγωγούς για τα καθεστώτα (τιμές, ενισχύσεις κ.λπ.) που ισχύουν σε κάθε τομέα.

Ο Υπουργός

ΣΤ. ΤΖΟΥΜΑΚΑΣ"

16. Στην με αριθμό 43/14-10-96 ερώτηση δόθηκε με το υπ' αριθμ. 1009/7-11-96 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 14-10-96 έγγραφό σας, με το οποίο μας στείλατε ερώτηση που κατατέθηκε στη Βουλή με αριθμό 43/14-10-96 από τον Βουλευτή κ. Ιωάννη Δ. Λαμπρόπουλο και με την οποία ζητά να του γνωστοποιηθούν οι ποσότητες ελαιολάδου, σύκων, σταφίδας, φυστικιού και ελιών που έχουν εισαχθεί στη Χώρα μας από 1/1/96 μέχρι 14/10/96 καθώς και οι χώρες προέλευσης αυτών, η αξία τους και τα τελωνεία θέσης σε ανάλωση (εισαγωγής) σας γνωρίζουμε από πλευράς θεμάτων αρμοδιότητας της Γενικής Δ/νσης Τελωνείων ότι, όπως προκύπτει από τα στοιχεία που μας έθεσαν υπόψη τα Τελωνεία και για το χρονικό διάστημα από 1/1/96 έως 14/10/96, εισήχθησαν στη Χώρα μας από τρίτες προς την Ε.Ε. χώρες και τέθηκαν σε ανάλωση, οι ποσότητες που παρατίθενται στους συνημμένους κατά προϊόν πίνακες.

Κατά τη θέση σε ανάλωση των ποσοτήτων αυτών, τηρήθηκαν από τα Τελωνεία όλες οι προβλεπόμενες τόσο από τις εθνικές όσο και από τις κοινοτικές διατάξεις, διατυπώσεις και διαδικασίες (χημικές αναλύσεις - ποιοτικοί και υγειονομικοί έλεγχοι) και κατεβλήθηκαν οι οφειλόμενες επιβαρύνσεις, ενώ από της εξόδου δε των εμπ/των αυτών από τους τελωνειακούς χώρους παύει οποιαδήποτε επ'αυτών τελωνειακή επίβλεψη ή έλεγχος.

Ο Υφυπουργός

Γ. ΔΡΥΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

17. Στην με αριθμό 43/14-10-96 ερώτηση δόθηκε με το υπ' αριθμ. 18/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 43/14/10/96, που κατέθεσε ο Βουλευτής κ. Ι. Λαμπρόπουλος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Η αρμόδια υπηρεσία του Υπ. Γεωργίας δε διαθέτει ακόμη τα ζητούμενα στοιχεία για τη συγκεκριμένη χρονική περίοδο (1/1/96 - 14/10/96) δεδομένου ότι τα στοιχεία ποσοτήτων και αξίας εισαγωγών των προϊόντων (ελαίου, σύκων, σταφίδας, φυστικιών και ελιών) συγκεντρώνονται από τις αρμόδιες Τελωνειακές Αρχές και αποστέλλονται στη Στατιστική Υπηρεσία (Ε.Σ.Υ.Ε.).

Η Τουρκία επέτυχε από το 1980 (Απόφαση 1/80 του Συμβ. Σύνδεσης της 19/9/80) το σταδιακό μηδενισμό των δασμών σε μεγάλο αριθμό προϊόντων, μεταξύ των οποίων οι σταφίδες και τα ξερά σύκα για την είσοδό τους στην Κοινότητα. Ειδικά για τη σταφίδα υπάρχει στην ανωτέρω Απόφαση η δέσμευση της Τουρκίας να σέβεται την ελάχιστη τιμή εισαγωγής σταφίδας που καθορίζει η Κοινότητα την οποία συνήθως δεν τηρεί παραβιάζοντας την τιμή αυτή, ως επί το πλείστον με υπερτιμολογημένα παραστατικά και εισαγωγές στην Κοινότητα μέσω Τρίτων Χωρών (Ελβετία κ.α.). Για εισαγωγές στη Χώρα μας αρμόδιες υπηρεσίες για τον έλεγχο των τιμών αυτών είναι τα Τελωνεία του Κράτους. Η τιμή αυτή ως γνωστό μειώνεται σταδιακά - πλησιάζοντας τις τιμές προσφοράς της Τουρκίας - οπότε καταργείται σε Κοινοτικό επίπεδο το 2.000. Με την Τελωνειακή 'Ενωση και εφόσον εφαρμοσθεί δεν επιτυγχάνεται η Τουρκία κανένα πρόσθετο πλεονέκτημα στις σταφίδες και τα ξερά σύκα για εισαγωγές της στην Κοινότητα.

'Οσον αφορά τα κελυφωτά φυστίκια (ακρόδρυα), με την Τελωνειακή 'Ενωση της Τουρκίας δεν έχει αλλάξει το υφιστάμενο καθεστώς το οποίο διέπεται από συμφωνίες οικονομικές συνεργασίες της Ε.Ε. με τις Τρίτες Χώρες.

Τα φυστίκια υπάγονται στο καθεστώς Κοινής Οργάνωσης Αγοράς στον τομέα των οπωροκηπευτικών σύμφωνα με τον Καν. (ΕΟΚ) 1035/72 όπως τροποποιήθηκε με τον Καν. (ΕΟΚ) 789/89.

Δεδομένου ότι στα πλαίσια της Κοινής Οργάνωσης Αγοράς δεν καθορίζονται τιμές ασφαλείας για το προϊόν, οι τιμές διαμορφώνονται ελεύθερα.

Στα πλαίσια των ανωτέρω Κανονισμών προβλέπονται ειδικά μέτρα για τους καρπούς με κέλυφος που αφορούν τη χορήγηση ενισχύσεων για:

- σύσταση οργανώσεων παραγωγών

- κατ' αποκοπή ενίσχυση του κεφαλαίου κίνησης

- ενισχύσεις σε προγράμματα δεκαετούς διάρκειας για βελτίωση της ποιότητας και εμπορίας των διακινουμένων προϊόντων.

Σύμφωνα με τη φυτοϋγειονομική μας νομοθεσία Π.Δ. 332/29/8/95 ΦΕΚ 178 Α' "Μέτρα προστασίας κατά την εισαγωγή στη Χώρα ή μέσω αυτής σε άλλο κράτος μέλος της Ευρωπαϊκής 'Ενωσης Οργανισμών επιβλαβών για τα φυτά ή τα φυτικά προϊόντα και κατά της εξάπλωσής τους στο εσωτερικό της, σε συμμόρφωση προς την Οδηγία 77/93/ΕΟΚ του Συμβουλίου", τα αναφερόμενα προϊόντα (ελαιόλαδο, ξερά σύκα, σταφίδα, φυστίκια και επιτραπέζιες ελιές) δεν υπόκεινται σε φυτοϋγειονομικό έλεγχο, ούτε απαιτείται η προσκόμιση πιστοποιητικού φυτοϋγείας της χώρας προέλευσης.

Στα φορτία όμως που εισάγονται από Τρίτες Χώρες διενεργείται ποιοτικός και φυτοϋγειονομικός έλεγχος από τις αρμόδιες Υπηρεσίες του Υπ. Γεωργίας.

Σε όσα φορτία κατά τον έλεγχο διαπιστώνεται ότι δεν πληρούν τους όρους της Ελληνικής Νομοθεσίας όσον αφορά τις φυτοϋγειονομικές διατάξεις, τη σήμανση, την ποιότητα και τη συσκευασία, απορρίπτονται και επιστρέφονται στη χώρα προέλευσής τους, πράγμα που γίνεται συχνά.

Παράλληλα σε περιπτώσεις παραπλανητικής σήμανσης (π.χ. Τουρκικά σύκα που εμφανίζονται ως Ελληνικά) πέραν της απόρριψης των φορτίων, οι εισαγωγές παραπέμπονται στην επιτροπή επιβολής κυρώσεων όπως προβλέπεται από την 381185/94 απόφαση του Υπ. Γεωργίας (έχει επιβληθεί πρόστιμο εκ. δρχ. 3.000.000 στην εταιρία AGROBIM A.E. που έχει έδρα την Καλαμάτα για εισαγωγή σύκων από Τουρκία τα οποία είχαν σημανθεί ως Ελληνικά, πράγμα που αποθάρρυνε άλλους εισαγωγείς για παρόμοιες ενέργειες).

Το εισόδημα των σταφιδοπαραγωγών προστατεύεται με τη στρεμματική ενίσχυση - που αναλογικά είναι πολλαπλάσια της τιμής παραγωγού - και αποτελεί σήμερα την κύρια πηγή εισοδήματός τους. Πέρα απ' αυτήν υπάρχουν σημαντικά Κοινοτικά προγράμματα για τη βελτίωση της ανταγωνιστικότητας και την προώθηση των προϊόντων τόσο για τις σταφίδες όσο και για τα ξερά σύκα. Επιπρόσθετα αναφέρεται ότι η Μεσσηνία παράγει Κορινθιακή σταφίδα, στην οποία η Χώρα μας, ως γνωστόν έχει μονοπώλιο, η οποία ελάχιστα επηρεάζεται από τις διεθνείς τιμές της σουλτανίνας.

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 52/15/10/96 ερώτηση δόθηκε με το υπ' αριθμ. 10/8-11-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 52/15-10-96 που κατέθεσε στη Βουλή ο Βουλευτής κ. Αντώνιος Φούσας, παρακαλούμε να πληροφορήσετε τον κ. Βουλευτή σε θέματα της αρμοδιότητάς μας τα εξής:

Τα έργα υποδομής για την εγκατάσταση των καταυλισμών έχουν ολοκληρωθεί και συγκεκριμένα μέχρι στιγμής έχουν υπερκαληφθεί οι ανάγκες προσωρινής στέγασης των κατοίκων της επαρχίας Κόνιτσας με τη μεταφορά και εγκατάσταση 235 containers.

Στην περίπτωση όμως που στο μέλλον θα υπάρξουν νέοι δικαιούχοι, το Υπουργείο ΠΕ.ΧΩ.Δ.Ε. θα ανταποκριθεί στα αιτήματα των δικαιούχων με σκοπό την αποκατάσταση των σεισμοπλήκτων το συντομότερο δυνατόν.

Το Γραφείο Αποκατάστασης Σεισμοπλήκτων (ΤΑΣ) με έδρα την Κόνιτσα έχει στελεχωθεί με έμπειρο τεχνικό προσωπικό και λειτουργεί με εντατικούς ρυθμούς. Συγκεκριμένα από την Υπηρεσία Αποκατάστασης Σεισμοπλήκτων Β.Ελλάδας (ΥΑΣΒΕ) έχει διατεθεί μια Πολ. Μηχ/κός, που ασκεί καθήκοντα προϊσταμένης καθώς και μία υπάλληλος διοικητικός.

Παράλληλα από τον ΤΑΣ Γρεβενών έχουν διατεθεί δύο τεχνικοί υπάλληλοι και τέσσερις από τον ΤΑΣ Κοζάνης και ΤΑΣ Πτολεμαϊδας.

'Ολοι οι ανωτέρω ασχολούνται με την οργάνωση και τη λειτουργία του ΤΑΣ, που συνίσταται στον έλεγχο των ζημιών και την προώθηση των διαδικασιών αποκατάστασής τους.

Εξάλλου και από την Υπηρεσία Αποκ/σης Σεισμοπλήκτων (ΥΑΣ), με έδρα την Αθήνα μεταβαίνουν κλιμάκια, που συμβάλλουν στο ανωτέρω έργο.

Στον ΓΑΣ Κόνιτσας απασχολούνται και άλλοι υπάλληλοι, κυρίως διοικητικοί, που ανήκουν σε άλλες υπηρεσίες του νομού.

Επιπρόσθετα σας πληροφορούμε ότι τουλάχιστον προς το παρόν δεν προβλέπεται αύξηση της τιμής των δανείων για ανακατασκευή ή αυτοστέγαση.

Η χορήγση της δωρεάν κρατικής αρωγής για δάνεια ανακατασκευής, αυτοστέγασης ή επισκευής η οποία ορίζεται από 30-33% και σκοπό έχει την κάλυψη διαφόρων εξόδων σας πληροφορούμε ότι είναι η ίδια για όλα τα Προγράμματα Αποκατάστασης Σεισμοπλήκτων του Υ.ΠΕ.ΧΩ.Δ.Ε..

Επίσης τα δάνεια που χορηγούνται στους δικαιούχους είναι άτοκα το δε Υπουργείο Οικονομικών έχει ήδη παράσχει την εγγύηση του Δημοσίου για την εξασφάλιση των Τραπεζών.

Ο Υπουργός

Κ. ΛΑΛΙΩΤΗΣ"

19. Στην με αριθμό 53/15-10-96 ερώτηση δόθηκε με το υπ'αριθμ. 1478/8-11-96 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 53/15-10-96 που κατατέθηκε στη Βουλή των Ελλήνων από τον Βουλευτή κ. Βασ. Κορκολόπουλου σας γνωρίζουμε τα ακόλουθα:

Στα πλαίσια του προγράμματος αξιοποίησης των Ι.Π. ΚΑΙΑΦΑ η εργολαβία ανακαίνισης του ξενοδοχείου ΟΛΥΜΠΙΑ η οποία ξεκίνησε το 1988 και διεκόπη λόγω έλλειψης πιστώσεων ολοκληρώνεται μετά την εξεύρευση των απαραίτητων πόρων από το Π.Δ.Ε. που έγινε το τελευταίο έτος, έχουν δε απορροφηθεί δρχ. 226.000.000.

Υπάρχει πρόθεση του Ε.Ο.Τ. στο Εθνικό σκέλος του Β'Κ.Π.Σ. (Τουρισμός και Πολιτισμός Μέτρο 1.2) να προωθήσει το έργο "Βελτίωση - Επέκταση Τουριστικών Εγκαταστάσεων Λουτρόπολης ΚΑΙΑΦΑ" με προϋπολογισμό 1.000 εκ. δρχ. και όπου σύμφωνα με το Τεχνικό Δελτίο που έχει συνταχθεί προβλέπεται εκτός από την ανακαίνιση του Ξενοδοχείου ΟΛΥΜΠΙΑ και η πλήρης ανακαίνιση του Ξενοδοχείου ΓΕΡΑΝΙΟ και ο εκσυγχρονισμός των εγκαταστάσεων του Υδροθεραπευτηρίου. Η έγκριση της οριστικής ένταξης του έργου θα αποτελέσει θέμα της επόμενης επιτροπής παρακολούθησης που θα γίνει εντός του έτους.

Μετά τα ανωτέρω είναι σαφές ότι ο Ε.Ο.Τ. δεν αδιαφόρησε για την εκτέλεση του έργου και την αξιοποίηση της περιοχής αλλά μάλιστα προσπάθησε να εξασφαλίσει τις απαιτούμενες πιστώσεις από τους εθνικούς πόρους όπου ήταν δυνατόν και με την ένταξή του στο Β'Κ.Π.Σ.

Η Υπουργός

ΒΑΣΩ ΠΑΠΑΝΔΡΕΟΥ"

20. Στην με αριθμό 58/15-10-96 ερώτηση δόθηκε με το υπ'αριθμ. 20/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 58/15-10-96, που κατέθεσε ο Βουλευτής κ. Β. Κορκολόπουλος, αναφορικά με το παραπάνω θέμα σας πληροφορούμε ότι:

Ο τομέας των δημητριακών (καλαμπόκι-σίτος κ.λπ.) όπως και όλοι σχεδόν οι τομείς των αροτραίων καλλιεργειών διέπονται από την Κοινή Αγροτική Πολιτική και κατά συνέπεια εφαρμόζονται οι διατάξεις που θεσπίζουν τις Κοινές οργανώσεις Αγοράς των επιμέρους προϊόντων. Μέσα σ'αυτά τα πλαίσια το Υπουργείο Γεωργίας, μελετά την ατναγωνιστικότητα των διφόρων καλλιεργειών και ενημερώνει έγκαιρα τους παραγωγούς για τα καθεστώτα (τιμές, ενισχύσεις κ.λπ.) που ισχύουν σε κάθε τομέα.

Με το νέο καθεστώς του βαμβακιού που ισχύει από την περίοδο 1995/96 καθορίστηκε αύξηση της Μέγιστης Εγγυημένης Ποσότητας (Μ.Ε.Π.) από 701.000 τόννους σε 1.031.000 με δυνατότητα αύξησης υπό προϋποθέσεις τους 1.120.000 τον. που κατανεμήθηκε σε 782.000 τον. για την Ελλάδα και 249.000 τόννους για την Ισπανία (σχέση 3,14 προς 1), έναντι της αρχικής κατανομής των 582.500 τόννων για την Ελλάδα και 172.500 τόν. για την Ισπανία. (σχέση 3,06 προς 1).

Το Υπουργείο Γεωργίας ουδέποτε έπαυσε να επιδιώκει τη βελτίωση του καθεστώτος για τη χώρα μας σε όλα τα επίπεδα και όργανα διαπραγμάτευσης.

'Ηδη ετέθη εκ νέου στο πρόσφατο Συμβούλιο Υπουργών Γεωργίας το θέμα της αύξησης των κοινοτικών κονδυλίων για τον τομέα, το θέμα της αύξησης της Μ.Ε.Π. καθώς και της απευθείας χορήγησης της ενίσχυσης στους παραγωγούς.

Η Κορινθιακή σταφίδα αποτελεί στην παγκόσμια αγορά ελληνικό μονοπώλιο. Η ζήτησή της είναι ανελαστική και οι αυξομειώσεις της παραγωγής μας έχουν ως συνέπεια μεγάλη διακύμανση της τιμής της. Η αύξηση της τιμής της όμως έχει σαν αποτέλεσμα τη μείωση της κατανάλωσής της, εξαιτίας της χρήσης υποκατάστατων (σουλτανίνες, ξερά φρούτα) στα προϊόντα που χρησιμοποιείται (κέικ, σταφιδόψωμα) έτσι κατά την περσινή περίοδο που η παραγωγή μας ήταν μικρή (33 χιλ. τόν.), εξαιτίας ζημιών από βροχοπτώσεις και παγετό, οι τιμές μεν έφθασαν στα ύψη (μέχρι 500 δρχ./κιλό), ενώ οι εξαγωγές μειώθηκαν κατά 5,5 χιλ. τον. (από 32,5 σε 27,0 χιλ. τόν.) έναντι της προηγούμενης χρονιάς που τόσο οι τιμές, όσο και η παραγωγή ήταν μέτρια (43 χιλ. τον.) και είχαμε και 2,5 χιλ. τον. αποθέματα. Κατά τη φετεινή περίοδο που η παραγωγή είναι σχετικά μεγάλη (53 χιλ. τον.) οι τιμές κυμαίνονται στα επίπεδα της σουλτανίνας (160-170 δρχ.) και είναι πάνω από τις τιμές αποθεματοποίησης (140-150 δρχ.)

'Οπως είναι όμως γνωστό, το κύριο εισόδημα των σταφιδοπαραγωγών προέρχεται από τη στρεμματική ενίσχυση η οποία αναλογικά είναι πολλαπλάσια της τιμής παραγωγού της σταφίδας, ήτοι 96.740 δρχ./στρεμ. για φέτος. Ως εκ τούτου για μια μέση απόδοση 250 κιλών/στρ. περίπου που αναμένεται κατά τη φετεινή περίοδο αναλογεί ενίσχυση 380 δρχ./κιλό περίπου από κοινοτική ενίσχυση που μαζί με τις 160 δρχ./κιλό τουλάχιστον από τη διάθεση της σταφίδας δίνει συνολική τιμή πάνω από 540 δρχ./κιλό. Η τιμή αυτή κρίνεται ως ικανοποιητική, καθότι είναι διπλάσια έως τριπλάσια έως τριπλάσια αυτής των σταφυλιών προς οινοποίηση (40-60 δρχ./κιλό) και πάνω από τη μέση τιμή επιτραπεζίων σταφυλιών (120 δρχ./κιλό) - (1 κιλό σταφίδες= 4 κιλά νωπά σταφύλια).

Με την αναμόρφωση όμως της ΚΟΑ των Μεταπ/νων Οπωρ/κών που ήδη συνετελέσθη το κοινοτικό καθεστώς της σταφίδας παρέμεινε όπως είχε.

Η Α.Τ.Ε. σύμφωνα με πάγια τακτική της παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν'ανταποκριθούν στις υποχρεώσεις τους στην ΑΤΕ λόγω εκτάκτων γεγονότων (δυσμενείς καιρικές συνθήκες, ασυνήθιστες μεταβολές τιμών κ.λπ.), τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοιηκητή της Τράπεζας της Ελλάδος, ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί από τα εισοδήματα της εκμετάλλευσης που ζημιώθηκε.

Σύμφωνα με τα παραπάνω μπορούν ν'αντιμετωπίσουν και οι αγρότες του νομού Ηλείας που καλλιεργούν βαμβάκι, καλαμπόκι και σταφίδα και αντιμετωπίζουν προβλήματα στη διάθεση των προϊόντων τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

21. Στην με αριθμό 80/15-10-96 ερώτηση δόθηκε με το υπ'αριθμ. 21/8-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 80/15-10-96, που κατέθεσε ο Βουλευτής κ. K. Σπυριούνης, αναφορικά με το παραπάνω θέμα σας πληροφορούμε ότι έχουν περιέλθει σε γνώση μας ορισμένες καταγγελίες για απάτη στον τομέα του κρασιού και σε κάθε περίπτωση γίνεται διερεύνηση αυτών από το αρμόδιο Τμήμα του Υπουργείου σύμφωνα με τις προβλεπόμενες διαδικασίες, ώστε να καταλογισθούν τυχόν ευθύνες και να ανακτηθούν τα χρηματικά ποσά που έχουν καταβληθεί.

Ο Οργανισμός Ελέγχου Ενισχύσεων Ελαιολάδου (Ο.Ε.Ε.Ε.) είναι η Υπηρεσία η οποία είναι επιφορτισμένη να διενεργεί τους ελέγχους των κοινοτικών επιδοτήσεων στην παραγωγή και την κατανάλωση ελαιολάδου σύμφωνα με τον ιδρυτικό Καν. ΕΟΚ 2262/84 και τα Προεδρικά Διατάγματα 222/85 και 539/88.

Κατά την περίοδο 1994/95 ο Ο.Ε.Ε.Ε. πραγματοποίησε τους παρακάτω επιτόπιους ελέγχους, στα πλαίσια των αρμοδιοτήτων του που απορρέουν από την Εθνική και Κοινοτική Νομοθεσία:

- Ελέγχους σε 835 ελαιοτριβεία από τα 2.783 αναγνωρισμένα ελαιοτριβεία της χώρας, ήτοι ποσοστό 30%.

- Ελέγχους στα ελαιοκτήματα 5.709 ελαιοπαραγωγών από τους 686.014 συνολικά 'Ελληνες ελαιοπαραγωγούς, ήτοι ποσοστό 0,83%.

- Διαχειριστικούς ελέγχους σε 41 Οργανώσεις Παραγωγών (Ενώσεις Αγροτικών Συνεταιρισμών) σε σύνολο 81, ήτοι ποσοστό 50,6%.

- Ελέγχους σε 211 αναγνωρισμένες τυποποιητικές μονάδες, ήτοι ποσοστό 100%, καθώς επίσης και δειγματοληψίες τυποποιημένου ελαιολάδου σε όλες τις Τυποποιητικές Μονάδες.

Για την ερχόμενη ελαιοκομική περίοδο 1996/97 ο Ο.Ε.Ε.Ε. έχει προγραμματίσει ελέγχους ως εξής:

- Ελαιοτριβεία, 850 από τα 2.300 που προβλέπεται ότι θα λειτουργήσουν, ήτοι ποσοστό 37%.

- Οργανώσεις παραγωγών, 45 από τις 81, ήτοι ποσοστό 55,5%.

- Παραγωγοί, 5.375 από τους 560.000 που προβλέπεται ότι θα κάνουν αίτηση ενίσχυσης, ήτοι ποσοστό 0,96%.

- 'Ενωση Οργανώσεων Παραγωγών (ΕΛΑΙΟΥΡΓΙΚΗ).

- Τυποποιητικές Μονάδες, 93 στις 93 που προβλέπεται ότι θα λειτουργήσουν, ήτοι ποσοστό 100%, καθώς και δειγματοληψίες τυποποιημένου ελαιολάδου στο σύνολο των Μονάδων.

Τα αποτελέσματα των ελέγχων του Ο.Ε.Ε.Ε., από την ελαιοκομική περίοδο 1990/91 μέχρι σήμερα, παρουσιάζονται συνοπτικά στους συνημμένους πίνακες Α,Β,Γ,Δ, Ε.

Συγκεκριμένα:

- Στον Πίνακα A αναφέρονται οι συνολικές ποσότητες τυποποιημένου ελαιολάδου για τις οποίες ο Ο.Ε.Ε.Ε. εισηγήθηκε στο Υπουργείο Γεωργίας τη μη αναγνώριση του δικαιώματος ενίσχυσής τους στην κατανάλωση. Ειδικότερα, την περίοδο 93/94 εισηγήθηκε την περικοπή 18.254.143 κιλών ελαιολάδου από 104 Τυποποιητικές Μονάδες και την περίοδο 94/95 την περικοπή 23.050.436 κιλών ελαιολάδου από 100 Τυποποιητικές Μονάδες.

- Στον Πίνακα Β αναφέρονται, ανά περίοδο εμπορίας, οι 27 Τυποποιητικές Μονάδες, έλεγχοι των οποίων διαβιβάσθηκαν στις Εισαγγελικές Αρχές της χώρας για περαιτέρω ποινική διερεύνηση.

- Στον Πίνακα Γ αναφέρονται οι 9 έμποροι ελαιολάδου, έλεγχοι των οποίων διαβιβάσθηκαν στις Εισαγγελικές Αρχές για περαιτέρω ποινική διερεύνηση, κατά την περίοδο 94/95.

- Στον Πίνακα Δ αναφέρεται ο συνολικός αριθμός των ελαιοτριβείων, ανα περίοδο, για τα οποία ο Ο.Ε.Ε.Ε. εισηγήθηκε προς το Υπουργείο Γεωργίας διοικητικές κυρώσεις (άρσεις αναγνώρισης και χρηματικά πρόστιμα).

- Στον Πίνακα Ε αναφέρονται τα 38 ελαιοτριβεία, έλεγχοι των οποίων διαβιβάστηκαν στις Εισαγγελικές Αρχές για περαιτέρω ποινική διερεύνηση, κατά την ελαιοκομική περίοδο 94/95.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

22. Στην με αριθμό 82/16.10.96 ερώτηση δόθηκε με το υπ' αριθμ. 29/.11.96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθ. 82/16.10.96, πο κατέθεσε ο Βουλευτής κ. Ν. Νικολόπουλος αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Οι προτεινόμενες πιστώσεις στον προϋπολογισμό του έτους 1997 τόσο για το πρόγραμμα Πρόωρης Σύνταξης Αγροτών, όσο και σ'αυτό της εξισωτικής υπερκαλύπτουν αφενός τη δαπάνη πληρωμής όλων των μέχρι σήμερα ενταγμένων στα πρόγραμμα και αφετέρου με τις παραπάνω πιστώσεις διασφαλίζεται η πληρωμή όλων όσων θα επιθυμούσαν να ενταχθούν στα προγράμματα το έτος 1997.

Το Εθνικό 'Ιδρυμα Αγροτικής 'Ερευνας (ΕΘΙΑΓΕ) μετά από μακρές συζητήσεις εξειδικευμένων επιστημόνων και μακροχρόνιο διάλογο με εμπλεκόμενους φορείς (μέσα και έξω απότ ο ΕΘΙΑΓΕ) και ύστερα από συζητήσεις και αποφάσεις του Διοικητικού του Συμβουλίου, εκπόνησε νέο οργανόγραμμα, η έκδοση του οποίου βρίσκεται σε εξέλιξη, ώστεμέσα από ένα ορθολογικά αποκεντρωμένο θεσμικό πλαίσιο για την αγροτική έρευνα και τεχνολογία, να δίνει λύσεις στις απαιτήσεις της Εθνικής Αγροτικής Οικονομίας εναρμονισμένο με την αγροτική ερευνητική πολιτική της Ε.Ε.

Επίσης έχει προβεί σε σειρά μέτρων, για τη ρύθμιση θεμάτων ερευνητικού και λοιπού προσωπικού, ώστε απρόσκοπτα και χωρίς τριβές να εκτελούνται τα πάσης φύσεως ερευνητικά προγράμματα.

Τέλος, επιδιώκει στενότερη συνεργασία με τις υπηρεσίες του Υπουρείου Γεωργίας για καλύτερη εξυπηρέτηση των Ελλήνων Αγροτών.

Οι Οργανισμοί Καπνού και Βάμβακος πέραν της τεχνικής και ερευνητικής τους αποστολής μέχρι σήμερα είναι παράλληλα και ελεγκτικοί οργανισμοί που διασφαλίζουν την καταβολή της κοινοτικής πριμοδότησης σε χιλιάδες παραγωγούς.

Τα οποιαδήποτε ενδεχομένως προβλήματα που παρουσιασθούν στα πλαίσια της αναδιάρθρωσης όλων των υπηρεσιών που εποπτεύονται απ' το Υπουργείο Γεωργίας, μεταξύ αυτών και οι Οργανισμοί Καπνού και Βάμβακος θα αντιμετωπισθούν κατά τον καλύτερο τρόπο και χωρίς καμιά επίπτωση τόσο στις εργασιακές σχέσεις του προσωπικού τους όσο και στη συνεχιζόμενη καταβολή των κοινοτικών πριμοδοτήσεων.

Ο Υπουργός

ΣΤΕΦ. ΤΖΟΥΜΑΚΑΣ"

23. Στην με αριθμό 88/16.10.96 ερώτηση δόθηκε με το υπ' αριθμ. 30/8.11.96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αρ.88/16.10.96, που κατέθεσαν οι Βουλευτές κ.κ. Μπούτας, Β., Κανταρτζής Α., Γκατζής Ν., Παναγιώτου Σ., αναφορικά με το παραπάνω θέμα, σας πληροφορούμε ότι:

Το Υπουργείο Γεωργίας πάντοτε επεδίωκε και εξακολουθεί να επιδιώκει, την βελτίωση του καθεστώτος του βαμβακιού με συνεχείς παρεμβάσεις του σε όλα τα Κοινοτικά όργανα διαπραγμάτευσης. 'Ηδη ετέθη εκ νέου στο πρόσφατο Συμβούλιο Υπουργών Γεωργίας το θέμα της αίτησης των κονδυλίων για τον τομέα, το θέμα της αίτησης της Μέγιστης Εγγυημένης Ποσότητας (ΜΕΠ) καθώς και της απευθείας χορήγησης της ενίσχυσης στους παραγωγούς. 

'Οσον αφορά το άτυπο παράρτημα Β'., το Υπουργείο, προκειμένου να διασφαλίσει και αμείψει την καλή ποιότητα του βαμβακιού, εξήτασε λεπτομερώς το θέμα σε ευρεία σύσκεψη όλων των ενδιαφερομένων φορέων και Υπηρεσιών. Ζήτησε δε από τους εμπλεκομένους φορείς να στείλουν εγγράφως τις απόψεις τους επ' αυτού έτσι ώστε να προβεί στον επαναπροσδιορισμό των συντελεστών του παραρτήματος σύμφωνα με τα δεδομένα της αγοράς.

Επίσης λόγω των αντίξοων καιρικών συνθηκών που σημειώθηκαν εφέτος σε πολλες βαμβκοπαραγωγικές περιοχές της χώρας οδηγούμεθα στην εκτίμηση ότι θα υπάρξει μειωμένη παραγωγή εν σχέσει με την αρχικά αναμενόμενη του 1.220.000 τον. γεγονός που θα οδηγήσει σε μείωση της τελικής συνυπευθυνότητας και κατά συνέπεια σε αύξηση της τελικής ελάχιστης τιμής παραγωγού.

Ο Υπουργός

ΣΤΕΦ.ΤΖΟΥΜΑΚΑΣ"

24. Στην με αριθμό 94/16.10.96 ερώτηση δόθηκε με το υπ' αριθμ. 31/8.11.96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 94/16.10.96, που κατέθεσε ο Βουλευτής κ. Δ. Σιούφας αναφορικά με το παραπάνω θέμα σας πληροφορούμε ότι:

Με εντολή του Υπουργείου Γεωργίας προς τις Νομαρχιακές Αυτοδιοικήσεις συστάθηκαν πενταμελείς επιτροπές επανεκτίμησης της ηρτημένης εσοδείας βαμβακιού, λόγω των δυσμενών καιρικών συνθηκών που έπληξαν πρόσφατα πολλές περιοχές της χώρας μας.

Μετα τον επαναπροσδιορισμό της παραγωγής και εφόσον υπάρχει σημαντική διαφορά εν σχέσει με την αρχική εκτίμηση, το Υπουργείο σκοπεύει να θέσει το θέμα στα διάφορα Κοινοτικά όργανα με στόχο να επιτύχει επανακαθορισμό της συνυπευθυνότητας βάσει των νέων στοιχείων, βελτιώνοντας το εισόδημα των παραγωγών.

Στις περιπτώσεις εκείνες κατά τις οποίες ορισμένες εκ/κές επιχειρήσεις δεν κατέβαλλαν είτε το συμπληρωματικό ποσό που ποροέκυψε στο τέλος της περιόδου 1995/96 είτε άφησαν εντελώς απλήρωτους τους παραγωγούς, παρακρατήθηκαν οι εγγυητικές τους επιστολές από τον Οργανισμό Βάμβακος αφ' ενός και αφ' ετέρου δεν επετράπη σ'αυτές να λειτουργήσουν κατά την τρέχουσα περίοδο 1996/97. Για την περίπτωση δε των εντελώς απλήρωτων παραγωγών θα ληφθούν μέτρα ώστε το θέμα τους να επιλυθεί πολύ σύντομα.

Πέρα από τα προβλεπόμενα μέχρι πέρυσι στην Διϋπουργική Απόφαση 31100/25.10.95 για τον έλεγχο του εισκομιζομένου προϊόντος (Α/βάθμιες επιτροπές παραλαβής, Β/βάθμιες επιτροπές επανελέγχου, λοιποί έλεγχοι) με τις τροποποιήσεις που ίσχυσαν από τη φετεινή περίοδο ενισχύθηκε περαιτέρω το σύστημα ελέγχου με μέτρα όπως η απαίτηση ειδικού συμβολαιογραφικού πληρεξουσίου, που καλύπτει μόνο ένα πρόσωπο, για τις περιπτώσεις μη αυτοπρόσωπης παράδοσης σύσπορου βαμβακιού.

Βασικός στόχος του μέτρου αυτού ήταν να περιοριστεί στο ελάχιστο η δυνατότητα των μεσιτών να προβούν ενδεχομένως σε παράδοση πλασματικών ποσοστήτων σύσπορου βαμβακιού, συμπληρώνοντας το περιθώριο παραγωγής που υπάρχει δηλώσεις καλλιέργειας, εν αγνοία των παραγωγών, με αποτέλεσμα την είσπραξη μη δικαιούμενων Κοινοτικών ενισχύσεων και μάλιστα για μη υπαρκτές ποσότητες.

Σύμφωνα με την ισχύουσα Εθνική Νομοθεσία ο Φ.Π.Α. επιστρέφεται και για το ποσό της παρακρατηθείσης συνυπευθυνότητας. Περιπτώσεις κατά τις οποίες δεν έγινε επιστροφή Φ.Π.Α., για το ως άνω ποσό, οφείλονται προφανώς σε λανθασμένες ενέργειες των ιδίων των παραγωγών που δεν προσκόμισαν στη Δ.Ο.Υ. τα απαραίτητα παραστατικά που απεδείκνυαν το ποσό συνυπευθυνότητας που τους είχε επιβληθεί.

Ο Υπουργός

ΣΤ.ΤΖΟΥΜΑΚΑΣ"

25. Στην με αριθμό 206/23.10.96 ερώτηση δόθηκε με το υπ' αριθμ. 35699/6.11.96 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση του υπ' αριθμ.206/23.10.96 εγγράφου σας με το οποίο κοινοποιείται ερώτηση του Βουλευτού κ. Η. Βεζδρεβάνη σας γνωρίζουμε τα εξής:

Τα αυξημένα κίνητρα του αναπτυξιακού νόμου 1892/90 όπως τροποποιήθηκε και συμπληρώθηκε που θεσπίσθηκαν για την Θράκη υπαγορεύτηκαν από την ιδιαίτερη γεωγραφική θέση και τις ειδικές αναπτυξιακές ανάγκες της περιοχής αυτής για εθνικούς λόγους.

Για τον ίδιο σκοπό θεσπίσθηκαν και αρκετά υψηλά κίνητρα, ήτοι ποσοστό επιχορήγησης 40%, για τις επενδυτικές δραστηριότητες στις ακριτικές περιοχές της Ηπείρου και σε απόσταση 20 χιλ. από τα σύνορα στις οποίες περιλαμβάνονται και αυτές στον Ν.Θεσπρωτίας.

'Οσον αφορά το θέμα που θέτει η ερώτηση για την ανάγκη θέσπισης ευνοϊκότερων κινήτρων γαι τις υπόλοιπες περιοχές του Ν. Θεσπρωτίας αυτό είναι δυνατόν να εξετασθεί μέσω των εξουσιοδοτικών διατάξεων του Ν.1892/90 που προβλέπουν τον καθορισμό με διυπουργικές αποφάσεις ειδικών ζωνών μέσα στις οποίες ισχύουν αυξημένα κίνητρα, προκειμένου να αντιμετωπισθούν τα αναπτυξιακά προβλήματα των περιοχών αυτών αλλά όχι σε επίπεδο ανταγωνισμού με άλλες γεωγραφικές περιοχές.

Ο Υπουργός

Γ.ΠΑΠΑΝΤΩΝΙΟΥ"

26. Στην με αριθμό 230/96 ερώτηση δόθηκε με το υπ' αριθμ. 1696/8.11.96 έγγραφο από τον Υπουργό Εξεωτερικών η ακόλουθη απάντηση:

" Απαντώντας στην υπ'αριθμ. 230/96 ερώτηση που κατέθεσε στη Βουλή ο Βουλευτής και. Αντ.Φούσας, σας πληροφορούμε:

Η μαζική έξοδος από την Αλβανία ατόμων, ελληνική και μη καταγωγής προς αναζήτηση καλύτερης τύχης στην Ελλάδα αρχίσε, όπως είναι γνωστό, το 1990.

Η Κυβέρνηση από το 1993 μέχρι σήμερα άσκησε έναντι της Αλβανίας μία σταθερή πολιτική, η οποία αποσκοπούσε στην κατοχύρωση των δικαιωμάτων της ελληνικής Μειονότητας και στη δημιουργία κλίματος καλής γειτονίας και συνεργασίας, προς όφελος της ειρήνης και σταθερότητας στην περιοχή.

Ιδιαίτερα μετά το Μάρτιο του 1995, και αφού προηγουμένως είχαμε επιτύχει την απελευθέρωση των ηγετικών στελεχών της "ΟΜΟΝΟΙΑΣ", άρχισε μία νέα περίοδος στις ελληνο-αλβανικές σχέσεις, η οποία βασίζεται στις ανωτέρω αρχές και προβάλλεται σταθερά έναντι της Αλβανίας, ανεξάρτητα του κόμματος ή της Κυβέρνησης, που βρίσκεται στην εξουσία εκεί. Χάρις στην πολιτική αυτή κατέστη δυνατή η ουσιαστική διεύρυνση των εκπαιδευτικών δικαιωμάτων της ελληνικής Μειονότητας με την ίδρυση τον περασμένο Σεπτέμβριο ελληνικών τάξεων, για πρώτη φορά ύστερα από 50 χρόνια στο Δέλβινο, Αργυρόκαστρο και Αγίους Σαράντα. Εξάλλου, στο υπογραφέν τον Μάρτιο του 1996 "Σύμφωνο Φιλίας και Συνεργασίας" μεταξύ των δύο χωρών, περιέχονται σαφείς δεσμεύσεις για τον σεβασμό των ανθρωπίνων και μειονοτικών δικαιωμάτων.

Παράλληλα, η Κυβέρνηση απεδύθη σε μία προσπάθεια εκτέλεσης βασικών έργων υποδομής, στις περιοχές της ελληνικής Μειονότητας, σε συνεργασία με τις αλαβανικές αρχές για τη βελτίωση της υποδομής των περιοχών αυτών, με έργα ύδρευσης, αποχέτευσης, κατασκευής δρόμων, ηλεκτρισμού κ.λπ. Προέβη δε και στη λήψη μέτρων, όπως η αθρόα χορήγηση θεωρήσεων μακράς διαρκείας και για πολλά ταξίδια στους ομογενείς, ούτως ώστε να είναι δυνατή η όσο το δυνατόν συχνότερη μετάβασή τους στους τόπους καταγωγής τους, για να μην απωλέσουν τους δεσμούς τους με αυτούς και για να συμβάλουν στην οικονομική τους ανάπτυξη.

Επιπλέον, τόσο κατάτις περιόδους των διακοπών θέρους, Χριστουγέννων και Πάσχα, όσο καικατά το διάστημα πριναπό το δημοψήφισμα του Νοεμβρίου 1994, των βουλευτικών εκλογών του Μαίου 1996 και των τοπικών εκλογών του Οκτωβίου 1996, οι ελληνικές Αρχές έδωσαν τη δυνατότητα στους ομογενείς που επιθυμούσαν να μεταβούν στην Αλβανία, να το πράξουν άνευ διαβατηριακών διατυπώσεων και μετ ην επίδειξη μόνον ενός υπηρεσιακού σημειώματος από τις κατά τόπους αστυνομικές Αρχές. Συνεπώς, η μετάβαση μεγάλου αριθμού ομογενών για να ασκήσουν το εκλογικό τους δικαίωμα, στις αλβανικές εκλογές, δεν μπορεί να αναζητηθεί στην ελλειψη δήθεν διευκολύνσεων από της πλευράς των ελληνικών Αρχών. 

Η Κυβέρνηση θα συνεχίσει την πολιτική αυτή, η οποία αποδίδει ήδη καρπούς και θα συνεχίσει να εκπληρώνει τις υποχρεώσεις, που της αναλογούν. Ελπίζεται ότι καιη ομογένεια, που σήμερα βρίσκεται σε πολύ καλύτερη κατάσταση από άποψης βιοτικών συνθηκών, θα δραστηριοποιηθεί ενεργότερα για την άσκηση των πολιτικών της δικαιωμάτων στον τόπο καταγωγής της.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω το Δελτίο Επικαίρων Ερωτήσεων της Παρασκευής, 15 Νοεμβρίου 1996 και ώρα 10. π.μ.

"Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου

1. Η με αριθμό 214/19/13.11.96 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Κωνσταντίνου Βρεττού προς τον κύριο Πρωθυπουργό, σχετικά με τα μέτρα που προτίθεται να λάβει η Κυβέρνηση για την εξυγίανση του Χρηματιστηρίου.

2. Η με αριθμό 162/13/8.11.96 επίκαιρη ερώτηση του Προέδρου της Νέας Δημοκρατίας κ. Μιλτιάδη 'Εβερτ προς τον κύριο Πρωθυπουργό, σχετικά με τις προθέσεις της Κυβέρνησης για επέκταση της αιγιαλίτιδος ζώνης στα δώδεκα μίλια, την οριοθέτηση της υφαλοκρηπίδας κ.λπ.

3. Η με αριθμό 195/17/12.11.96 επίκαιρη ερώτηση της Βουλευτού του Συνασπισμού της Αριστεράς και της Προόδου κας Μαρίας Δαμανάκη προς τον κύριο Πρωθυπουργό, σχετικά με τις προθέσεις της Κυβέρνησης για προώθηση της διαβαλκανικής συνεργασίας κ.λπ.

4. Η με αριθμό 193/12.11.96 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ευστρατίου Κόρακα προς τους Υπουργούς Δικαιοσύνης, Υγείας και Πρόνοιας σχετικά, με τη λήψη των αναγκαίων μέτρων πρόληψης και καταστολής των ναρκωτικών.

5. Η με αριθμό 194/12.11.96 επίκαιρη ερώτηση του Βουλευτή και Προέδρου του Δημοκρατικού Κοινωνικού Κινήματος κ. Δημητρίου Τσοβόλα προς τον Υπουργό Εθνικής Οικονομίας και Οικονομικών, σχετικά με την απάτη στο Χρηματιστήριο με την Εταιρεία "ΔΕΛΤΑ ΧΡΗΜΑΤΙΣΤΗΡΙΑΚΗ" και τη λήψη των αναγκαίων μέτρων.

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου.

1. Η με αριθμό 186/12.11.96 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λουκά Αποστολίδη προς τους Υπουργούς Δημόσιας Τάξης, Εθνικής Παιδείας και Θρησκευμάτων, σχετικά με τη λήψη των αναγκαίων μέτρων για την καλύτερη προστασία των Σχολείων από τα ναρκωτικά, την ενημέρωση από ειδικούς επιστήμονες για την πρόληψη κ.λπ.

2. Η με αριθμό 196/12.11.96 επίκαιρη ερώτηση του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Δημόσιας Τάξης, σχετικά με τη λήψη των αναγκαίων μέτρων για την αποφυγή επεισοδίων κατά τη φετινή επέτειο του εορτασμού του Πολυτεχνείου.

3. Η με αριθμό 206/13.11.96 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Τύπου και Μέσων Μαζικής Ενημέρωσης, σχετικά με τη λήψη των αναγκαίων μέτρων αντιμετώπισης του αυθαίρετου τρόπου λειτουργίας των Μέσων Μαζικής Ενημέρωσης.

4. Η με αριθμό 191/12.11.96 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννου Δραγασάκη προς τον Υπουργό Εθνικής Οικονομίας και Οικονομικών, σχετικά με το πρόσφατο σκάνδαλο με την Εταιρεία "ΔΕΛΤΑ ΧΡΗΜΑΤΙΣΤΗΡΙΑΚΗ" και τη λήψη των αναγκαίων μέτρων για την καλύτερη λειτουργία του Χρηματιστηρίου".

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις Πρώτου Κύκλου:

Πρώτη στην ημερήσια διάταξη είναι η με αριθμό 150/6.11.96 επίκαιρη ερώτηση πρώτου κύκλου του Βουλευτή του Πανελληνίου Σοσιαλιστικού Κινήματος κυρίου Θεόδωρου Γεωργιάδη προς τους Υπουργούς Υγείας και Πρόνοιας, Οικονομικών, σχετικά με τη λήψη των αναγκαίων μέτρων για την έγκριση του νέου Οργανισμού λειτουργίας του Νοσοκομείου Γιαννιτσών Νομού Πέλλας.

Η επίκαιρη ερώτηση του κ. Θ. Γεωργιάδη έχει ως εξής:

"Κύριοι Υπουργοί, γνωρίζετε ότι στα Γιαννιτσά του Νομού Πέλλας ανηγέρθη και αποπερατώθηκε κτιριακώς ένα υπέροχο νοσοκομείο 240 κλινών. 'Ομως, παρ' όλο που από τον Ιούλιο του 1993 το νοσοκομείο μεταφέρθηκε στο νέο κτίριο, ο νέος Οργανισμός του μέχρι σήμερα δεν έχει εγκριθεί, γεγονός που έχει ως αποτέλεσμα, αφ' ενός μεν να λειτουργεί με εκατό μόνο κρεβάτια και το μισό κτίριο να μένει κλειστό και αφ' ετέρου, λόγω κατακόρυφης αύξησης των δαπανών και αδυναμίας αύξησης των ίδιων εσόδων, οι οφειλές του που χρονολογούνται από τον Αύγουστο του 1994, να έχουν φτάσει τα 700 εκατομμύρια (700.000.000) δραχμές. Παραλλήλως ήδη το νοσοκομείο έχει αρχίσει να προμηθεύεται ιατρικά μηχανήματα και εργαλεία αξίας ενός δισεκατομμυρίου (1.000.000.000) δραχμών.

Επειδή πλέον η κατάσταση έχει φτάσει στο απροχώρητο και αν αμέσως δεν εγκριθεί ο νέος Οργανισμός, για να μπορέσει το νοσοκομείο να αυξήσει τα έσοδα, υπάρχει άμεσος κίνδυνος να σταματήσει να λειτουργεί, ερωτάσθε, κύριοι Υπουργοί: Εάν και μέσα σε πόσο χρονικό διάστημα πρόκειται να προχωρήσετε από κοινού στην έγκριση του νέου Οργανισμού του Νοσοκομείου Γιαννιτσών του Νομού Πέλλας".

Ο Υφυπουργός Υγείας κ. Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ.Υγείας και Πρόνοιας): Κύριε Πρόεδρε, το πρόβλημα του Νοσοκομείου των Γιαννιτσών του Νομού Πέλλας απασχολεί το Υπουργείο μας πράγματι τα τελευταία χρόνια, όπως απασχολεί το Υπουργείο μας το θέμα πολλών νοσοκομείων της Χώρας, τα οποία με αποφάσεις των Δ.Σ. τους και προτάσεις τους ζητούν αύξηση των θέσεων, αύξηση των τμημάτων, προτάσεις οι οποίες, όπως αντιλαμβάνεσθε, συνεπάγονται μεγάλες οικονομικές δαπάνες. 'Αλλωστε, αγαπητέ συνάδελφε, έχετε χρηματίσει, αν δεν κάνω λάθος, και πρόεδρος του νοσοκομείου και γνωρίζετε πολύ καλά τα προβλήματα. Το σχέδιο πάντως της κοινής υπουργικής απόφασης για την τροποποίηση του Οργανισμού του νοσοκομείου, στο οποίο αναφέρεσθε και την προσαρμογή του στις ανάγκες του νέου κτιρίου, σύσταση νέων ιατρικών τμημάτων, νέων τμημάτων στη νοσηλευτική και διοικητική υπηρεσία, με προσθήκη 300 και πλέον νέων θέσεων προσωπικού, εστάλη από πλευράς Υπουργείου Υγείας και Πρόνοιας προς το Υπουργείο Οικονομικών δύο φορές. Τη μία επεστράφη στο Υπουργείο από πλευράς Υπουργείου Οικονομικών για λόγους οικονομικούς, γιατί δεν είχαν προβλεφθεί οι δαπάνες στον προϋπολογισμό και τη δεύτερη φορά επεστράφη ο Οργανισμός, προς το Υπουργείο Υγείας, από το Υπουργείο Οικονομικών για λόγους επελθούσης κυβερνητικής αλλαγής.

Εμείς είδαμε ξανά το θέμα και σας ενημερώνω ότι από προχθές εστάλη ξανά από πλευράς δικής μας, από το Υπουργείο Υγείας στο Υπουργείο Οικονομικών προς έγκριση. Το Υπουργείο Οικονομικών έχει μία άποψη, που τη συζητάμε. Εμείς τι λέμε σαν Υπουργείο Υγείας; Εγκρίνετε όλους τους νέους Οργανισμούς, χωρίς αυτό να σημαίνει ότι τα νοσοκομεία θα προκηρύξουν όλες τις θέσεις, τις οποίες εγκρίνουν τα δύο Υπουργεία. Εκεί βρισκόμαστε. Νομίζω ότι εάν δεν πεισθεί το Υπουργείο Οικονομικών να υπογράφει όλες τις τροποποιήσεις Οργανισμών που του υποβάλλουμε εμείς, για ορισμένα νοσοκομεία, όπως είναι και το δικό σας, θα υπάρξει εξαίρεση ώστε να εγκριθεί ο νέος Οργανισμός, έτσι ώστε σταδιακά και σιγά-σιγά να προχωρήσουμε στην αξιοποίηση του νέου κτιρίου, που πράγματι αξίζει τον κόπο, γιατί έχουν γίνει και επενδύσεις και ο λαός της περιοχής σας περιμένει με πολλή αγωνία να εξυπηρετείται από αυτό το ωραίο πράγματι κτίριο.

ΠΡΟΕΔΡΟΣ (Απόστολος Κακλαμάνης): Ο κ. Γεωργιάδης έχει το λόγο.

ΘΕΟΔΩΡΟΣ ΓΕΩΡΓΙΑΔΗΣ: Κύριε Υφυπουργέ, η ερώτηση τυπικά απευθύνεται στο Υπουργείο Υγείας, ουσιαστικά απευθύνεται στο Υπουργείο Οικονομικών, διότι πράγματι, κι εμείς γνωρίζουμε, ότι όλοι οι Υπουργοί Υγείας, και ο κ. Κρεμαστινός και ο κ. Πεπονής, αλλά και ο νυν Υπουργός, έχουν υπογράψει τον καινούριο Οργανισμό. Δυστυχώς όμως, το Υπουργείο Οικονομικών είναι αυτό, το οποίο, κατά την άποψή μας, λαθεμένα εμμένει στην άποψη, ότι πρέπει ο κάθε νέος Οργανισμός να συνοδεύεται από Προϋπολογισμό που να προβλέπει κονδύλια για όλες τις δημιουργούμενες θέσεις. Αυτό θα είχε σημασία, εάν την επομένη, της έγκρισης του Οργανισμού, χρονιά προεκηρύσσοντο όλες οι θέσεις. Κάτι τέτοιο όμως, όλοι γνωρίζουμε ότι είναι αδύνατο και ότι η κάλυψη αυτών των θέσεων θα γίνει σταδιακά.

Συνεπώς, νομίζω ότι είναι λάθος να εμμένει το Υπουργείο Οικονομικών σε αυτήν τη θέση, διότι με την μη έγκριση του νέου οργανισμού δημιουργείται ο φαύλος αυτός κύκλος, να προστίθεται δηλαδή κάθε χρόνο ένα ποσό 200 εκατομμυρίων, με αποτέλεσμα να ανεβαίνουν σταδιακά τα έξοδα, να μην έχουμε τη δυνατότητα να αυξήσουμε τα ίδια έσοδα. Από την άλλη μεριά, όπως αναφέρεται στην ερώτηση, ήδη έχει αρχίσει το νοσοκομείο να προμηθεύεται μηχανήματα ενός δισ, τα οποία θα μπούνε στο νοσοκομείο και θα παραμένουν κλειστά. Γι' αυτό νομίζουμε ότι θα πρέπει επιτέλους να πειστεί το Υπουργείο Οικονομικών να προχωρήσει στην έγκριση του Οργανισμού για να μπορέσει το νοσοκομείο να λειτουργήσει κανονικά.

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας, και Πρόνοιας): Δύο λόγια, κύριε Πρόεδρε. Σας είπα, κύριε συνάδελφε, ότι παρά το ότι όλα τα νοσοκομεία της Χώρας ζητάνε τροποποιήσεις και αύξηση θέσεων με συνέπεια δαπάνες και παρά το ότι η συγκυρία δεν είναι και τόσο καλή για μας για το Υπουργείο Υγείας δεδομένου ότι όπως ξέρετε το έχουμε δημοσιοποιήσει άλλωστε και ο Υπουργός κ. Γείτονας και εγώ, το έχουμε πει, άλλωστε τι να κρύψουμε;- τα συσσωρευμένα χρέη των νοσοκομείων αυτήν τη στιγμή είναι γύρω στα 180 με 185 Δισεκατομμύρια, παρά τη συγκυρία αυτή, σας είπα ότι θα ασκήσουμε όλη την επιρροή μας στο Υπουργείο Οικονομικών ώστε σε ορισμένα τουλάχιστον νοσοκομεία, μεταξύ των οποίων εμείς θεωρούμε και το δικό σας, να υπογραφεί η τροποποίηση του Οργανισμού και με πολλή προσοχή να προκηρύξουμε τις όποιες -κατά την άποψη και του διοικητικού συμβουλίου του νοσοκομείου και τη δική μας- θέσεις είναι αναγκαίες για την καλύτερη λειτουργία του νοσοκομείου σας.

ΠΡΟΕΔΡΟΣ (Απόστολος Κακλαμάνης): Η δεύτερη στην ημερήσια διάταξη επίκαιρη ερώτηση πρώτου κύκλου με αριθμό 156/7.11.96 του Βουλευτή της Νέας Δημοκρατίας κ. Αναστασίου Καραμάριου προς τον Υπουργό μεταφορών και Επικοινωνιών, σχετικά με τη διάθεση των απαραίτητων κονδυλίων για την αποπεράτωση των έργων υποδομής των αεροδρομίων Ρόδου και Κω, διαγράφεται λόγω κωλύματος του ερωτώντος συναδέλφου.

Τρίτη στην ημερήσια διάταξη είναι η επίκαιρη ερώτηση με αριθμό 172/11.11.96 πρώτου κύκλου του Βουλευτή του ΚΚΕ κ. Λεωνίδα Αυδή προς τους Υπουργούς Εσωτερικών, Δημόσιας Διοίκησης και Αποκέντρωσης, Οικονομικών, σχετικά με την πολιτική της Κυβέρνησης για τα οικονομικά της Τοπικής Αυτοδιοίκησης, τη διατήρηση της χορήγησης του 2% του Κρατικού Προϋπολογισμού κ.λπ.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, συγγνώμη δεν παίρνει τη θέση της ερώτησης που διεγράφη, η άλλη της Νέας Δημοκρατίας.

ΠΡΟΕΔΡΟΣ (Απόστολος Κακλαμάνης): 'Εχετε δίκιο, αυτό είναι το σωστό. 'Αλλωστε ο σκοπός του Κανονισμού και το αναφέρει για το δεύτερο κύκλο ερωτήσεων είναι να παίρνουν τη θέση ερωτήσεων που για οποιοδήποτε λόγο δε θα συζητηθούν από τον πρώτο κύκλο. Αυτό είχε σημασία στην περίπτωση που εξαντλούμε το χρόνο αυτών των επικαίρων ερωτήσεων με τον πρώτο κύκλο. Στην πράξη όμως το έχουμε καθιερώσει, γι' αυτό και παίρνει περισσότερο από τον οριζόμενο από τον Κανονισμό χρόνο η συζήτηση επικαίρων ερωτήσεων.

Ας τελειώσουμε αυτή που ξεκινήσαμε.

Η ερώτηση λοιπόν του κ. Αυδή έχει ως εξής: 

"Μιλώντας στο Συνέδριο της Κεντρικής 'Ενωσης Δήμων και Κοινοτήτων Ελλάδας (ΚΕΔΚΕ) ο κύριος Υπουργός Εσωτερικών - Δημόσιας Διοίκησης και Αποκέντρωσης

- Δεν αναφέρθηκε στα αυθαίρετα παρακρατηθέντα από την Τοπική Αυτοδιοίκηση κατά τα έξι τελευταία χρόνια, τα οποία φτάνουν περίπου 720 δισ. δρχ.

- Δήλωσε ότι γίνεται περικοπή 25% στο ποσοστό που παίρνει η Τοπική Αυτοδιοίκηση από τα τέλη κυκλοφορίας. Μετέθεσε για μετά από 3 χρόνια την εφαρμογή διατάξεων που υποστηρίζει το ΠΑ.ΣΟ.Κ. και κατάργησε η Νέα Δημοκρατία (ποσοστό της Τοπικής Αυτοδιοίκησης από τόκους καταθέσεων).

- Δεν αναφέρθηκε στο ποσοστό που δικαιούται η Τοπική Αυτοδιοίκηση από τους φόρους προηγουμένων ετών.

- Ζήτησε από την Τοπική Αυτοδιοίκηση επιτακτικά την εφαρμογή της δυνητικής φορολογίας, δηλαδή της πρόσθετης πολλαπλής φορολογίας σε βάρος των δημοτών. 

- Δεν αναφέρθηκε στην περικοπή των φοροαπαλλαγών που είχαν οι δήμοι (τέλη κυκλοφορίας και ατέλιες οχημάτων) στην επιβολή φορολογίας στις δημοτικές επιχειρήσεις τελικά.

ΕΡΩΤΩΝΤΑΙ οι κύριοι Υπουργοί:

- ποια είναι η πολιτική της Κυβέρνησης για τα οικονομικά της Τοπικής Αυτοδιοίκησης

- θα διατηρηθεί η χορήγηση του 2% του Κρατικού Προϋπολογισμού στην Τοπική Αυτοδιοίκηση ή θα περικοπεί παραπέρα;

- θα καταργηθούν οι φοροαπαλλαγές και ατέλειες υπέρ της Τοπικής Αυτοδιοίκησης;

- θα συνεχιστεί η εξώθηση της Τοπικής Αυτοδιοίκησης στην επιβολή κάθε είδους νέων φόρων, τελών και επιβαρύνσεων στο Λαό;"

Πριν δώσω το λόγο στον Υφυπουργό Εσωτερικών τον κ. Λάμπρο Παπαδήμα, ήθελα να πω, ότι καλό είναι οι ερωτήσεις να μη θέτουν τόσα ζητήματα ώστε να είναι αδύνατη η σοβαρή συζήτησή τους στο χρόνο των τριών λεπτών και δύο αντιστοίχως. Ο κύριος Υφυπουργός έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών Δημόσιας Διοίκησης και Αποκέντρωσης): Θα προσπαθήσω σε αυτόν το λίγο χρόνο, όσο γίνεται πιο περιληπτικά να απαντήσω στα ερωτήματα που έθεσε ο αξιότιμος συνάδελφος.

Οι ΟΤΑ ισχυρίζονται ότι τους έχουν παρακρατηθεί τα τελευταία έξι χρόνια 720 δισεκατομμύρια. Στηρίζουν δε αυτόν τον ισχυρισμό τους στο ότι από τον φόρο εισοδήματος φυσικών και νομικών προσώπων, το 20% που τους αποδίδεται, πρέπει να αποδίδεται στο συνολικό ποσό, δηλαδή και στις επιστροφές φόρου. Ουσιαστικά δηλαδή πρέπει να αποδίδεται και σε αυτά τα χρήματα τα οποία είναι υποχρεωμένο το Κράτος να επιστρέψει από τις εφορίες στους δικαιούχους από τους οποίους έχουν παρακρατηθεί.

Το δεύτερο είναι ότι υπολογίζουν σε αυτό το ποσό και το 20% του φόρου επί των τόκων των καταθέσεων, πράγμα που με το ν. 2008/92 έχει ξεκαθαρίσει ότι δεν αφορά έσοδα της Αυτοδιοίκησης.

Τρίτον, θα πρέπει να εισπράττουν και από το φόρο εισοδήματος των προηγουμένων ετών. Και αυτό πάλι με νόμο, με τον 2065, έχει ξεκαθαρίσει ότι δεν είναι έσοδο της Αυτοδιοίκησης.

'Οσον αφορά την πολιτική της Κυβέρνησης για τα οικονομικά, εκτός από το ότι θα υπάρχει μία σταθερή και γενναία αύξηση των πόρων της Αυτοδιοίκησης που προέρχονται από τον προϋπολογισμό και η οποία έχει ένα μέσο ετήσιο ρυθμό πάνω από 20%, τη στιγμή που όλος ο δημόσιος τομέας δεν αγγίζει καν το 10%, η Κυβέρνησή μας έχει προχωρήσει σε ρυθμίσεις και θα προχωρήσει και σε θεσμικές ρυθμίσεις που θα διευκολύνουν και θα διευρύνουν τις οικονομικές δυνατότητες της Αυτοδιοίκησης.

Προχωρήσαμε σε ρύθμιση χρεών των δήμων και των κοινοτήτων της Χώρας προς ασφαλιστικούς οργανισμούς, όπως είναι το ΙΚΑ, το ΤΑΔΚΥ.

Κατεβάσαμε τα επιτόκια σε παλιά δάνεια της Αυτοδιοίκησης στο 15%. 'Εχουμε υπόψη μας να δημιουργήσουμε υποχρεωτικά, ταμειακές υπηρεσίες σε κάθε δήμο που έχει πάνω από δέκα χιλιάδες πληθυσμό. Θα θεσμοθετήσουμε τη μεταβίβαση αρμοδιοτήτων μαζί με πόρους.

Πάρα πολύ σύντομα κατατίθεται νομοσχέδιο στην Βουλή με το οποίο μεταβιβάζουμε συγκεκριμένες αρμοδιότητες και πόρους με τη διαδικασία των προγραμματικών συμβάσεων.

Επίσης θα υπογραφεί κοινή υπουργική απόφαση για την είσπραξη των προστίμων του ΚΟΚ, πράγμα που έχει θεσμοθετηθεί και ενεργοποιείται η διάταξη του νόμου με την κοινή υπουργική απόφαση. Θα θεσπίσουμε τη δημοτική φορολογική ενημερότητα, ώστε οι δήμοι αυτά που τους χρωστάνε οι δημότες τους και είναι ανείσπρακτα μέχρι σήμερα, να έχουν πλέον τη δυνατότητα να τα εισπράξουν.

'Ενα τελευταίο που είναι σημαντικότατο είναι ότι θα θεσπίσουμε κριτήρια κατανομής όλων των κονδυλίων που από διάφορα Υπουργεία εισρέουν στο χώρο της πρωτοβάθμιας Αυτοδιοίκησης, ώστε να εξασφαλιστεί η διαφάνεια στις κατανομές, αλλά και να αξιοποιηθούν οι πόροι.

Θα ήθελα κλείνοντας να σας ενημερώσω ότι το 2% του προϋπολογισμού στο οποίο αναφέρεστε και το οποίο όπως λέτε, αποτελεί έσοδο της Τοπικής Αυτοδιοίκησης, δεν είναι 2%, κύριε Αυδή, αλλά είναι 7,5%, γιατί αυτό το ποσό του προϋπολογισμού άμεσα ή έμμεσα πάει στην Αυτοδιοίκηση. Πηγαίνει άμεσα με τους κεντρικούς αυτοτελείς πόρους το 3,6% του Προϋπολογισμού και έμμεσα από όλα τα κονδύλια των διαφόρων Υπουργείων και από το πρόγραμμα δημοσίων επενδύσεων, άλλο ένα 3%.

ΠΡΟΕΔΡΟΣ (Απόστολος Κακλαμάνης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Ευχαριστώ, κύριε Υπουργέ, για την προσπάθεια να καλύψετε όλα τα ερωτήματα. Εν τούτοις εγώ διατηρώ ορισμένες ανησυχίες κυρίως, γιατί δεν πήρα μία βεβαίωση ότι θα συνεχιστεί να παρέχεται στην Τοπική Αυτοδιοίκηση το ίδιο ποσοστό του προϋπολογισμού. Νομίζω ότι έχει μείνει ακάλυπτο αυτό το ερώτημα.

Επίσης, δεν απαντήθηκε το ερώτημα εάν οι φοροαπαλλαγές και οι ατέλειες που ισχύουν σήμερα υπέρ της Τοπικής Αυτοδιοίκησης θα καταργηθούν ή εάν θα διατηρηθούν.

Το προέχον δε θέμα στην προοπτική της Κυβέρνησης ως προς την Τοπική Αυτοδιοίκηση είναι, νομίζω, εάν η Αυτοδιοίκηση θα συνεχίσει να εξωθείται στην εκχώρηση υπηρεσιών έναντι ανταλλάγματος, στην επιβολή νέων φορολογιών σε βάρος των δημοτών και αν θα μπορέσει η Τοπική Αυτοδιοίκηση να παραμείνει ένα όργανο -για να εκφραστώ όσο γίνεται μετριοπαθέστερα-συλλογικής ικανοποίησης των αναγκών των δημοτών, των κατοίκων της περιοχής της ή αν θα μετατραπεί σε μεσολαβητή, σε dealer, για την εκχώρηση σε ιδιώτες της δυνατότητας να εκμεταλλεύονται τους κατοίκους των περιοχών της Τοπικής Αυτοδιοίκησης.

Ξέρετε -να μην τα αναφέρω- ότι έχουν ανακύψει σοβαρότατα ζητήματα τώρα τελευταία και είναι εν εξελίξει οι διαμφισβητήσεις σχετικά με τις ελεγχόμενες σταθμεύσεις. Νομίζω ότι στη Χώρα μας έχει μια παράδοση η Τοπική Αυτοδιοίκηση, η οποία πρέπει να διαφυλαχθεί, όχι μόνο για το δημοκρατικό αίτημα να είναι η Τοπική Αυτοδιοίκηση ένας θεσμός Δημοκρατίας, αλλά ακόμα και για να διατηρηθούν κάποια στοιχεία συνοχής κοινωνικής, την οποία τόσο όλοι διακηρύσσουμε ότι θέλουμε. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο. 

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε Πρόεδρε, στη δευτερολογία μου θα ολοκληρώσω την απάντηση, γι' αυτό ακριβώς έχω αφήσει αναπάντητα ορισμένα ερωτήματα που ετέθησαν στην αρχή, για να μην εκμεταλλευτούμε το χρόνο των άλλων συναδέλφων.

Ρωτήσατε, κύριε συνάδελφε, εάν η Αυτοδιοίκηση θα συνεχίσει να παίρνει και φέτος αυτά τα ποσά. Το 1997 η Αυτοδιοίκηση θα πάρει το λιγότερο 40 δισ. περισσότερα απ' ό,τι πήρε το 1996. Η ίδια η Κ.Ε.Δ.Κ.Ε. στο συνέδριό της, με ομόφωνη απόφαση του Δ.Σ., εισηγήθηκε και αποφάσισε το συνέδριο να συμβάλει στο μέτρο των δυνατοτήτων της στην κοινή προσπάθεια που είναι πανεθνική προσπάθεια να πετύχουμε τους όρους σύγκλισης. Με αυτήν την έννοια, προσέφερε στο Προϋπολογισμό ένα ποσό ισόποσο με το 25% των εσόδων της από τα τέλη κυκλοφορίας.

Με ρωτήσατε για τις φοροαπαλλαγές, αν θα κρατηθούν ή αν θα καταργηθούν. Υπήρξε μια εξαγγελία, αλλά το νομοσχέδιο του Υπουργείου Οικονομικών δεν έχει ακόμα οριστικοποιηθεί, δεν έχει φθάσει στα χέρια μας και όταν θα φθάσει στο Υπουργείο Εσωτερικών, τότε θα ξεκινήσουμε ένα διάλογο, στον οποίο θα συμμετέχει και η Αυτοδιοίκηση, για να μπορέσουμε να δούμε αν αυτή η συγκεκριμένη διάταξη ή διατάξεις, επιβαρύνουν την Αυτοδιοίκηση και ποιες απ' αυτές θα έπρεπε να τροποποιηθούν. 

Ρωτήσατε τέλος, αν θα εξωθήσουμε την Αυτοδιοίκηση να βάζει φόρους και τέλη. Εμείς δεν εξωθούμε την Αυτοδιοίκηση. Η Αυτοδιοίκηση έχει αυτοτέλεια διοικητική και αυτό που περιλαμβάνει ο ν. 1828, που ήταν μια μεγάλη κατάκτηση της Αυτοδιοίκησης, είναι η δυνητική φορολογία. Και όπως ακριβώς ο ίδιος ο όρος αναφέρει, είναι στη δυνατότητα του κάθε δημοτικού συμβουλίου, το οποίο εκφράζει τη λαϊκή βούληση, να αποφασίσει αν θα επιβάλει κάποιο φόρο, που πολλές φορές αυτόν τον ζητούν οι ίδιοι οι δημότες. Υπάρχουν καταστηματάρχες, που ζητούν λ.χ. να εξωραϊστεί ένας δρόμος, με δική τους οικονομική συμμετοχή.

Τέλος, θα ήθελα να πω για τις κινητοποιήσεις, οι οποίες ξεκίνησαν από πλευράς ΤΕΔΚΝΑ χθες, ότι είναι πάρα πολύ δυσάρεστο, γιατί φαίνεται ότι υπάρχει ένα ρήγμα στο χώρο της Αυτοδιοίκησης. Την ίδια στιγμή που η ΚΕΔΚΕ αποφασίζει και το Υπουργείο Εσωτερικών ομόφωνα αποδέχεται την απόφασή της και συγκροτεί επιτροπές δουλειάς για να προωθήσουν τα θέματα που έβαλε, η ΤΕΔΚΝΑ ξεκινάει κινητοποιήσεις.

ΠΡΟΕΔΡΟΣ (Απόστολος Κακλαμανης)D: Η δεύτερη στην ημερήσια διάταξη επίκαιρη ερώτηση δευτέρου κύκλου θα συζητηθεί στη θέση της ερωτήσεως του ιδίου Κόμματος, που δε συζητείται. Είναι η με αριθμό 157/7-11-96, του Βουλευτή της Νέας Δημοκρατίας κ. Ελευθέριου Παπαγεωργόπουλου προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων για την επαναλειτουργία του Γενικού και Τεχνικού Λυκείου Αλιβερίου.

Η ερώτηση του κ. Παπαγεωργόπουλου έχει ως εξής:

Συνεχίζεται, παρά τις καθολικές αντιδράσεις των συλλογικών φορέων και των κατοίκων της περιοχής Αλιβερίου, η σταδιακή κατάργηση του Γενικού και Τεχνικού Λυκείου Αλιβερίου.

Η απόφαση για την κατάργηση ελήφθη αυθαίρετα και αιφνιδιαστικά, χάρη τη σύμφωνη γνώμη της Πρωτοβάθμιας Τοπικής Αυτοδιοίκησης και με παράνομη απόφαση του Νομαρχιακού Συμβουλίου.

Ερωτάται ο αρμόδιος Υπουργός. Σε ποιες ενέργειες προτίθεται να προβεί για την αποκατάσταση της νομιμότητας και την επαναλειτουργία του ΓΕ.Λ. και Τ.Ε.Λ. Αλιβερίου, παράλληλα με το Ενιαίο Πολυκλαδικό Λύκειο".

O Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριοι συνάδελφοι, η υπόθεση Αλιβερίου απασχόλησε και στο παρελθόν και πρόσφατα και την προηγούμενη και την τωρινή πολιτική ηγεσία του Υπουργείου Παιδείας.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής, κ. ΛΟΥΚΑΣ ΑΠΟΣΤΟΛΙΔΗΣ).

Κατ' αρχήν, θα ήθελα να δώσω τη διαβεβαίωση στον αγαπητό συνάδελφο, ότι η προηγούμενη απόφαση δεν πάρθηκε αυθαίρετα, χωρίς, δηλαδή, τη σύμφωνη γνώμη της Nομαρχιακής Aυτοδιοίκησης, η οποία πρότεινε την ίδρυση του Ενιαίου Πολυκλαδικού Λυκείου στο Αλιβέρι με τη συγχώνευση του υφισταμένου Γενικού Λυκείου και του Τ.Ε.Λ.. Αυτό ίσχυε και στα πλαίσια της κυβερνητικής πολιτικής και τότε και τώρα λάβαμε, πρόσφατα την απόφαση, μετά από νέα εισήγηση και πρόταση του Νομαρχιακού Συμβουλίου, αλλά και της δημοτικής αρχής, για μερική επαναλειτουργία του Γενικού Λυκείου, έτσι ώστε να διευθετηθεί ένα κοινωνικό και πρακτικό, θα έλεγε κανείς, πρόβλημα, που ανέκυψε στο Αλιβέρι.

Γνωστοποιώ στον ερωτώντα συνάδελφο, ότι στις 11 Νοεμβρίου εξεδόθη η απόφαση από το Υπουργείο Παιδείας. Εκκρεμεί στο Εθνικό Τυπογραφείο η δημοσίευσή της, δηλαδή στο Φ.Ε.Κ., και είναι θέμα ημερών. Πλέον, η κοινωνία του Αλιβερίου έπαψε να ασχολείται μ'αυτό το θέμα. Αλλά δεν έπαψε να ασχολείται το Υπουργείο Παιδείας με τη λειτουργία ή τη μερική επαναλειτουργία του Γενικού Λυκείου, έως ότου διευθετηθούν τα οποία προβλήματα που ευλόγως ανακύπτουν από μια παλινδρόμηση σ' ένα προηγούμενο καθεστώς, το οποίο, όμως, δε θέλουμε να παραβλάψει την κυβερνητική πολιτική, που στο σημείο αυτό είναι ομόφωνα αποδεκτή -δηλαδή, όσον αφορά στην προώθηση του Ενιαίου Πολυκλαδικού Λυκείου- ως ουσιαστικού θεσμού της Παιδείας στον Τόπο μας.

Θα ήθελα επομένως, να διαβεβαιώσω και το σύνολο των παρισταμένων συναδέλφων, ότι δε σημαίνει οπισθοχώρηση πολιτικής, η μερική επαναλειτουργία του Γενικού Λυκείου, αλλά προσωρινή ικανοποίηση ενός κοινωνικού, θα έλεγε κανείς, αιτήματος από την πλευρά της Νομαρχιακής Αυτοδιοίκησης και των τοπικών φορέων του Αλιβερίου, οι οποίοι πιστεύω ότι συν τω χρόνω, από τη λειτουργία του Ενιαίου Πολυκλαδικού Λυκείου, θα κατανοήσουν ότι αυτός είναι ένας θεσμός που εξυπηρετεί περισσότερο, όχι μόνο το συμφέρον της Παιδείας γενικότερα, αλλά και το συμφέρον των παιδιών τους ειδικότερα.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ευχαριστώ, κύριε Πρόεδρε.

Κύριε Υπουργέ, δε θα έλεγα ότι πρόκειται για οπισθοχώρηση. Εγώ είχα σκοπό να χαρακτηρίσω θετική την απόφαση τη δική σας, να ανακαλέσετε προηγούμενη απόφαση για κατάργηση των λυκείων του Αλιβερίου. Είναι θετική. Είναι δείγμα ευαισθησίας. Εδώ θα σταμάταγα, γιατί δεν έχω λόγο να λέω πράγματα που δεν έχουν αντικείμενο, αν και προβληματίζει λίγο η αναφορά σας στην προσωρινότητα της ρύθμισης. Πιστεύω να μην την εννοείτε.

Εγώ τονίζω και πάλι, ότι λάβατε υπόψη την ομόφωνη καθολική άποψη των κατοίκων της περιοχής, όπως εκφράστηκε μέσα από το σύνολο των συλλογικών φορέων, Ο.Τ.Α., συλλόγων, όλων όσοι εκπροσωπούν τους κατοίκους της περιοχής. Δε θα ακούσετε από μας, κύριε Υπουργέ, ουδεμία υπόνοια απαξίας όσον αφορά τα πολυκλαδικά λύκεια. Και χρήσιμα είναι και απαραίτητα είναι και πρόοδο αποτελούν. Σ'αυτό θα συμφωνήσουμε απόλυτα. 'Ομως, στη συγκεκριμένη περίπτωση, το Πολυκλαδικό Αλιβερίου δεν ιδρύθηκε στα πλαίσια ενός γενικότερου ορθολογικού σχεδιασμού, αλλά με σκοπό την εξυπηρέτηση ιδιοτελών προσωπικών λογαριασμών τοπικών στελεχών του ΠΑ.ΣΟ.Κ. του Αλιβερίου. Αυτό ήταν και μόνο γι' αυτό και ξεσηκώθηκαν και οι πάντες. Γι' αυτό υπήρξε και φωνή λαού, για να αρθεί αυτή η άδικη και παράνομη απόφαση. Μάλιστα χθες πήρα γραπτή απάντηση σε ερώτηση που είχα κάνει από τις 7 Οκτωβρίου , αλλά το ζήτημα έχει ακόμα την επικαιρότητά του.

Πρέπει τα δύο σχολεία να συλλειτουργήσουν. Για το Τενχικό, δε μιλάμε. Στη θέση του Τεχνικού μπαίνει το Πολυκλαδικό και το Γενικό Λύκειο, όπως αποφασίσατε ήδη. 

Και να ξέρετε ότι το Αλιβέρι είναι στο κέντρο μιας ευρύτερης ζωντανής και αναπτυσσόμενης περιοχής, που μπορεί να στηρίξει και αυτά τα δυο σχολεία, ώστε να προσφέρουν πραγματικό έργο. Υπάρχουν, όμως, πρακτικά προβλήματα. Τηλεγραφικά λέω ότι δε θα πρέπει να μείνουμε μόνο στην ανάκληση της απόφασης, αλλά πρέπει να γίνουν ενέργειες, ώστε να στελεχωθούν τα δυο σχολεία. Να υπάρξει μέριμνα και επιείκια για το πρώτο διάστημα προσαρμογής των μαθητών που φεύγουν από το ένα σχολείο και πάνε στο άλλο, συνεργασία των καθηγητών και όχι αντιπαλότητα των σχολείων, όσον αφορά την αξιολόγηση των μεταγγραφομένων μαθητών, οι οποίοι είναι οι μόνοι αναίτιοι και δεν πρέπει να πληρώσουν τα όποια προβλήματα δημιουργήθηκαν.

Τελειώνω με τη μεταφορά μιας καταγγελίας από υπεύθυνους φορείς του Αλιβερίου. Ο διευθυντής του Πολυκλαδικού Λυκείου κ. Δημήτριος Γιαννούλης, εμποδίζει τους μαθητές να μεταγγραφούν και τους απειλεί, για να μην πάνε στο Γενικό Λύκειο. Παρακαλώ νουθετήστε τον, γιατί δεν έχει δικαίωμα να φέρεται έτσι.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε συνάδελφε, ευχαριστώ που καταλάβατε ότι υπήρξε θέμα και ευαισθησίας. Εγώ όμως, θέλω, να υπογραμμίσω ότι υπήρξε περισσότερο κατανόηση του εκπαιδευτικού προβλήματος στη Χώρα μας, με την έννοια ότι, όπως γενικότερα κανένα κυβερνητικό μέτρο δεν μπορεί να επιβληθεί δια ψυχολογικής βίας στο Λαό, έτσι και ένας εκπαιδευτικός θεσμός δεν μπορεί να λειτουργήσει και να ευδοκιμήσει, αν δε γίνει συνειδητά αποδεκτός από την κοινωνία που τον φιλοξενεί ή τον ανέχεται.

Γι' αυτό ακριβώς κάναμε αυτή η μερική οπισθοχώρηση, γιατί δική μας είναι και πάλι η ευθύνη, εννοώ της Πολιτείας γενικότερα, αν η κοινωνία δεν έχει αντιληφθεί την εκπαιδευτική χρησιμότητα αυτού του Ενιαίου Πολυκλαδικού Λυκείου. Γι' αυτό είπα ότι είναι προσωρινή η λύση που δώσαμε, με την έννοια, όχι ότι θα παρέμβουμε αυθαίρετα για να καταργήσουμε και πάλι το Γενικό Λύκειο, αλλά ότι η επιλογή της κοινωνίας είναι εκείνη που θα θέσει στο περιθώριο κάτι που θεωρείται ξεπερασμένο, προς όφελος ενός πιο προωθημένου και χρήσιμου εκπαιδευτικού θεσμού.

Θα φροντίσουμε για την επίλυση των λειτουργικών προβλημάτων. Και πραγματικά εκπλήσσομαι, πώς ο διελυθυντής του Πολυκλαδικού Λυκείου ακολουθεί αυτήν τη συμπεριφορά, διότι εμείς στα πλαίσια μιας κοινωνικής συναίνεσης, αναλάβαμε όλοι τις ευθύνες μας και είπαμε ότι με μια σωστή διαφώτιση και της κοινωνίας του Αλιβερίου αλλά και με τα ανταγωνιστικά δεδομένα που πρέπει να αναπτυχθούν στην κοινωνία αυτή από τους εκπαιδευτικούς θεσμούς, θα γίνει η σωστή τελική επιλογή υπέρ του Ενιαίου Πολυκλαδικού Λυκείου. Σας ευχαριστώ.

ΒΑΣΙΛΗΣ ΚΕΔΙΚΟΓΛΟΥ: Η πολιτική κινεί την κοινωνία, όχι ανάποδα.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Ταυτόχρονα κινούνται.

ΠΡΟΕΔΡΕΥΩΝ(Λουκάς Αποστολίδης): Τέταρτη στην ημερήσια διάταξη επίκαιρη ερώτηση πρώτου κύκλου είναι η με αριθμό 169/11-11-96 του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Γεωργίας, σχετικά με τη λήψη των αναγκαίων μέτρων για την αντιμετώπιση των προβλημάτων των παραγωγών επιτραπεζίων σταφυλιών του Νομού Καβάλας.

Η επίκαιρη ερώτηση του κ. Μουσταφά έχει ως εξής:

"Σε ψήφισμα της Ενωσης Αγροτικών Συνεταρισμών Παγγαίου, περιγράφονται τα προβλήματα που αντιμετωπίζει η αμπελοκαλλιέργεια του νομού Καβάλας.

Επειδή τα επιτραπέζια σταφύλια του Νομού Καβάλας είναι καταξιωμένα στις ευρωπαϊκές αγορές και αποτελούν μια από τις βασικότερες καλλιέργειες του Νομού. 

Επειδή λόγω των προβλημάτων μεταφοράς μέσω Γιουγκοσλαβίας, αντιμετωπίζουν δυσκολίες εξαγωγής, λόγω των υπερόγκων δαπανών μεταφοράς στις χώρες της Βόρειας Ευρώπης,

Επειδή πολλοί παραγωγοί εγκαταλείπουν την παραγωγή ξεπατώνοντας τα αμπέλια τους και στρέφονται σε άλλες καλλιέργειες (βαμβάκι) επιτείνοντας τα προβλήματα άλλων περιοχών της Χώρας,

Επειδή πρέπει να προστατευθεί η παραγωγή, οι εξαγωγές του προϊόντος και το εισόδημα των παραγωγών, 

Επειδή πρέπει να επιδιωχθεί η διεύρυνση της αγοράς για την τοποθέτηση των επιτραπεζίων σταφυλιών της Καβάλας στις χώρες της Βαλκανικής, της Κεντρικής Ευρώπης και της ΚΑΚ

Ερωτάται ο κύριος Υπουργός Γεωργίας:

1. Πώς σκέπτεται να αντιμετωπίσει τα σημερινά προβλήματα των παραγωγών;

2. Ποιά είναι η πολιτική του Υπουργείου για τη διατήρηση και ανάπτυξη της αμπελοκαλλιέργειας του Νομού Καβάλας και την τοποθέτηση των επιτραπεζίων σταφυλιών της Καβάλας στις νέες αγορές που δημιουργούνται στην ευρύτερη περιοχή μας;".

Ο κύριος Υφυπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας):Κύριε Πρόεδρε και κύριοι συνάδελφοι, το Υπουργείο Γεωργίας από το 1985 είχε ειδικό πρόγραμμα για την αναδιάρθρωση των αμπελώνων στην Ελλάδα, στα πλαίσια των Κανονισμών της Ευρωπαϊκής 'Ενωσης 895/85, όμως, στο Νομό Καβάλας αναδιαρθρώθηκε μόνο το 3% των αμπελώνων, ενώ το 60% απ'αυτούς τους αμπελώνες είναι ηλικίας πάνω των είκοσι ετών και το υπόλοιπο 37% είναι ηλικίας δέκα έως είκοσι ετών.

Την τελευταία οκταετία εγκαταλείφθηκε οριστικά, στα πλαίσια των Κανονισμών της Ευρωπαϊκής 'Ενωσης με 100% πριμοδότηση από την Ευρωπαϊκή 'Ενωση, αμπελουργική έκταση δωδεκάμιση χιλιάδες στρέμματα στο Νομό Καβάλας, που αντιπροσωπεύει το 30% των αμπελουργικών εκτάσεων, με έτος αναφοράς, ολοκλήρωσης αυτού του προγράμματος, το 1988.

Η αμπελοκαλλιέργεια στο Νομό Καβάλας αφορά επιτραπέζιες ποικιλίες, με δεσπόζουσα καλλιέργεια την ποικιλία Ροζακί 60% και ακολουθεί η ποικιλία Βικτώρια με 30%, ποικιλία που είχε ενταχθεί στο καθεστώς εγκατάλειψης των αμπελώνων.

'Οσον αφορά τώρα τις εξαγωγές, συνοπτικά αναφέρω μόνο ότι τα τελευταία χρόνια έχουν εξαχθεί προς τρίτες χώρες περίπου είκοσι χιλιάδες τόννοι, που είναι στα ίδια επίπεδα των εξαγωγών της τελευταίας περυσινής περιόδου.

'Οσον αφορά τα παρεμβατικά μέτρα, τα Κοινοτικά, αλλά και τα εθνικά, υπάρχει η γνωστή επιδότηση εξαγωγών προς τρίτες χώρες, υπάρχει η προσωρινή επιδότηση μεταφορικών για εξαγωγές προς χώρες της Ευρώπης, πλην Ισπανίας, Ιταλίας και Πορτογαλίας, λόγω των γεγονότων στις χώρες της πρώην Γιουγκοσλαβίας, μέχρι τέλους του 1996 και βεβαίως, είναι και η πολιτική της απόσυρσης. Ενδεικτικά σας γνωρίζω ότι τις επόμενες μέρες θα υπάρξει εγκύκλιος η οποία θα καθορίζει την κατανομή 60 εκατ. ECU για διακόσιους δέκα έξι χιλιάδες τόννους οπωροκηπευτικών και εκεί μέσα είναι και τα σταφύλια τα οποία έχουν εξαχθεί προς τρίτες χώρες ή προς χώρες της Ευρώπης.

Τέλος, για το σταφύλι ποικιλίας Ροζακί, με παρέμβαση της Χώρας μας, έχει χαρακτηριστεί το προϊόν διπλής χρήσης και έτσι, είναι δυνατή η οινοποίησή του για την παραγωγή επιτραπέζιου οίνου, ο οποίος εντάσσεται μέσα στα παρεμβατικά μέτρα τα οποία ανέφερα προηγουμένως.

Προς αυτήν την κατεύθυνση, σε συζήτηση που είχαμε με τα συναρμόδια Υπουργεία, τις επόμενες μέρες θα ανακοινώσουμε ρυθμίσεις όσον αφορά την απόσταξη του προϊόντος, θέμα για το οποίο θα ωφεληθούν αρκετά οι παραγωγοί του Νομού Καβάλας.

Κύριοι συνάδελφοι, οι τιμές που πέτυχαν φέτος οι παραγωγοί της Καβάλας, πράγματι είναι χαμηλότερες των περυσινών. 'Ομως, οι περυσινές τιμές αποτελούν την εξαίρεση και δεν είναι συγκρίσιμο στοιχείο, δεδομένου ότι το 1995 οι παρατεταμένη ξηρασία στην Ισπανία δημιούργησε έλλειψη στην αγορά χυμού σταφυλιού, με συνέπεια να ανέβουν οι τιμές όλων των σταφυλιών, ακόμη και μη εμπορεύσιμων ως νωπών, που οδηγήθηκαν στη χυμοποίηση και εξήχθησαν στις παραδοσιακές αγορές της Ευρώπης που κατείχε η Ισπανία, γι'αυτό και ήταν ευνοϊκές οι τιμές τα προηγούμενα χρόνια για τους παραγωγούς της Καβάλας.

Φέτος, η χρονιά είναι κανονική από πλευράς παραγωγής και μάλλον ελαφρά αυξημένη, με αποτέλεσμα να υπάρχει υπερπροσφορά του προϊόντος και χαμηλότερες τιμές λόγω του ανταγωνισμού μέσα στον οποίο κινείται και η Χώρα μας.

ΠΡΟΕΔΡΕΥΩΝ (Λουκάς Αποστολίδης):Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίαση παρακολουθούν από τα γενικά δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΥ ΒΕΝΙΖΕΛΟΥ", σαράντα τέσσερις μαθητές και ένας συνοδός καθηγητής από το 1ο Λύκειο Παλαιού Φαλήρου.

Τους καλωσορίζουμε στην Αίθουσα.

(Χειροκροτήματα από όλες τις Πτέρυγες)

Ο κ. Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ:Κύριε Πρόεδρε, μαζί με τα άμεσα αιτήματα των παραγωγών επιτραπέζιων σταφυλιών της Καβάλας, που ζητάνε την εξασφάλιση της τιμής πώλησης, πρέπει να ρυθμιστούν και τα χρέη τους προς την Αγροτική Τράπεζα της Ελλάδας. Ζητούν επίσης, την ελεύθερη και απρόσκοπτη πώληση των σταφυλιών της επαρχίας τους σε όλες τις λαϊκές αγορές της περιοχής, την απρόσκοπτη λειτουργία όλων των τσιπουράδικων της επαρχίας Παγγαίου και την ελεύθερη διάθεση του παραγόμενου προϊόντος.

Θα θέλαμε να δούμε ποια είναι η μακροπρόθεσμη πολιτική της Κυβέρνησης πάνω στην καλλιέργεια αυτή, που πραγματικά ήταν ένα προϊόν επώνυμο στην Ευρώπη, αλλά λόγω και της κρίσης στη Γιουγκοσλαβία επιδεινώθηκε η κατάσταση της αμπελοκαλλιέργειας. Θα θέλαμε να μάθουμε ποιες ενέργειες σκέπτεται να κάνει η Κυβέρνηση για να μπορέσει να βρει νέες αγορές και πού μπορεί να απευθυνθεί. Υπάρχουν οι προτάσεις των ενδιαφερομένων φορέων, που ζητάνε την ανάληψη μιας διαφημιστικής καμπάνιας μέσω του Οργανισμού Προώθησης Εξαγωγών, την εντατικοποίηση της έρευνας νέων αγορών μέσω των πρεσβειών της Χώρας μας σε διάφορα άλλα κράτη. Μήπως μπορούσε να ζητηθεί η συνδρομή της Ε.Ο.Κ., επειδή λόγω της κρίσης στη Γιουγκοσλαβία εντάθηκε περισσότερο το πρόβλημα και να δοθούν περισσότερες πρωτοβουλίες για την εξασφάλιση του προϊόντος. Αναγκάζονται να στραφούν σε άλλες καλλιέργειες, φερ' ειπείν σκέπτονται να σπείρουν βαμβάκι, το οποίο και αυτό είναι ήδη προβληματικό.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης):Ο Υφυπουργός Γεωργίας κ. Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας):Κύριε συνάδελφε, τα ερωτήματα που βάλατε αποτελούν αντικείμενο μιας πιο ευρείας συζήτησης και δεν είναι δυνατόν να απαντηθούν μέσα στο δίλεπτο ή στο τρίλεπτο. Εγώ περιορίστηκα να απαντήσω μόνο στα ερωτήματα που θέτετε στην ερώτησή σας και όχι στις διαπιστώσεις οι οποίες είναι υπαρκτές και οι οποίες απαιτούν πράγματι την ενασχόλησή μας και σαν Υπουργείο Γεωργίας.

Θα απαντήσω, όμως γιατί δεν πρόλαβα, στο τελευταίο ερώτημά σας, που αφορά την πολιτική μας όσον αφορά τις εξαγωγές και τα προγράμματα εξαγωγών στις τρίτες χώρες ή στις χώρες της Κοινοπολιτείας ή της Κεντρικής Ανατολικής Ευρώπης. Σ'αυτήν την κατεύθυνση θέλω να ξέρετε ότι την τελευταία πενταετία, με ελληνική πρωτοβουλία έχουν συναφθεί και βρίσκονται σε εξέλιξη αρκετές συμφωνίες και πρωτόκολλα συνεργασίας με τις περισσότερες απ' αυτές τις χώρες, όπως είναι η Βουλγαρία, η Ρουμανία, η Αλβανία, η Πολωνία, η Αρμενία, η Ρωσία, η Ουκρανία κλπ. και το αποτέλεσμα είναι θεαματικό, μια και από τους πίνακες που έχω στα χέρια μου αυτήν τη στιγμή, φαίνεται ότι διπλασιάστηκαν οι εξαγόμενες ποσότητες προς αυτές τις χώρες, δηλαδή από δέκα χιλιάδες πήγαμε στις εικοσι δύο χιλιάδες τόνους τα τελευταία μόνο χρόνια.

Εκτός, όμως, από τα παραπάνω, η προώθηση των εξαγωγών σ'αυτές τις χώρες εξαρτάται από μια σειρά άλλους παράγοντες, όπως είναι η βελτίωση των οδικών αξόνων, των μεταφορικών μέσων κ.λπ., θέματα τα οποία είναι και συναρμοδιότητα και άλλων υπηρεσιών και Υπουργείων, αλλά και διακρατικών συμφωνιών και συζητήσεων. Ωστόσο θα πρέπει να επισημάνουμε ότι το εμπόριο δε διεξάγεται από τα κράτη-μέλη, αλλά από τους ιδιωτικούς εξαγωγικούς φορείς οι οποίοι είναι αυτοί που θα πρέπει να ενεργοποιηθούν προκειμένου να εκμεταλλευτούν όλες τις δυνατότητες που ανοίγονται μ'αυτές τις χώρες, δηλαδή να εκμεταλλευτούν αυτές τις διακρατικές συμφωνίες και επικοινωνίες. Και ασφαλώς η προσφορά των προϊόντων σε ανταγωνιστικές τιμές και σε άριστη ποιότητα είναι καθοριστικός παράγοντας για τη διεύρυνση της τοποθέτησης των προϊόντων μας στις νέες αγορές, που διανοίγονται με τις αναφερόμενες χώρες.

ΠΡΟΕΔΡΕΥΩΝ (Λουκάς Αποστολίδης):Πέμπτη στην ημερήσια διάταξη είναι η υπ' αριθμ. 147/6-11-96 επίκαιρη ερώτηση πρώτου κύκλου του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς την Υπουργό Ανάπτυξης, σχετικά με δημοσιεύματα του Τύπου αναφερόμενα στις προθέσεις της Κυβέρνησης να εκποιήσει τα εργοστάσια Πειραϊκής-Πατραϊκής στην Πάτρα και τη Χαρτοποιία Αιγίου.

Η επίκαιρη ερώτηση έχει ως εξής:

"Δημοσιεύματα του Τύπου αναφέρουν επίμονα τις τελευταίες ημέρες, ότι υπάρχει ειλημμένη απόφαση της Κυβέρνησης για την εκποίηση των εργοστασίων της Πειραϊκής-Πατραϊκής (Πάτρας) και της Χαρτοποιίας Αιγίου.

Επειδή η υλοποίηση της παραπάνω φημολογούμενης απόφασης σχετίζεται άμεσα με την αποβιομηχάνιση της περιοχής και την καταδίκη σε ανεργία εκατοντάδων εργαζομένων, ερωτάται η κυρία Υπουργός: 

1. Εάν πράγματι έχει ληφθεί από την Κυβέρνηση απόφαση για την εκποίηση των δύο βιομηχανικών μονάδων.

2. Εάν ναι, ποιοι οι λόγοι που οδήγησαν την Κυβέρνηση στη λήψη αυτής της απόφασης και ποιο το όφελος για την εθνική οικονομία.

3. Εάν θα ληφθεί μέριμνα για την προστασία των θέσεων εργασίας των εργαζομένων στις δύο βιομηχανίες.

4. Για ποιους λόγους αποκλείστηκαν και δεν κλήθηκαν να ακουσθούν οι φορείς της περιοχής, οι εργαζόμενοι και οι τοπικοί Βουλευτές, πριν τη λήψη της απόφασης για την εκποίηση των δύο βιομηχανιών."

Ο Υφυπουργός Ανάπτυξης κ. Μιχάλης Χρυσοχοϊδης έχει το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Πρόεδρε, και οι δύο επιχειρήσεις στις οποίες αναφέρεται η ερώτηση, δηλαδή η "Πειραϊκή Πατραϊκή" και η "Χαρτοποιϊα Αιγίου", έχουν τεθεί σε εκκαθάριση σύμφωνα με το νόμο 2000. Από τον Ιούλιο του 1992 έχουν γίνει ήδη τέσσερις διαγωνισμοί για την εκποίηση της "Πειραϊκής Πατραϊκής" και άλλοι τρεις για την εκποίηση της "Χαρτοποιίας Αιγίου" που έχουν αποβεί όλοι άκαρποι.

Θα επιχειρήσω ένα πάρα πολύ σύντομο ιστορικό: Η Πειραϊκή Πατραϊκή υπήχθη με ενιαία μορφή στο ν. 1386, έχοντας δέκα παραγωγικές μονάδες και επτά χιλιάδες άτομα προσωπικό. Στη συνέχεια το 1986 μετοχοποιήθηκαν τα χρέη της που ήταν 30,5 δισ. περίπου, διασπάστηκε κατόπιν σε δέκα ανώνυμες εταιρείες και από τον Απρίλιο του 1990 δρομολογήθηκε η διαδικασία της αποκρατικοποίησής της. Μέχρι την 30.1.92 λειτούργησε κανονικά, οπότε από την ημερομηνία εκείνη και μετά άρχισε σταδιακές απολύσεις του προσωπικού με αντίστοιχες αποζημιώσεις.

Καθ' όλη τη διάρκεια που λειτούργησε στα πλαίσια του Οργανισμού Ανασυγκρότησης Επιχειρήσεων έγιναν πάρα πολύ μεγάλες προσπάθειες εκσυγχρονισμού και διατήρησης των θέσεων εργασίας οι οποίες απορρόφησαν πάνω από 113 δισ. δραχμές. Οι έξι από τις δέκα μονάδες που προανέφερα έχουν ήδη ιδιωτικοποιηθεί και λειτουργούν και έχουν μείνει πλέον οι εταιρείες "Κλωστοϋφαντήριο Πατρών", "Υφαντήριο Χαλκίδας" και"Βιομηχανία Βάμβακος". Γι' αυτές έχουν γίνει τέσσερις διαγωνισμοί οι οποίοι ήταν άκαρποι και δεν μπόρεσαν να λειτουργήσουν με τους όρους που είχαν μπει ώστε να μπορεί να είναι συμφέρουσα η λειτουργία τους και να εξασφαλίζονται οι θέσεις εργασίας που απαιτούνταν.

Ο τέταρτος διαγωνισμός, που, όπως ξέρετε, έγινε μετά από απόφαση της Βουλής, κηρύχθηκε άκαρπος και έπρεπε πλέον να ληφθούν συγκεκριμένες αποφάσεις. 'Ετσι λοιπόν οι αποφάσεις που έχουν ληφθεί αφορούν τέσσερα πράγματα:

Πρώτον είναι, ότι μετά την κήρυξη σαν άγονου του διαγωνισμού προχωρεί το Υπουργείο στην πώληση των επιμέρους, εκεί που έχουμε πλειοδοτικές προσφορές και βέβαια μετά από συζήτηση με τους αγοραστές για περαιτέρω βελτίωση των προσφορών.

Δεύτερον, για τους απολυόμενους, πρώην εργαζόμενους, οι οποίοι δεν έχουν πάρει τις αποζημιώσεις υπάρχουν δύο πακέτα μέτρων. Το ένα αφορά τη συνταξιοδότηση των γυναικών πάνω από σράντα εννέα ετών και των ανδρών πάνω από πενήντα τέσσερα ετών και αφορά τετρακόσια άτομα στην Πάτρα και το δεύτερο αφορά ένα κίνητρο αυτοαπασχόλησης ύψους 2,5 εκατ. δραχμών το οποίο αφορά επτακόσια άτομα.

Το τρίτο είναι το εργοστάσιο της Πάτρας για το οποίο γίνεται μια νέα προσπάθεια να παραμείνει στον ΟΑΕ για ένα νέο διαγωνισμό ούτως ώστε να λειτουργήσει με πολύ διαφορετικούς όρους. Εκεί, όπως ξέρετε, υπάρχουν πολύ ενδιαφέρουσες προτάσεις από τους εργαζόμενους που εμείς ευχόμαστε πραγματικά να καρποφορήσουν.

Τέλος, υπάρχει το προσωπικό εκκαθάρισης της εταιρείας "HOLDING" που έχει άτομα στην Αθήνα, στην Πάτρα και στη Χαλκίδα. Και εκεί θα δοθούν αντίστοιχα αποζημιώσεις και κίνητρα αυτοαπασχόλησης. Ευχαριστώ.

ΠΡΟΕΔΡΕΥΩΝ (Λουκάς Αποστολίδης):Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Ο κύριος Υπουργός ανέγνωσε ακριβώς το περιεχόμενο των Πρακτικών της 11ης Νοεμβρίου, όπου απήντησε η κα Διαμαντοπούλου σε μία σχετική ερώτηση που είχε κάνει ο κος Κωστόπουλος του Κ.Κ.Ε. Αυτή είναι μια τυποποιημένη απάντηση. 'Ισως το θέμα δεν είναι της αρμοδιότητος του κου Χρυσοχοϊδη και δεν το ξέρει το θέμα. Με συγχωρεί πάρα πολύ, είναι Υπουργός και είναι ενήμερος για πολλά άλλα θέματα της αρμοδιότητός του, αλλά αυτό το θέμα είναι αρμοδιότητος της κας Παπανδρέου και της κας Διαμαντοπούλου.

Αυτά που είπε ο κύριος Υπουργός είναι το ποίημα που λέμε για να απαντήσουμε στο ερώτημα. Υπάρχουν ακόμη έξι μελέτες βιωσιμότητας, που μας δείχνουν ότι η "Πειραϊκή Πατραϊκή" είναι βιώσιμη εταιρεία. Μάλιστα στα Πρακτικά, που ανέγνωσε ο κ. Χρυσοχοϊδης, αναφέρει η κα Διαμαντοπούλου ότι δεν γνωρίζει αν είναι βιώσιμη η "Πειραϊκή Πατραϊκή". Δεν μπορούμε δηλαδή να πούμε ότι δεν είναι, άρα είναι, δηλαδή εμμέσως πλην σαφώς....διότι μέχρι τώρα δεν υπήρξε ευθεία εξήγηση των κυβερνήσεων στο Λαό του νομού Αχαϊας και στο Λαό της Ελλάδος για να τους πουν αν είναι βιώσιμες και προβληματικές ή δεν είναι, αν θα τις βγάλουνε στο σφυρί ή δεν θα τις βγάλουνε και έμεινε το θέμα εκεί.

Η απάντηση την οποία έδωσε ο κ. Χρυσοχοϊδης είναι ότι στη συγκεκριμένη περίπτωση θα πουλήσουμε εκείνα τα επιμέρους για να πληρώσουμε τα 2,5 δισ. στους τριακοσίους πενήντα επτά που πρέπει να πάρουν τη σύνταξη και τα άλλα 2,5 δισ. να τα χαρίσουμε στους άλλους για να μη φωνάζουν.

Δεν είναι αυτό λύση, διότι τα άλλα 2,5 δισ. πρέπει να τα δώσουμε στην παραγωγική μονάδα για να μπορέσει να αντιμετωπίσει το μέλλον της βιομηχανίας και να γίνει κάτι.

Δεύτερον, υπάρχει εδώ μια εγκατάλειψη του θέματος σε σχέση με τις διατάξεις του Κώδικα Πολιτικής Δικονομίας και του Πτωχευτικού Δικαίου. Η Βουλή των Ελλήνων από το 1990 μέχρι σήμερα δεν ψήφισε άμεση τροποποίηση των διατάξεων του Κώδικα Πολιτικής Δικονομίας και του Πτωχευτικού Δικαίου δια να βγαίνουν στο σφυρί αμέσως όσες προβληματικές επιχειρήσεις αποφασίζει η Κυβέρνηση. Ας βγουν αμέσως λοιπόν να καθαρίσει η υπόθεση. Γιατί τόσο καιρό την κλωθογυρίζουνε αυτήν την υπόθεση, μάλιστα επί μία εξαετία αφού έχει αποφασισθεί η εκοποίηση (εκκαθάριση) χωρίς να δώσουμε καθαρές λύσεις; 'Εχουν χαλαστεί 25 δισ. για την Πειραϊκή Πατραϊκή και αν έβγαινε επομένως στο σφυρί με τις διατάξεις εδώ και τώρα με την τροποποίηση των νόμων που προανέφερα, θα είχε πλέον ξεκαθαρίσει το θέμα και δεν θα είχε δημιουργηθεί το φαινόμενο που δημιουργήθηκε τώρα. Αυτό ισοδυναμεί με προδοσία των συμφερόντων του 'Εθνους.

Πρέπει να βγούμε από το κέλυφος αυτό και να ξεκαθαρίσουμε την υπόθεση. 

Αναφορικά με τη χαρτοποιία. Από το 1988 μέχρι σήμερα αγοραστήκανε μηχανήματα αξίας 15 δισ., μεταφερθήκανε από το ένα εργοστάσιο στο άλλο, αλλά εκλάπησαν, υπάρχουν ποινικές δικογραφίες και σήμερα ακόμα δεν έχει ξεκαθαρίσει το θέμα.

Τι θα γίνει με τους εργαζομένους. Θα δώσει πρόωρες συντάξεις; Δεν θα δώσει συντάξεις; Επίσης επανερχόμενος ερωτώ τι γίνεται με τη Βαρυμπόμπη; Να καταργηθεί ο νόμος 1386 ως προς το σημείο της επικύρωσης για τον Ζερίτη και να κριθεί ασύμφορος ο διαγωνισμός. Πίσω από τον Ζερίτη φωνάζει όλη η Ελλάδα ότι κρύβεται ο Λαμπράκης. Είναι μία καθαρή φωνή του Λαού ότι κρύβεται ο Λαμπράκης. Σε μια δεδομένη στιγμή έδωσε ο Ζερίτης δια την Βαρυμπόμπη 1,8 δισ. Αυτή τη στιγμή την καταριέται ο Ελληνικός Λαός διότι σήμερα λέει ότι η Βαρυμπόμπη είναι 3 δισ. Να κριθεί ασύμφορος αυτός ο διαγωνισμός και να τροποποιηθεί ο νόμος, επαναλαμβάνω, 1386 και να πούμε στον κ. Ζερίτη και στον κ. Λαμπράκη εφ' όσον έχει ανάμιξη να σταματήσουν, να επαναδιαπραγματευτούμε το θέμα για να πιάσουμε παραπάνω διότι αυτό είναι προδοσία. Δεν μπορούμε να δίνουμε στον Ζερίτη σε μια στιγμή που έχει τυπική νομιμοποίηση με 1,8 δισ. την περιουσία στη Βαρυμπόμπη που μετριέται με το κιλό το χρυσό και σήμερα μέσα στην ελληνική Βουλή να μην μιλάει κανένας. Αυτό ισοδυναμεί, επαναλαμβάνω, με προδοσία. Να τροποποιηθεί ο νόμος και να γίνει επαναδιαπραγμάτευση, να τροποποιηθούν οι διατάξεις του Κώδικα Πολιτικής Δικονομίας και του Πτωχευτικού Δικαίου να βγει στο σφυρί εδώ και τώρα και να δούμε, θα πιάσει παραπάνω; Τι θα γίνει εδώ;

Σε αυτά τα θέματα, εάν δεν απαντήσει η Κυβέρνηση και οι Υπουργοί, οι οποίοι εκφεύγουν, δεν θα γίνει τίποτα. Δεν γίνεται δουλειά. Δεν είναι Εθνος αυτό. Τέτοιο Κράτος ερρέτω, αποτελεί τον εμπαιγμό της ιστορίας του.

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, δε νομίζω ότι με τις φωνές υπάρχει η δυνατότητα να παραβαίνουμε τον Κανονισμό.

ΓΕΩΡΓΙΟΣ ΤΣΑΦΟΥΛΙΑΣ: Η σημασία του θέματος με κάνει να υψώσω τον τόνο της φωνής μου. Το πονώ το θέμα.

ΠΡΟΕΔΡΕΥΩΝ (Λουκάς Αποστολίδης): Το λόγο έχει ο Υφυπουργός Ανάπτυξης κ. Χρυσοχοϊδης.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Πρόεδρε, η κα Διαμαντοπούλου είναι στο εξωτερικό, στις Βρυξέλλες, γι' αυτό και την αντικαθιστώ σήμερα εδώ στην απάντηση στον κύριο συνάδελφο.

Επαναλαμβάνω και πάλι ότι γίνονται προσπάθειες προκειμένου πράγματι να ικανοποιηθεί και η αγωνία, έτσι όπως εκφράστηκε με έντονο τόνο του συναδέλφου, αλλά και η αγωνία των εργαζομένων και του λαού της Αχαίας και γενικότερα όλων των περιοχών που έχουν ακίνητα, εργοστάσια, εγκαταστάσεις της "Πειραϊκής Πατραϊκής". Και σε ό,τι αφορά τους εργαζόμενους, λέω και πάλι ότι υπάρχει νομοσχέδιο του Υπουργείου Εργασίας με το οποίο προβλέπονται προγράμματα προσυνταξιοδότησης, όπως και κίνητρα αυτοαπασχόλησης, προκειμένου να ανακουφιστεί το πρόβλημα των απολυθέντων από τις επιχειρήσεις της "Πειραϊκής-Πατραϊκής".

Το δεύτερο που θέλω να τονίσω είναι ότι ο κλάδος της κλωστοϋφαντουργίας, είναι ένας κλάδος που βρίσκεται πανευρωπαϊκά σε κρίση. Δεν υπάρχει καμία κλωστοϋφαντουργία σε όλες τις χώρες της Ευρωπαϊκής 'Ενωσης που να μην υφίσταται τις συνέπειες της κρίσης των τελευταίων χρόνων από τον πολύ έντονο ανταγωνισμό που υπάρχει με τις χώρες του τρίτου κόσμου και συνεπώς δεν είναι φαινόμενο ελληνικό.

Αν μπορούσαμε εμείς από μόνοι μας να καθορίσουμε τη βιωσιμότητα μιας επιχείρησης, θα ήταν πάρα πολύ θετικό. Νομίζω όμως ότι τα πράγματα δεν είναι τόσο απαισιόδοξα. Υπάρχουν επενδύσεις και σε αυτόν τον κλάδο με πολύ σημαντικούς εκσυγχρονισμούς που γίνονται, ώστε να γίνει ανταγωνιστικός. Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης):Η πρώτη στην ημερήσια διάταξη, με αριθμό κατάθεσης 164/11.11.96, επίκαιρη ερώτηση του δευτέρου κύκλου, είναι της Βουλευτού του Πανελλήνιου Σοσιαλιστικού Κινήματος, κας Ελένης Ανουσάκη προς τον Υπουργό Δημόσιας Τάξης, σχετικά με τη λήψη των αναγκαίων μέτρων για την καλύτερη αστυνόμευση της περιοχής της Πρωτεύουσας και ειδικότερα της διαφύλαξης του χώρου του Πολυτεχνείου και των γύρω περιοχών του κατά τις ημέρες του εορτασμού.

Η επίκαιρη ερώτηση της κας Ανουσάκη έχει ως εξής:

"Διανύουμε την περίοδο του εορτασμού του Πολυτεχνείου και οι Αθηναίοι απαιτούν τη διαφύλαξη του χώρου του Πολυτεχνείου και των γύρω περιοχών. Επίσης απαιτούν η πόλη τους να φυλάσσεται και η ζωή τους να διασφαλίζεται.

Γνωρίζουμε τους κινδύνους που απειλούν τους κατοίκους της Αθήνας, ιδίως όταν αυτοί κυκλοφορούν τις νυχτερινές ώρες. Οι κίνδυνοι δεν ελλοχεύουν μόνο στις απομακρυσμένες συνοικίες, αλλά και στο κέντρο της πόλης. Ενδείκτικά αναφέρω το Γαλάτσι, το Βοτανικό, την πλατεία Αττικής, την πλατεία Αγίου Παντελεήμονα, τον Αγ.Παύλο, τη Λαμπρινή.

Αναγνωρίζουμε τις φιλότιμες προσπάθειες της Αστυνομίας για καλύτερη περιφρούρηση αλλά ταυτόχρονα επιζητούμε πιο ικανοποιητική αστυνόμευση.

Ευελπιστώ σαν Βουλευτής, αλλά και σαν πολίτης της Αθήνας, στην πλήρη κατανόησή σας".

Ο Υπουργός κ. Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ (Υπ.Δημόσιας Τάξης): Ευχαριστώ, κύριε Πρόεδρε.

Νομίζω θα συμμερίζεσθε την άποψή μου, ότι η Ελληνική Αστυνομία θα ήταν ευτυχής αν δεν χρειαζόταν αυτές τις μέρες του εορτασμού του Πολυτεχνείου. Είναι μια ημέρα που τιμούμε όλοι, ένας εορτασμός που θυμίζει μια ιστορική σελίδα της ελληνικής Δημοκρατίας και ειλικρινά εκφράζοντας τη θέληση και τη βούληση της Ελληνικής Αστυνομίας επαναλαμβάνω ότι θα θέλαμε να είμαστε μέσα στην πορεία και όχι έξω για να την περιφρουρούμε. Αλλά, επειδή τα τελευταία χρόνια διάφορα ανεξέλεγκτα στοιχεία παρεμβαίνουν για να αμαυρώσουν αυτόν τον εορτασμό, η Αστυνομία και φέτος έχει λάβει όλα τα μέτρα για να περιφρουρήσει τους χώρους γύρω από το Πολυτεχνείο, να περιφρουρήσει την πορεία, ώστε όλοι εκείνοι οι 'Ελληνες πολίτες που θέλουν να τιμήσουν την επέτειο, να μπορούν να εκδηλωθούν χωρίς φόβο.

'Οσον αφορά το χώρο εντός του Πολυτεχνείου, γνωρίζετε όλοι, ότι η ευθύνη είναι αποκλειστικά της Πρυτανείας, της Συγκλήτου και της Ε.Φ.Ε.Ε. που αναλαμβάνουν την οργάνωση των εορταστικών εκδηλώσεων.

Ελπίζω, ότι φέτος να μη χρειαστεί να επέμβει η Ελληνική Αστυνομία. 'Ολοι λυπούμαστε για τα περσινά επεισόδια και έχουμε λάβει τα μέτρα μας, έχουμε συνεννοηθεί και με τις πρυτανικές αρχές, ώστε, επαναλαμβάνω, να γίνει απρόσκοπτα και ειρηνικά ο εορτασμός και η πορεία. 

'Οσον αφορά το δεύτερο μερος της ερώτησης, πράγματι, όπως και στο κείμενο καταγράφεται, η αστυνόμευση είναι ικανοποιητική, όχι όσο όμως θα έπρεπε. Αλλά, πρέπει να σημειώσω, κυρίες και κύριοι συνάδελφοι, ότι τα τελευταία χρόνια δεν είναι απλά και μόνο ότι έχουν αυξηθεί τα κρούσματα εγκληματικότητας. Δεν έχουμε μια πολύ μεγάλη διάδοση των ναρκωτικών, αλλά υπάρχει και το πρόβλημα των λαθρομεταναστών, που πάλι η Αστυνομία καλείται να αντιμετωπίσει. Μέσα σ' αυτές τις δυσκολίες, καταβάλλουμε συνεχείς προσπάθειες ώστε να εντείνουμε την αστυνόμευση για να νιώσει ο πολίτης ασφαλής και πάντοτε σε ένα νέο πνεύμα που πιστεύουμε ότι γρήγορα θα επικρατήσει σε ένα πνεύμα συμφιλίωσης του 'Ελληνα αστυνομικού με τον πολίτη. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Η κα Ανουσάκη έχει το λόγο.

ΕΛΕΝΗ ΑΝΟΥΣΑΚΗ: Κυρίες και κύριοι συνάδελφοι. Απευθύνω έκκληση αντίστασης στην περιθωριοποίηση όλων εκείνων που αμαυρώνουν την επέτειο του Πολυτεχνείου και καλώ όλους μας, Πολιτικούς, Πολίτες και Κόμματα να είναι παρόντα, όχι στην περιφρούρηση, γιατί αυτή είναι αρμοδιότητα της πρυτανείας και των φοιτητών, αλλά να περιφρουρήσουμε τα ιδανικά μας τιμώντας τους 'Ηρωές μας. Τα τελευταία χρόνια βλέπουμε ότι η επέτειος της εξέγερσης έγινε μια "γιορτή" ότι δεν υπάρχει λαϊκή συμμετοχή και κύρια, πολλές φορές, γίνεται "εμπόριο" έξω από το Πολυτεχνείο, όχι των ιδεών και των σημαιών μας, αλλά έχει εμπορευματοποιηθεί όλη η γιορτή του Πολυτεχνείου, κύριοι συνάδελφοι.

Ενώνω τη φωνή μου με την επιστολή που έλαβα από τον Πρύτανη κ. Μαρκάτο. Αλλά επιτρέψτε μου να σταθώ σε ένα θέμα που αφορά και τη νεολαία. Με κάλυψε ο κ.Ρωμαίος, γιατί είναι ένας άνθρωπος που δε λέει πολλά λόγια, αλλά προσπαθεί να κάνει περισσότερα έργα και να πω ότι και οι δύο σαν Βουλευτές της Α' Περιφέρειας της Αθήνας έχουμε δει τις πλατείες μας το βράδυ αφύλακτες και γι αυτό διαμαρτύρομαι.

(Θόρυβος στην Αίθουσα)

Και εδώ θέλω να αφυπνίσω τους συναδέλφους μου -που δυστυχώς ομιλούν, κύριε Πρόεδρε, έχει τελειώσει η δική τους συμμετοχή στη Συνεδρίαση και περιμένουν να ψηφίσουν και να φύγουν και παρακαλώ να με διαφυλάξετε! -στη συνείδησή τους. Κύριε Πρόεδρε θα καταθέσω, στην Εθνική Αντιπροσωπεία που αύριο θα συζητήσει την επίκαιρη ερώτηση, φωτογραφίες από την περιοχή της Λαμπρινής, όπου έξω από τα σχολεία υπάρχουν στα δέντρα σύριγγες και που η νέα "πραμάτεια" διαφημίζεται ως εξής: Ενέσεις με έτοιμο το ναρκωτικό! Αυτά έξω από τα σχολεία. Εγώ δεν πιστεύω ότι αυτά μπορούν να μπουν στα Πρακτικά, ωστόσο μπορούν να μπουν στο αρχείο, κύριε Αποστολίδη, ώστε να χρησιμεύσουν για μελέτη σ'αυτήν τη Διακομματική Επιτροπή, που, τέλος πάντων, έχει καθυστερήσει πολύ.

Αυτό, λοιπόν, είναι το τεράστιο θέμα της Αθήνας.

Πολύ σωστά είπατε, κύριε Υπουργέ, ότι υπάρχει πολύ σημαντική προσφορά της Αστυνομίας, ωστόσο πιστεύω ότι δεν έχουν τα μέσα, δεν διαθέτουν και την εμπειρία ίσως όλοι και ότι χρειάζονται και περισσότεροι. Εγώ, εκείνη την ημέρα που βγάζαμε τις φωτογραφίες προσπάθησα να βρω κάποιον αστυνομικό και δεν υπήρχε κανείς. Δεν κατηγορώ την Αστυνομία. Ξέρω την ευαισθησία τους. Δεν έχουν καν την υλική υποδομή. Σε πολλά τμήματα δεν υπάρχουν, ας πούμε, φωτοτυπικά και τα γράφουν τα κείμενα με τα χέρια. Δεν ξέρω αν φορούν τα ειδικά γιλέκα για να περιφρουρήσουν τη ζωή τους. Ωστόσο θέλω εδώ, όχι να καταγγείλω εσάς ως Υπουργό. Είμαστε κυβερνητικά στελέχη, κύριε Υπουργέ, αλλά αυτή την ημέρα του Πολυτεχνείου που είναι ημέρα των νιάτων και της συνείδησης, να ξυπνήσει μέσα μας κάτι και να ξαναβγούμε στη δράση, περισσότερη δράση!

Σε όλες αυτές τις πλατείες, αξιότιμε κύριε Υπουργέ, που ξέρετε πόσο σας εκτιμώ, εσείς μπορείτε να παρέμβετε με εντολή σας για περισσότερη περιφρούρηση. Και σαν διευθυντής τότε της Ε.Ρ.Τ. κάνατε μεγάλο πολιτιστικό έργο, κύριε Υπουργέ. Παρακαλώ, λοιπόν, να παρέμβετε, από μόνος σας, ώστε να υπάρχουν σποτάκια της Ε.Ρ.Τ.. Δεν ξέρω αν είσθε καθ'ύλην αρμόδιος, αλλά έχετε και την ευαισθησία και τη γνώση και την εμπειρία και σαν δημοσιογράφος και σαν διευθυντής των Μέσων Επικοινωνίας εκείνης της εποχής. Τι γίνεται με τα σποτάκια για τα ναρκωτικά; Πόσα σποτάκια τώρα "παίζονται" για να καλέσουν τη νεολαία στο Πολυτεχνείο;

Σας ευχαριστώ και συγγνώμη για τη φωνή, αλλά είμαι άρρωστη, έχω 40 πυρετό.

ΠΡΟΕΔΡΕΥΩΝ (Λουκάς Αποστολίδης): Περαστικά σας, κυρία Ανουσάκη.

Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπ.Δημόσιας Τάξης): Κύριε Πρόεδρε, δε νομίζω ότι είναι εύκολο στα δύο λεπτά να συζητήσουμε εδώ το θέμα των ναρκωτικών, τη στιγμή που παρευρίσκεται μάλιστα και ο συναρμόδιος Υφυπουργός. Είναι τόσο πολύπλοκο! Εν πάση περιπτώσει, κάπου πρέπει να κατανοήσουμε ότι δεν είναι και αυτό, όπως όλα τα άλλα, πρόβλημα αποκλειστικά της Αστυνομίας. Διότι έχουμε συνηθίσει τον τελευταίο καιρό, όλα τα μεγάλα κοινωνικά προβλήματα, λαθρομετανάστες, ναρκωτικά, τα πάντα, τα σχολεία, το τι γίνεται μέσα στα σχολεία να ζητάμε να λυθούν από την Αστυνομία.

Ειδικά για τα ναρκωτικά στα σχολεία ήδη έχουμε αποφασίσει, τουλάχιστον στα μεγάλα σχολεία και εκεί που πράγματι έχουν διαπιστωθεί κάποια κρούσματα, να υπάρξει συνεχής επίβλεψη στον περίγυρο των σχολείων, διότι, όπως γνωρίζετε, δεν μπορεί, αλλά και δεν πρέπει η Αστυνομία να βρίσκεται μέσα στα σχολεία. Είναι καθήκον άλλων να αντιμετωπίσουν αυτά τα προβλήματα.

Επαναλαμβάνω, λοιπόν, ότι υπάρχει ικανοποιητική παρουσία της Αστυνομίας. Γιατί είναι και η παρουσία που δεν φαίνεται και αυτή είναι και πιο αποτελεσματική. Γι'αυτό και πρέπει να αναγνωρίσουμε όλοι εδώ, ότι η Ελληνική Αστυνομία έχει σημαντικές επιτυχίες και στη σύλληψη των εμπόρων ναρκωτικών και των άλλων εγκληματιών.

'Εχει σημαντικές επιτυχίες. Με το συνεχή όμως εκσυγχρονισμό της Αστυνομίας που έχει αρχίσει από προηγούμενους Υπουργούς και από τον κ. Βαλυράκη ειδικά που βρίσκεται στην Αίθουσα, πιστεύουμε ότι συνεχώς θα βελτιώνεται και η παρουσία και η αποτελεσματικότητά της.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Η τρίτη στην ημερήσια διάταξη επίκαιρη ερώτηση δευτέρου κύκλου, με αριθμό 173/11.11.96, του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Υγείας και Πρόνοιας, σχετικά με δημοσιεύματα του Τύπου αναφερόμενα στα προβλήματα λειτουργίας του Κρατικού Θεραπευτηρίου Λέρου και τη λήψη των αναγκαίων μέτρων για τη στελέχωσή του, έχει ως εξής:

"Σύμφωνα με δημοσιεύματα του Τύπου, η λειτουργία του Κρατικού Θεραπευτηρίου Λέρου παρουσιάζει πολύ σοβαρά προβλήματα.

'Ολο το προσωπικό που είχε προσληφθεί για την υλοποίηση των προγραμμάτων 815/84, βρίσκεται σε ανασφαλή και αβέβαιη θέση όσον αφορά την εργασιακή του σχέση από τον Ιούλιο του 1995. Από τον Ιούλιο του 1996, είναι τελείως ακάλυπτο από οποιαδήποτε εργασιακή σχέση και δεν πληρώνεται. Η συνεχιζόμενη αβεβαιότητα οδήγησε όλους σχεδόν τους Επαγγελματίες Ψυχικής Υγείας στο να αποχωρήσουν για να εξασφαλίσουν αλλού δουλειά. 'Ετσι, χωρίς ειδικευμένο προσωπικό, δεν μπορούν να εφαρμοσθούν ειδικευμένα προγράμματα.

Ερωτάται ο κύριος Υπουργός:

Γιατί εγκαταλείφθηκε το Κρατικό Θεραπευτήριο Λέρου και συγκεκριμένα τα προγράμματα "ψυχιατρικής μεταρρύθμισης";

Θα πληρωθεί το προσωπικό του Κρατικού Θεραπευτηρίου Λέρου και θα εξασφαλισθεί η εργασιακή του σχέση;"

Ο Υφυπουργός κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, το θέμα του άσυλου της Λέρου έχει απασχολήσει πάρα πολλές φορές και το Ελληνικό Κοινοβούλιο και το διεθνή και ελληνικό Τύπο. Και υπάρχει μία ευαισθησία της κοινής γνώμης στα θέματα που αφορούν τη λειτουργία του Θεραπευτηρίου της Λέρου. 'Εχει γίνει μία προσπάθεια από την ελληνική Πολιτεία -και από τις προηγούμενες κυβερνήσεις από το 1991 και από τις δικές μας - να αποασυλοποιηθεί η Λέρος, να αποστιγματισθεί η Χώρα. Νομίζω ότι οι εκθέσεις εμπειρογνωμόνων λένε την πραγματικότητα, γιατί έχει γίνει μία πολύ καλή προσπάθεια, η οποία όμως προσπάθεια πρέπει να συνεχισθεί για να μην παλινδρομήσει ό,τι έχει γίνει εκεί πέρα.

Σ' αυτήν την προσπάθεια συνέβαλαν κατά πολύ οι διακόσιοι πενήντα επτά επαγγελματίες Ψυχικής Υγείας του Προγράμματος Λέρος Ι και ΙΙ του Κανονισμού της ΕΟΚ 815/84, οι οποίοι ξεκίνησαν να εργάζονται απο το 1991, όπως είπα προηγουμένως. Μέχρι τον Ιούνιο του 1995 και με ανανεούμενες συμβάσεις, προσέφεραν τις υπηρεσίες τους παράλληλα με το μόνιμο προσωπικό του Κρατικού Θεραπευτηρίου Λέρου.

Στις 10 Αυγούστου του 1995 με την υπ' αριθμόν 330 Πράξη του Υπουργικού Συμβουλίου, εγκρίθηκε η παράταση των συμβάσεών τους μέχρι 30.6.1996. Μέχρι, λοιπόν, και τον Ιούνιο του 1996 πληρωνόντουσαν κανονικά. Από 1ης Ιουλίου 1996 και μέχρι σήμερα, λόγω της λήξης των συμβάσεών τους, έχουν καταβληθεί έναντι μόνο 200.000 δραχμές και πραγματικά υπάρχει πρόβλημα με αυτούς τους διακόσιους τέσσερις εργαζόμενους. Πολλοί από αυτούς απεχώρησαν, όμως αυτή την στιγμή προσφέρουν τις υπηρεσίες τους, πληρώνονται, όπως σας είπα, έναντι, και για το Υπουργείο Υγείας είναι ένα πολύ μεγάλο πρόβλημα.

'Εγινε μία προσπάθεια να συνεχισθεί η απασχόλησή τους μέσα από τα προγράμματα καταπολέμησης του κοινωνικού αποκλεισμού, αλλά από ό,τι διαπιστώσαμε ένας ελάχιστος αριθμός εργαζομένων μπορεί να καλυφθεί, διότι δεν είναι δυνατόν όλες οι υπηρεσίες αποασυλοποίησης που έχουν αναπτυχθεί, να ενταχθούν στο πλαίσιο του παραπάνω προγράμματος, όπου είναι καθαρά πρόγραμμα επαγγελματικής κατάρτισης.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Μας απασχολεί πάρα πολύ το θέμα. Πρέπει να δώσουμε αυτές τις ημέρες λύση. 'Ηδη το Υπουργείο Υγείας και Πρόνοιας έχει ετοιμάσει ένα σχέδιο τροπολογίας, το έχουμε υποβάλει στο Υπουργείο Προεδρίας και Οικονομικών και θέλω να πιστεύω ότι ή η πρόταση που έχουμε υποβάλλει ή κάποια άλλη φόρμουλα, θα δώσει λύση στο πρόβλημα, διότι πιστεύω πως είναι ένα θέμα που πρέπει όλες οι Πτέρυγες της Βουλής να το στηρίξουν, έτσι ώστε αυτοί οι άνθρωποι να συνεχίσουν να προσφέρουν τις υπηρεσίες τους και να μην αρχίσει ξανά ο διεθνής Τύπος και όχι μόνο, αλλά και η ίδια η πραγματικότητα να μας πιέζει και να μας εξαναγκάζει εκ των υστέρων να περάσουμε αυτήν την τροπολογία.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριε Υπουργέ, αναγνωρίζετε ότι το πρόβλημα είναι μεγάλο, αλλά εγώ θα πω ότι έχετε και εσείς μεγάλες ευθύνες. Το να στηρίζει κανείς τη λύση προβλημάτων τέτοιων, όπως είναι η ψυχική υγιεινή σε προγράμματα που είναι περιστασιακά, τα οποία είναι καλά και απέδωσαν -και εμείς συμφωνούμε- δεν μπορούμε, όμως, έτσι να δώσουμε οριστική λύση. Χρειάζεται να ενταχθεί η ψυχική υγιεινή σε άλλη προσπάθεια εθνικού χαρακτήρα, μέσα από το Ε.Σ.Υ., για να μπορέσουμε να αντιμετωπίσουμε αυτό το πρόβλημα. Αν το συνδυάσουμε και με το ότι δε λειτουργούν τα δεκατέσσερα κέντρα ψυχικής υγιεινής, καταλαβαίνεται ποιο είναι το πρόβλημα. Για την ώρα, εμείς θα θέλαμε να αντιμετωπίσετε το πρόβλημα πληρωμής και εξασφάλισης εργασιακής σχέσης -εσείς θα το δείτε πως θα γίνει αυτό- των επαγγελματιών ψυχικής υγείας γιατί αλλιώς κανένα πρόγραμμα δεν μπορεί να προχωρήσει. Και εν πάση περιπτώσει, εμείς δε θέλουμε να υποβάλλουμε ερωτήσεις επίκαιρες για κανένα άλλο λόγο, αλλά θέλουμε να λύνονται τα προβλήματα του Λαού και των εργαζομένων. Παρεπιμπτόντως θα ήθελα να σας πω ότι τέτοια προβλήματα υπάρχουν σε πολλά νοσοκομεία. Αναφέρομαι στο Νοσοκομείο Ιωαννίνων, με διαφορετικής υφής πρόβλημα για το οποίο δε θέλω να μου απαντήσετε τώρα, όμως θέλω να το λύσετε για να μην έρθω την άλλη εβδομάδα πάλι με επίκαιρη ερώτηση. Ευχαριστώ.

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε συνάδελφε, το θέμα αυτό μας απασχολεί παρά πολύ και τον ομιλούντα τον απασχολεί διπλά, διότι συνέβαλε και αυτός με τις μικρές του δυνάμεις, όπως και οι προηγούμενοι συνάδελφοι της προηγούμενης κυβέρνησης, στην αποσυλοποίηση της Λέρου. Είχαμε καθιερώσει για τρία χρόνια και όλο το επιτελείο του Υπουργείου "Ωρα Λέρος" και ανά μήνα ερχόντουσαν οι εργαζόμενοι και υπεύθυνοι του θεραπευτηρίου στη Λέρο, πηγαίναμε και εμείς και φθάσαμε εκεί που φθάσαμε, συμβάλλοντας στο να γράψει ο Τύπος ό,τι έγραψε, αλλά και να αλλάξει η ίδια η πραγματικότητα. Πρέπει να σας πω όμως κάτι. Εγνώριζαν οι επαγγελματίες της ψυχικής υγείας όταν επροσλαμβάνοντο ότι θα προσφέρουν υπηρεσίες και θα αμείβονται για όσο καιρό διαρκέσει το πρόγραμμα. Το γνώριζαν αυτό. 'Ομως, εμείς, βλέποντας την αναγκαιότητα να συνεχιστεί το πρόγραμμα, γιατί πράγματι δεν τελειώνουν αυτές οι προσπάθειες, πρέπει να συνεχίζονται, προσπαθούμε να βρούμε λύση. Χαιρόμαστε που εσείς θα στηρίξετε αυτήν την προσπάθεια και την πιθανή τροπολογία, που θα έρθει πολύ σύντομα στη Βουλή και θέλω να πιστεύω ότι και οι άλλες Πτέρυγες της Βουλής θα στηρίξουν αυτήν την τροπολογία, έτσι ώστε να περάσει ομόφωνα αυτή η τροπολογία και να στείλουμε ένα καλό μήνυμα, ότι όλες οι Πτέρυγες της Βουλής ενδιαφερόμαστε για αυτό το κρατικό θεραπευτήριο που τοσο πολύ έχει ταλαιπωρήσει την Πατρίδα μας και ο Τύπος έχει γράψει τόσες φορές τα γνωστά σχόλια εναντίον μας.

ΠΡΟΕΔΡΕΥΩΝ (Παναγιώτης Ν.Κρητικός): Κύριοι Βουλευτές, εξαντλήθηκε η ημερήσια διάταξη των επικαίρων ερωτήσων.

ΠΡΟΕΔΡΕΥΩΝ (Παναγιώτης Ν.Κρητικός): Κύριοι Βουλευτές, εισερχόμεθα στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνεχίζεται η συζήτηση επί των άρθρων και του συνόλου του σχεδίου νόμου αρμοδιότητας του Υπουργείου Οικονομικών " Τροποποίηση και συμπλήρωση του Τελωνειακού Κώδικα και άλλες διατάξεις".

Εκκρεμεί ονομαστική ψηφοφορία επί των άρθρων 21 .

Θα διεξαχθεί ονομαστική ψηφοφορία, εφόσον επιμένουν οι συνάδελφοι της Νέας Δημοκρατίας.

ΟΛΟΙ ΟΙ ΒΟΥΛΕΥΤΕΣ ΤΗΣ ΝΕΑΣ ΔΗΜΟΚΡΑΤΙΑΣ: Επιμένουμε, κύριε Πρόεδρε.

ΠΡΟΕΔΡΕΥΩΝ (Παναγιώτης Ν.Κρητικός): Συνεπώς επιμένουν επί της αιτήσεώς τους για ονομαστική ψηφοφορία.

Αρχίζει η ονομαστική ψηφοφορία και καλούνται επί του καταλόγου ο κ. Φωτιάδης από το ΠΑ.ΣΟ.Κ. και ο κ. Καλαντζής από τη Νέα Δημοκρατία -δεν υπάρχουν άλλοι νεώτεροι εδώ για να επιστρατευθούν.

Οι αποδεχόμενοι το άρθρο 21 απαντούν ΝΑΙ στην εκφώνηση του ονομάτος των και οι μη αποδεχόμενοι το άρθρο 21 απαντούν ΟΧΙ.

Παρακαλώ να αρχίσει η ανάγνωση του καταλόγου.

(Ψ Η Φ Ο Φ Ο Ρ Ι Α)

(Kατά τη διάρκεια της ψηφοφορίας και την ώρα που καλείται να ψηφίσει ο κ. Κεδίκογλου ελέχθησαν τα εξής:

ΒΑΣΙΛHΣ ΚΕΔΙΚΟΓΛΟΥ: Τις παραγράφους 1, 2 και 3 δεν τις ψηφίζω. Ναι στην παράγραφο 4.

ΠΡΟΕΔΡΕΥΩΝ (Παναγιώτης Ν. Κρητικός): Καταγράφεται αρνητική η ψήφος. Δεν μπορείτε να ψηφίζετε παραγράφους. Το άρθρο δεν ψηφίζεται σε φέτες. Το ψηφίζετε ή δεν το ψηφίζετε.Εξ άλλου αιτιολόγηση ψήφου δεν επιτρέπεται.

ΒΑΣΙΛHΣ ΚΕΔΙΚΟΓΛΟΥ: Το άρθρο αυτό είναι 4 άρθρα.

ΠΡΟΕΔΡΕΥΩΝ (Παναγιώτης Ν. Κρητικός): Στη νομοτεχνική του μορφή είναι ένα άρθρο 1, όπως ήρθε. Παρακαλώ!)

(ΜΕΤΑ ΤΟ ΠΕΡΑΣ ΤΗΣ ΠΡΩΤΗΣ ΕΚΦΩΝΗΣΗΣ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ να επαναληφθεί η ανάγνωση του καταλόγου ως προς τους απόντες, από τον ίδιο συνάδελφο.

Κύριοι συνάδελφοι, ο κ. Φωτιάδης είναι νέος συνάδελφος, αλλά τον εκάλεσα για την εκφώνηση του καταλόγου, παρακινηθείς εκ του ονόματός του. Φωτιάδης λέγεται, σπίθες θα βγάζει. Αλλά απεδείχθη ότι έχει εύφλεκτη ύλη, όχι μόνο εκ του ονόματός του, αλλά διότι είναι και Πόντιος.

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ(Παναγιώτης Ν. Κρητικός): Υπάρχει κανείς κύριος συνάδελφος που δεν άκουσε το όνομά του; Κανείς. 

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων. 

(ΚΑΤΑΜΕΤΡΗΣΗ)

ΠΡΟΕΔΡΕΥΩΝ(Παναγιώτης Ν. Κρητικός): Πριν ανακοινωθεί το αποτέλεσμα της ψηφοφορίας έχω την τιμή να ανακοινώσω στο Σώμα, ότι παρακολουθούν τη συνεδρίασή μας σαράντα τέσσερις μαθητές και δύο συνοδοί καθηγητές από το Ελληνογαλλικό Λύκειο Ουρσουλινών Αθηνών, αφού προηγουμένως ξεναγήθηκαν στην Αίθουσα "Ελευθερίου Βενιζέλου". Τους καλωσωρίζουμε στο Κοινοβούλιο.

(Χειροκροτήματα απ' όλες τις Πτέρυγες)

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΕΥΩΝ(Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω προς το Σώμα το αποτέλεσμα της διεξαχθείσης ονομαστικής ψηφοφορίας.

Εψήφισαν συνολικά 239 Βουλευτές. 

Υπέρ του άρθρου 21 εψήφισαν 129 Βουλευτές.

Κατά του άρθρου 21 εψήφισαν 110 Βουλευτές, σύμφωνα με το κάτωθι πρωτόκολλο ονομαστικής ψηφοφορίας.

ΕΠΙΚΡΑΤΕΙΑΣ

Στεφανής Κων/νος 
 +
   
Παντερμαλής Δημήτριος 
 +
   
Μανίκας Στέφανος 
 +
   
Σουλαδάκης Γιάννης 
 +
   
Μαντέλης Αναστάσιος 
 +
   
Παρασκευόπουλος Παρασκευάς 
 +
   
Τσαλδάρης Αθανάσιος 
   +
 
Μολυβιάτης Πέτρος 
   +
 
Παυλόπουλος Προκόπιος 
   + 
 
Αλογοσκούφης Γεώργιος 
   +
 
Τζωάννος Ιωάννης 
   +
 
Λουκάκος Παναγιώτης
   -
 

Α' ΑΘΗΝΩΝ

Παπανδρέου Γεώργιος 
 -
   
Αρσένης Γεράσιμος 
 -
   
Παπαντωνίου Ιωάννης 
 -
   
Αλευράς Αθανάσιος 
 +
   
Οικονόμου Παντελής 
 +
   
Τσούρας Αθανάσιος 
 -
   
Πεπονής Αναστάσιος 
 +
   
Ανουσάκη Ελένη 
 +
   
Ρωμαίος Γεώργιος 
 +
   
Μπακογιάννη Θεοδώρα (Ντόρα) 
   +
 
Μάνος Στέφανος 
   +
 
Βουλγαράκης Γεώργιος 
   +
 
Γιαννάκου - Κουτσίκου Μαριέττα 
   -
 
Μπενάκη - Ψαρούδα 'Αννα 
   +
 
Παπαδόγγονας Αλέξανδρος 
   +
 
Ζαφειρόπουλος Επαμεινώνδας 
   +
 
Αυδής Λεωνίδας 
   +
 
Κωνσταντόπουλος Νικόλαος 
   +
 
Αράπη - Καραγιάννη Βασιλική 
   +
 

B' ΑθΗΝΩΝ

Παπανδρέου Βασιλική  +
   
Κακλαμάνης Απόστολος  +
   
Γιαννόπουλος Ευάγγελος  +
   
Γείτονας Κωνσταντίνος  +
   
Κατσανέβας Θεόδωρος -
   
Παπαϊωάννου Μιλτιάδης  +
   
Κατσέλη Ελεωνόρα (Νόρα)  +
   
Κουλούρης Κίμων  +
   
Χαραλαμπόπουλος Ιωάννης  -
   
Καννελλόπουλος Λάμπρος  +
   
Ανωμερίτης Γεώργιος  +
   
Πρωτόπαπας Χρήστος  +
   
Τζουμάκας Στέφανος  -
   
Χυτήρης Τηλέμαχος  +
   
Βερυβάκης Ελευθέριος  -
   
Χαραλάμπους Ιωάννης  +
   
Μητσοτάκης Κωνσταντίνος    +
 
Τζαννετάκης Τζανής    +
 
Βαρβιτσιώτης Ιωάννης    +
 
Καμμένος Παναγιώτης    +
 
Λιάπης Μιχάλης- Γεώργιος    -
 
Πολύδωρας Βύρων    +
 
Μεϊμαράκης Ευάγγελος - Βασίλ. 
   +
 
Πετραλιά - Πάλλη Φάνη    -
 
Ανδρεουλάκος Απόστολος    +
 
Καρατζαφέρης Γεώργιος    +
 
Κασσίμης Θεόδωρος 
   -
 
Γιακουμάτος Γεράσιμος 
   +
 
Μπρατάκος 'Αγγελος 
   +
 
Παπαρήγα Αλεξάνδρα 
   +
 
Κολοζώφ Ορέστης 
   -
 
Κωστόπουλος Δημήτριος 
   +
 
Δαμανάκη Μαρία 
   +
 
Κουβέλης Φώτιος - Φανούριος 
   +
 
Δραγασάκης Ιωάννης 
   +
 
Κουναλάκης Πέτρος 
   +
 
Τσοβόλας Δημήτριος 
   +
 
Δημαράς Ιωάννης. 
   +
 

NΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ

Κουρουμπλής Παναγιώτης 
 +
   
Βερελής Χρήστος 
 +
   
Σμυρλής - Λιακατάς Χρήστος 
 +
   
Μπαλτάς Αλέξανδρος 
 -
   
Μαγγίνας Βασίλειος
   -
 
Καραγκούνης Ανδρέας 
   -
 
Αλεξόπουλος Γεώργιος 
   +
 
Καρακώστας Ιωάννης 
   +
 

ΝΟΜΟΣ ΑΡΓΟΛΙΔΟΣ

Θωμόπουλος Ιωάννης 
 +
   
Σωτηρόπουλος Βασίλειος 
   +
 
Παπαδημητρίου Ελισάβετ 
   +
 

ΝΟΜΟΣ ΑΡΚΑΔΙΑΣ

Ρέππας Δημήτριος 
 +
   
Σπυρόπουλος Ροβέρτος 
 +
   
Τατούλης Πέτρος 
   +
 
Κωστόπουλος Δημήτριος 
   +
 
ΝΟΜΟΣ ΑΡΤΗΣ
     
Κολιοπάνος Θεόδωρος 
 +
   
Κοσσυβάκης Δημήτριος 
 +
   
Καραμπίνας Κων/νος 
   +
 

ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 

Πάγκαλος Θεόδωρος 
 +
   
Βρεττός Κων/νος 
 +
   
Παπαηλίας Ηλίας 
 +
   
Γιαννάκης Ιωάννης 
 +
   
Φωτιάδης Παναγιώτης 
 +
   
Κατσίκης Θεόδωρος 
   +
 
Κατσιγιάννης Χρήστος 
   -
 
Σταύρου Απόστολος 
   +
 
Καρατάσος Γεώργιος 
   +
 

ΝΟΜΟΣ ΑΧΑΙΑΣ

Φούρας Ανδρέας 
 +
   
Γεωργόπουλος Δημήτριος
 -
   
Κατσικόπουλος Δημήτριος 
 +
   
Κουτσόγιωργας Δημήτριος 
 +
   
Χρυσανθακόπουλος Αλέξανδρος 
 +
   
Σπηλιόπουλος Κων/νος 
 +
   
Σπηλιωτόπουλος Σπήλιος 
   +
 
Νικολόπουλος Νικόλαος 
   +
 
Τσαφούλιας Γεώργιος 
   +
 

ΝΟΜΟΣ ΒΟΙΩΤΙΑΣ

Αποστολίδης Λουκάς 
 +
   
Ακριβάκης Αλέξανδρος 
 +
   
Κατσιμπάρδης Γεώργιος 
 +
   
Μπασιάκος Ευάγγελος 
   +
 

ΝΟΜΟΣ ΓΡΕΒΕΝΩΝ

Κωνσταντινίδης 
 +
   

ΝΟΜΟΣ ΔΡΑΜΑΣ

Σαατσόγλου Ανέστης 
 +
   
Ευμοιρίδης Κων/νος 
   +
 
Παπαδόπουλος Σταύρος 
   +
 

ΝΟΜΟΣ ΔΩΔΕΚΑΝΗΣΟΥ

Σκανδαλίδης Κων/νος 
 +
   
Σφυρίου Κοσμάς 
 +
   
Παπανικόλας Βασίλειος 
 -
   
Καραμάριος Αναστάσιος 
   -
 

ΝΟΜΟΣ ΕΒΡΟΥ

Ζαμπουνίδης Νικόλαος 
 +
   
Κηπουρός Χρήστος 
 -
   
Λυμπερακίδης Λεωνίδας 
   +
 
Δημοσχάκης Θεοφάνης 
   +
 

ΝΟΜΟΣ ΕΥΒΟΙΑΣ

Καλαμακίδης Ιωάννης 
 +
   
Θεοδώρου Χρήστος 
 +
   
Κεδίκογλου Βασίλειος 
   +
 
Πιπεργιάς Δημήτριος 
 +
   
Παπαγεωργόπουλος Ελευθέριος 
   +
 
Αποστόλου Ευάγγελος 
   +
 

ΝΟΜΟΣ ΕΥΡΥΤΑΝΙΑΣ

Παναγιωτόπουλος Αθανάσιος 
   +
 

ΝΟΜΟΣ ΖΑΚΥΝΘΟΥ

Παπαδάτος Ιωάννης 
 +
   

ΝΟΜΟΣ ΗΛΕΙΑΣ

Γεωργακόπουλος Δημήτριος 
 +
   
Σκουλαρίκης Ιωάννης 
 -
   
Ζαφειρόπουλος Ιωάννης 
 +
   
Πετραλιάς Αυγερινός - Ρένος 
 +
   
Κορκολόπουλος Βασίλειος 
   +
 
Κοντογιαννόπουλος Βασίλειος 
   +
 

ΝΟΜΟΣ ΗΜΑΘΙΑΣ

Χρυσοχοϊδης Μιχαήλ 
 -
   
Γεωργιάδης Αθανάσιος 
 +
   
Γικόνογλου Μόσχος 
 -
   
Μπόσκου Μαρία 
   -
 

ΝΟΜΟΣ ΗΡΑΚΛΕΙΟΥ

Κουράκης Ιωάννης 
 +
   
Στρατάκης Εμμανουήλ 
 -
   
Φραγιαδουλάκης Εμμανουήλ 
 -
   
Σαρρής Δημήτριος 
 +
   
Σταυρακάκης Μηνάς 
 +
   
Αποστολάκης Δημήτριος 
 +
   
Κεφαλογιάννης Εμμανουήλ 
   +
 
Δανέλλης Σπυρίδων
   +
 

Σελίδα 868 

 

ΝΟΜΟΣ ΘΕΣΠΡΩΤΙΑΣ

Παπαδόπουλος Αλέξανδρος 
 +
   
Βεζδρεβάνης Ηλίας 
   +
 

Α' ΘΕΣΣΑΛΟΝΙΚΗΣ (Πρώην Δήμου Θεσσαλονίκης)

Βενιζέλος Ευάγγελος 
 -
   
Καστανίδης Χαράλαμπος 
 +
   
Παπαθεμελής Στυλιανός - 'Αγγελος 
 -
   
Τσοχατζόπουλος Απόστολος - Αθανάσιος 
 +
   
Ακριτίδης Νικόλαος 
 +
   
Σπυριούνης Κυριάκος 
 +
   
Μαγκριώτης Ιωάννης 
 +
   
Γκεσούλης Νικόλαος 
 +
   
'Εβερτ Μιλτιάδης 
   +
 
Καραμανλής Κων/νος 
   +
 
Ψωμιάδης Παναγιώτης 
   +
 
Παπαγεωργόπουλος Βασίλειος 
   +
 
Ορφανός Γεώργιος 
   +
 
Ιντζές Αναστάσιος 
   +
 

Β' ΘΕΣΣΑΛΟΝΙΚΗΣ (Υπόλοιπο Νομού Θεσσαλονίκης)

Γερανίδης Βασίλειος 
 +
   
Τσιόκας Θεοχάρης 
 +
   
Κίρκος Γεώργιος
 +
   
Τζιτζικώστας Γεώργιος 
   +
 
Σαλαγκούδης Γεώργιος 
   +
 
Ρεγκούζης Αδάμ 
   +
 
Ρόκος Γεώργιος 
   -
 

ΝΟΜΟΣ ΙΩΑΝΝΙΝΩΝ

Μαλέσιος Ευάγγελος 
 +
   
Αργύρης Ευάγγελος 
 +
   
Παπούλιας Κάρολος 
 -
   
Φούσας Αντώνιος 
   +
 
Τασούλας Απόστολος 
   +
 

ΝΟΜΟΣ ΚΑΒΑΛΑΣ

Τσακλίδης Ιωάννης 
 -
   
Παπαδόπουλος Ηλίας 
 +
   
Καλαντζής Γεώργιος 
   +
 
Παναγιωτόπουλος Γεώργιος 
   +
 

ΝΟΜΟΣ ΚΑΡΔΙΤΣΗΣ

Σαλαγιάννης Νικόλαος 
 +
   
Τσιλίκας Βασίλειος 
 +
   
Σωτηρλής Δημήτριος 
 +
   
Σιούφας Δημήτριος 
   +
 
Μπούτας Ευάγγελος 
   -
 

ΝΟΜΟΣ ΚΑΣΤΟΡΙΑΣ

Πετσάλνικος Φίλιππος 
 -
   
Σημαιοφορίδης Κων/νος 
   +
 

ΝΟΜΟΣ ΚΕΡΚΥΡΑΣ

Δρυς Γεώργιος 
 +
   
Κοντομάρης Ευτύχιος 
 +
   
Σπύρου Σπυρίδων 
   +
 

ΝΟΜΟΣ ΚΕΦΑΛΛΗΝΙΑΣ 

Καλαφάτης Αλέξανδρος 
 +
   

ΝΟΜΟΣ ΚΙΛΚΙΣ

Φλωρίδης Γεώργιος 
 +
   
Πασσαλίδης Θεόδωρος 
   +
 
Τσιτουρίδης Σάββας 
   +
 

ΝΟΜΟΣ ΚΟΖΑΝΗΣ

Διαμαντοπούλου 'Αννα 
 -
   
Λωτίδης Λάζαρος 
 +
   
Βλαχόπουλος Ηλίας 
 -
   
Βύζας Βασίλειος - Ευμένης 
   +
 
Τσιαρτσιώνης Νικόλαος 
   -
 

ΝΟΜΟΣ ΚΟΡΙΝΘΙΑΣ

Κοτσώνης Θεόδωρος 
 +
   
Χωρέμης Αναστάσιος
 -
   
Παπαληγούρας Αναστάσιος 
   +
 
Δήμας Σταύρος 
   +
 

ΝΟΜΟΣ ΚΥΚΛΑΔΩΝ

Παπαζώη Ελισάβετ 
 +
   
Λεβογιάννης Νικόλαος 
 +
   
Χωματάς Ιωάννης 
   -
 

ΝΟΜΟΣ ΛΑΚΩΝΙΑΣ

Φουντάς Παρασκευάς 
 +
   
Σκανδαλάκης Παναγιώτης 
   +
 
Δαβάκης Αθανάσιος 
   +
 

ΝΟΜΟΣ ΛΑΡΙΣΗΣ

Φλώρος Νικόλαος 
 +
   
Φαρμάκης Νικόλαος 
 +
   
Χατζημιχάλης Φώτιος 
 +
   
Αδαμόπουλος Γεώργιος 
 +
   
Σουφλιάς Γεώργιος 
   +
 
Γαρουφαλιάς Γεώργιος 
   +
 
      
Κατσαρός Νικόλαος 
   +
 
Λουλέ Αδριανή
   -
 

ΝΟΜΟΣ ΛΑΣΗΘΙΟΥ

Καρχιμάκης Μιχαήλ 
 +
   
Ιωαννίδης Φοίβος 
 -
   

ΝΟΜΟΣ ΛΕΣΒΟΥ

Παπαδέλλης Φραγκλίνος
 -
   
Σηφουνάκης Νικόλαος
 -
   
Κόρακας Ευστράτιος 
   +
 

ΝΟΜΟΣ ΛΕΥΚΑΔΟΣ

Βλασσόπουλος Ευάγγελος 
 +
   

ΝΟΜΟΣ ΜΑΓΝΗΣΙΑΣ

Ζήση Ροδούλα 
 +
   
Βούλγαρης Αλέξανδρος 
 +
   
Τζανής Λεωνίδας 
 +
   
Νάκος Αθανάσιος 
   +
 
Σούρλας Γεώργιος 
   +
 
Γκατζής Νικόλαος 
   -
 

ΝΟΜΟΣ ΜΕΣΣΗΝΙΑΣ

Μπένος Ιωάννης - Σταύρος 
 +
   
Κατσιλιέρης Πέτρος 
 +
   
Γιαννακόπουλος Ιωάννης 
 +
   
Λαμπρόπουλος Ιωάννης 
   +
 
Παπανικολάου Ελευθέριος 
   +
 
Αναστασόπουλος Νικόλαος 
   +
 

ΝΟΜΟΣ ΞΑΝΘΗΣ

Σγουρίδης Παναγιώτης 
 -
   
Λαμπαδάρης Νικόλαος 
 +
   
Ακήφογλου Μπηρόλ 
   +
 

Α' ΠΕΙΡΑΙΩΣ (Πειραιώς και Νήσων)

Σημίτης Κων/νος 
 -
   
Μπεντενιώτης Εμμανουήλ 
 +
   
Σουμάκης Σταύρος 
 +
   
Μελάς Παναγιώτης 
   -
 
Μιχαλολιάκος Βασίλειος 
   -
 
Καλός Γεώργιος 
   -
 
Αλφιέρη Στυλιανή 
   -
 

Β' ΠΕΙΡΑΙΩΣ (Υπόλοιπο πρώην Δήμου Πειραιώς)

Λαλιώτης Κωνσταντίνος 
 +
   
Νιώτης Γρηγόριος 
 +
   
Διαμαντίδης Ιωάννης 
 +
   
Κρητικός Παναγιώτης 
 +
   
Καψής Ιωάννης 
 +
   
Λάλος Κανέλλος 
 +
   
Μπαρμπαγιάννης Βασίλειος 
   +
 
Αράπης Ιωάννης
   -
 

ΝΟΜΟΣ ΠΕΛΛΗΣ

Πασχαλίδης Γεώργιος 
 +
   
Γεωργιάδης Θεόδωρος 
 +
   
Φουντουκίδου Θεοδωρίδου Παρθένα 
   +
 
Καρασμάνης Γεώργιος
   -
 
Βυζοβίτης Χρήστος 
   +
 

ΝΟΜΟΣ ΠΙΕΡΙΑΣ

Τσερτικίδης Παντελής 
 +
   
Αρσένη Μαρία 
 +
   
Κάκκαλος Νικόλαος 
   +
 
Πολύζος Ευάγγελος 
   +
 

ΝΟΜΟΣ ΠΡΕΒΕΖΗΣ

Ντούσκας Δημήτριος 
 +
   
Τρυφωνίδης Γεώργιος 
   +
 

ΝΟΜΟΣ ΡΕΘΥΜΝΗΣ

Λουκάκης Εμμανουήλ 
 +
   
Κεφαλογιάννης Ιωάννης 
   -
 

ΝΟΜΟΣ ΡΟΔΟΠΗΣ

Τσετινές Δημήτριος 
 +
   
Γκαλήπ Γκαλήπ 
 +
   
Μουσταφά Μουσταφά 
   +
 

ΝΟΜΟΣ ΣΑΜΟΥ

Καραμηνάς Κων/νος 
   +
 

ΝΟΜΟΣ ΣΕΡΡΩΝ

Ηλιάδης Νικόλαος 
 +
   
Δαμιανίδης Αλέξανδρος 
 +
   
Ανθόπουλος Ιωάννης 
 +
   
Χαϊτίδης Ευγένιος 
   +
 
Καραμανλής Αχιλλέας 
   +
 
Λεονταρίδης Θεόφιλος 
   +
 
Παναγιώτου Σταύρος 
   -
 

ΝΟΜΟΣ ΤΡΙΚΑΛΩΝ

Οικονόμου Χρήστος 
 +
   
Ματής Αθανάσιος 
 +
   
Ζιάγκας Ιωάννης 
 +
   
Σκρέκας Θεόδωρος 
   +
 
Κανταρτζής Αχιλλεύς
   -
 

ΝΟΜΟΣ ΦΘΙΩΤΙΔΟΣ

Παπαδήμας Λάμπρος 
 +
   
Στάϊκος Ευάγγελος 
 +
   
Αλαμπάνος Δημήτριος 
 +
   
Γιαννόπουλος Αθανάσιος 
   +
 
Χειμάρας Αθανάσιος 
   +
 
Μπέλλος Τριαντάφυλλος
   +
 

ΝΟΜΟΣ ΦΛΩΡΙΝΗΣ

Λιάνης Γεώργιος 
 +
   
Παπαθανασίου Χαράλαμπος 
   +
 

ΝΟΜΟΣ ΦΩΚΙΔΟΣ

Θάνος Δημήτριος 
 +
   
Γκελεστάθης Νικόλαος 
   +
 

ΝΟΜΟΣ ΧΑΛΚΙΔΙΚΗΣ

Πάχτας Χρήστος 
 -
   
Γιοβανούδας Βαρσάμης 
   -
 
Πάππας Βασίλειος 
   -
 

ΝΟΜΟΣ ΧΑΝΙΩΝ

Σκουλάκης Εμμανουήλ 
 +
   
Βαλυράκης Ιωσήφ 
 +
   
Μιχελογιάννης Ιωσήφ 
 -
   
Μαρκογιαννάκης Χρήστος 
   -
 

ΝΟΜΟΣ ΧΙΟΥ

Κοτσακάς Αντώνιος 
 +
   
Βαρίνος Αθανάσιος 
   +
 

ΓΕΝΙΚΟ ΣΥΝΟΛΟ

ΝΑΙ 129

ΟΧΙ 110

ΣΥΝΟΛΟ ΨΗΦΙΣΑΝΤΩΝ 239 

ΠΡΟΕΔΡΕΥΩΝ (Παναγιώτης Ν. Κρητικός): Επομένως το άρθρο 21 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 22, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 22 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

'Εχει κηρυχθεί φυσικά περαιωμένη η συζήτηση επί του αντικεμένου του νομοσχεδίου και απομένει η υπ' αριθμ. 16/7.11.1996 τροπολογία του κυρίου Υπουργού.

Ερωτάται το Σώμα: Γίνεται δεκτή η υπ' αριθμ. 17/7.11.1996 τροπολογία του κυρίου Υπουργού;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, η υπ' αριθμ. 17/7.11.1996 τροπολογία του κυρίου Υπουργού έγινε δεκτή και θα αριθμηθεί ως ίδιον άρθρο στο σχέδιο νόμου.

Κύριε Υπουργέ, από τις εμπρόθεσμες τροπολογίες των κυρίων συναδέλφων, που έχουν κατατεθεί -επί των οποίων δε γίνεται συζήτηση- προτίθεστε να κάνετε δεκτή καμία χωρίς συζήτηση; Εάν προτίθεσθε να κάνετε κάποια δεκτή, θα τεθεί σε ψηφοφορία, εάν όχι δε θα τεθεί.

ΓΕΩΡΓΙΟΣ ΔΡΥΣ (Υφυπ. Οικονομικών): Θα κάνω δεκτή μόνο την τροπολογία των συναδέλφων κυρίων Γεωργίου Φλωρίδη, Θεοδώρου Πασσαλίδη και Σάββα Τσιτουρίδη, με γενικό αριθμό 4 και ειδικό αριθμό 4.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Ποια τροπολογία, κύριε Πρόεδρε;

ΠΡΟΕΔΡΕΥΩΝ (Παναγιώτης Ν. Κρητικός): 'Εχει κυκλοφορήσει, κύριε Πρόεδρε, εμπροθέσμως και είναι απ' ό,τι βλέπω, διακομματική.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ.

ΓΕΩΡΓΙΟΣ ΔΡΥΣ (Υφυπ. Οικονομικών): Η τροπολογία αυτή των συναδέλφων κυρίων Γεωργίου Φλωρίδη, Θεοδώρου Πασσαλίδη και Σάββα Τσιτουρίδη γίνεται δεκτή, αλλά στην παράγραφο α' το "1/20" που προτείνουν, θα γίνει "1/10" και αναφέρεται στην παραχώρηση κτημάτων του Δημοσίου, τα οποία κατέχουν από το 1928 πρόσφυγες κυρίως από τον Εύξεινο Πόντο και τη Μικρά Ασία.

ΠΡΟΕΔΡΕΥΩΝ (Παναγιώτης Ν. Κρητικός): Αφορά συγκεκριμένο μεθοριακό νομό.

ΣΤΡΑΤΗΣ ΚΟΡΑΚΑΣ: Κύριε Πρόεδρε, πρώτα-πρώτα δεν ακούμε τι συζητείται εδώ μέσα. Δεύτερον, είμαστε αντίθετοι και θέλουμε να μιλήσουμε.

ΠΡΟΕΔΡΕΥΩΝ (Παναγιώτης Ν. Κρητικός): 'Εχει κηρυχθεί περαιωμένη η συζήτηση, κύριε Κόρακα. Το γνωρίζετε αυτό.

ΣΤΡΑΤΗΣ ΚΟΡΑΚΑΣ: Είναι καινούριο σύστημα;

ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε. Από χθες στις 12 το βράδυ έχει κηρυχθεί περαιωμένη η συζήτηση επί του αντικειμένου του νομοσχεδίου.

ΣΤΡΑΤΗΣ ΚΟΡΑΚΑΣ: Δε συζητήθηκε.

ΠΡΟΕΔΡΕΥΩΝ (Παναγιώτης Ν. Κρητικός): Ερωτάται το Σώμα; Γίνεται δεκτή η τροπολογία με γενικό αριθμό 4 και ειδικό αριθμό 4, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, η τροπολογία με γενικό αριθμό 4 και ειδικό αριθμό 4, έγινε δεκτή, όπως τροποποιήθηκε από τον κύριο Υπουργό και θα αριθμηθεί ως ίδιον άρθρο στο σχέδιο νόμου.

Απομένει το ακροτελεύτιο άρθρο 23.

Ερωτάται το Σώμα: Γίνεται δεκτό το ακροτελεύτιο άρθρο 23;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το ακροτελεύτιο άρθρο 23 έγινε δεκτό.

ΣΤΡΑΤΗΣ ΚΟΡΑΚΑΣ: Είναι αυθαιρεσία αυτό. Παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Δεν υπάρχει αντικείμενο συζητήσεως, κύριε Κόρακα, από χθες το βράδυ. Ψηφοφορίες γίνονται σήμερα.

ΣΤΡΑΤΗΣ ΚΟΡΑΚΑΣ: Από πότε τροπολογίες περνάνε χωρίς συζήτηση; Είναι πρωτάκουστο αυτό.

ΠΡΟΕΔΡΕΥΩΝ (Παναγιώτης Ν. Κρητικός): Το γνωρίζετε εσείς ως παλαιός κοινοβουλευτικός.

Συνεπώς το νομοσχέδιο του Υπουργείου Οικονομικών "Τροποποίηση και συμπλήρωση του Τελωνειακού Κώδικα και άλλες διατάξεις" έγινε δεκτό κατ' αρχήν και κατ' άρθρον και η ψήφιση του στο σύνολο αναβάλεται για άλλη συνεδρίαση.

ΣΤΕΦΑΝΟΣ ΜΑΝΟΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Δεν υπάρχει στάδιο συζητήσεως, κύριε Μάνο. Τι να πείτε;

ΣΤΕΦΑΝΟΣ ΜΑΝΟΣ: 'Εχω καταθέσει τροπολογία-προσθήκη άρθρου. Προσέθεσα άρθρο με την υπ' αριθμόν 29 τροπολογία. Αυτό τι απέγινε;

ΠΡΟΕΔΡΕΥΩΝ (Παναγιώτης Ν. Κρητικός): Σε ποια τροπολογία αναφέρεστε;

ΣΤΕΦΑΝΟΣ ΜΑΝΟΣ: Σε δική μου τροπολογία, η υπ' αριθμόν 29.

ΠΡΟΕΔΡΕΥΩΝ (Παναγιώτης Ν. Κρητικός): Η τροπολογία σας, η οποία κατατέθηκε στις 13 του μηνός είναι εκπρόθεσμη. Δε συζητείται κατά τον Κανονισμό και κατά το Σύνταγμα. Ακόμα και αν υπήρχε αντικείμενο και περιθώριο συζητήσεως, δεν συζητούνται εκπρόθεσμες τροπολογίες. Το γνωρίζετε αυτό.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε 'Εβερτ.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Πρέπει να καταλάβουν οι κύριοι συνάδελφοι και κυρίως της Πλειοψηφίας, ότι τελικά με μία πολύ μεγάλη ευκολία λένε ναι. Ο κ.Μάνος κατέθεσε μία τροπολογία, με την οποία ζητούσε, όσοι δεν είχαν πληρώσει τα χρέση τους προς το Δημόσιο να τα πληρώσουν εντόκως. Διότι αυτοί απήλαυσαν το γεγονός ότι δεν είχαν καταθέσει εγκαίρως τα χρήματα, τα οποία είχαν καταθέσει σε κάποια τράπεζα και είχαν κερδίσει τόκους. Ευρέθηκαν αυτοί σε ευνοϊκότερη θέση απ' αυτούς που ήταν καλοί πληρωτές.

Αυτή, λοιπόν, την τροπολογία του κ. Μάνου την αγνοήσατε τελείως. Για να ξέρετε τι ψηφίζετε, κύριοι συνάδελφοι.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ. Επί της ουσίας δεν γίνεται συζήτηση. Είναι εκπρόθεσμη η τροπολογία και έχει ψηφιστεί και το νομοσχέδιο.

Εισερχόμαστε στο αντικείμενο της ειδικής ημερήσιας διάταξης...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ:Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν.Κρητικός):Κύριε Πρόεδρε δεν υπάρχει στάδιο συζητήσεως.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, ζητώ το λόγο επί του Κανονισμού.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, έχετε το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ:Κύριε Πρόεδρε, γίνεται κάτι κοινοβουλευτικώς άτοπο. Ο κύριος Υπουργός έχει όλη την άνεση να απορρίψει την ουσιαστική προσθήκη του κ. Μάνου. Εμείς δε ζητάμε ούτε ονομαστική ψηφοφορία ούτε καν να ρωτήσετε το Σώμα. Θεωρώ, όμως, ότι είναι παντελώς απαράδεκτο να αντιπαρέρχεται η Κυβέρνηση, με σιωπή, το θέμα. Αν έχει να δώσει μια απάντηση ο κύριος Υφυπουργός ας τη δώσει τώρα.

Είναι απαράδεκτο και είναι και προσβολή προς το Κοινοβούλιο ένα τέτοιο μέγα θέμα να το περνά δια της σιωπής. Απορώ πώς το κάνετε, κύριε Υφυπουργέ. Να μας πείτε τη γνώμη σας. 

ΠΡΟΕΔΡΕΥΩΝ (Παναγιώτης Ν. Κρητικός):Σε ό,τι αφορά το Προεδρείο, κύριε Πρόεδρε της Νέας Δημοκρατίας και Πρόεδρε κύριε Μητσοτάκη, σας απάντησε ότι ήταν εκπρόθεσμη η τροπολογία και δεν μπορεί να αποτελέσει αντικείμενο συζητήσεως. 'Αλλωστε χθες, κατά τη διάρκεια της μακράς συζητήσεως, έγινε αναφορά και σ'αυτά τα θέματα.

ΒΥΡΩΝ ΠΟΛΥΔΩΡΑΣ:Δεν πήρε θέση ο κύριος Υπουργός.

ΠΡΟΕΔΡΕΥΩΝ (Παναγιώτης Ν. Κρητικός):Δεν ξέρω αν απάντησε ή δεν απάντησε ο κύριος Υπουργός. Είναι δικό του ζήτημα.

Το δεύτερο επιχείρημα το οποίο θέλω να επικαλεσθώ είναι, ότι βάσει της ομόφωνης αποφάσεως που έλαβε η Βουλή κατά την πρώτη ημέρα της συνεδριάσεως -εκπροσωπούσε τη Νέα Δημοκρατία ο κ. Κωστόπουλος-αποφασίσαμε τη δωδεκάτη νυχτερινή χθες να κηρύξουμε περαιωμένη κάθε συζήτηση επί του αντικειμένου του νομοσχεδίου και να προχωρήσουμε στην ψηφοφορία.

Η ονομαστική ψηφοφορία η οποία έγινε, μετά από αίτηση της Νέας Δημοκρατίας, μετέθεσε το χρόνο της ψηφοφορίας για σήμερα. Δεν υπάρχει άλλο αντικείμενο συζητήσεως.

ΣΤΡΑΤΗΣ ΚΟΡΑΚΑΣ:Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός):Δεν υπάρχει αντικείμενο συζήτησης, κύριε Κόρακα.

Ο Πρόεδρος της Νέας Δημοκρατίας έχει ζητήσει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Κυρίες και κύριοι συνάδελφοι, θα ήθελα να αναγνώσω την τροπολογία την οποία έχει καταθέσει ο κ. Μάνος ...

ΠΡΟΕΔΡΕΥΩΝ (Παναγιώτης Ν. Κρητικός):Κύριε Πρόεδρε θα σας δώσω το λόγο αλλά είσθε εκτός Κανονισμού. Πρέπει να σας το επισημάνω αυτό το πράγμα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Παρακαλώ μη με διακόπτετε.

ΠΡΟΕΔΡΕΥΩΝ (Παναγιώτης Ν. Κρητικός):Ούτε ο Αρχηγός Κόμματος έχει το δικαίωμα εκτός αντικειμένου να θέτει θέματα. Είσθε εκτός Κανονισμού. Σας παρακαλώ πάρα πολύ.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Θα αναγνώσω την τροπολογία την οποία κατέθεσε ο κ. Μάνος.

ΠΡΟΕΔΡΕΥΩΝ (Παναγιώτης Ν. Κρητικός):Να την αναγνώσετε και σας λέω εγώ να καταχωρηθεί και στα Πρακτικά. 'Ομως αυτό το πράγμα έπρεπε να είχε γίνει νωρίτερα από χθες ή από προχθές, γιατί τώρα συζήτηση επί της ουσίας δε γίνεται.

Ορίστε, έχετε το λόγο.

ΓΕΩΡΓΙΟΣ ΑΔΑΜΟΠΟΥΛΟΣ:Κύριε Πρόεδρε, να τηρήσετε τον Κανονισμό.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Θα διαβάσω την τροπολογία που κατέθεσε ο κ. Μάνος για να γνωρίσετε, κύριοι συνάδελφοι, τι ψηφίζετε και τι καταψηφίζετε.

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ, κύριε Πρόεδρε. Δεν υπάρχει αυτό το αντικείμενο. Να τη δώσετε στα Πρακτικά. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):"Τα οφειλόμενα προς το Δημόσιο που θα προκύψουν από την εφαρμογή του άρθρου 5, 6, 7 και 13 παράγραφος 2 και 21 παράγραφος 1 του νόμου τούτου..."

ΠΡΟΕΔΡΟΣ (Απόστολος Κακλαμάνης):Κύριε Πρόεδρε της Νέας Δημοκρατίας.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Καλώς ήλθατε. 

ΠΡΟΕΔΡΟΣ (Απόστολος Κακλαμάνης):Καλώς ήλθατε και σεις. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Σας ακούω.

ΠΡΟΕΔΡΟΣ (Απόστολος Κακλαμάνης):'Ετσι θα μιλάμε σ'αυτήν την Αίθουσα;

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Καλώς σας βρήκαμε. Αφήστε με να ολοκληρώσω σας παρακαλώ. 

ΠΡΟΕΔΡΟΣ (Απόστολος Κακλαμάνης):Κύριε Πρόεδρε, έχει προφανώς -και το γνωρίζετε- ολοκληρωθεί η συζήτηση σε αυτό το νομοσχέδιο. Τώρα εσείς διαβάσατε μία δήλωση.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Δεν έχει ολοκληρωθεί.

ΠΡΟΕΔΡΟΣ (Απόστολος Κακλαμάνης):Εντάξει, κύριε Πρόεδρε. Καταθέστε την στα Πρακτικά.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Κύριε Πρόεδρε, δεν ήσασταν παρών. Μετά την ψηφοφορία επί του άρθρου άρχισε να γίνεται μια συζήτηση από τον Πρόεδρο. Μιλούσε ο Υπουργός και κανένας δεν κατάλαβε τι ψηφίσαμε μέσα σ'αυτήν την Αίθουσα. Ο κ. Μάνος...

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης):Σας παρακαλώ, κύριοι συνάδελφοι.

Βοηθήστε όμως και εσείς, κύριε Πρόεδρε, για να καταλαβαίνουμε τι γίνεται σ'αυτήν την Αίθουσα. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Δεν μπορούσε κανένας να καταλάβει ακριβώς τι ψηφίσαμε και τι δεν ψηφίσαμε. Και παρεκάλεσε ο κ. Μάνος και ρώτησε τον Υπουργό στο άρθρο 26, το οποίο περάσαμε χωρίς να το καταλάβουμε και στο οποίο υπάρχει μια τροπολογία...

ΠΡΟΕΔΡΟΣ (Απόστολος Κακλαμάνης):Δεν υπάρχει άρθρο 26, κύριε Πρόεδρε, σ'αυτό το νομοσχέδιο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Στο άρθρο 24.

ΠΡΟΕΔΡΟΣ (Απόστολος Κακλαμάνης):Το άρθρο 23, κύριε Πρόεδρε, είναι το ακροτελεύτιο. 'Αρθρο 24 δεν υπάρχει. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, υπάρχει μία προσθήκη στο τελευταίο άρθρο. Δεν καταλάβαμε να πέρασε και το τελευταίο άρθρο. Θα ήθελα αυτήν την προσθήκη να την αναγνώσω και να μας πει ο κύριος Υπουργός επί της ουσίας, όπως είπε και ο κ. Μητσοτάκης, αν συμφωνεί, για να καταλάβουμε τελικά τι ψηφίζει το Σώμα.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, μίλησε ο Α' Αντιπρόεδρος που ήταν στην 'Εδρα.

ΝΙΚΟΛΑΟΣ ΑΚΡΙΤΙΔΗΣ: 'Εχουμε καταλάβει τι ψηφίζουμε.

ΠΡΟΕΔΡΟΣ (Απόστολος Κακλαμάνης): Παρακαλώ, κύριε συνάδελφε. Απευθύνω έκκληση σ' όλους. Νομίζω, πως όλοι έχουμε συναίσθηση ότι λειτουργούμε ως Κοινοβούλιο. Δεν μπορούμε να θορυβούμε όποτε θέλουμε και όπως θέλει ο καθένας.

Κύριε Πρόεδρε, απήντησε ο κ. Κρητικός που προήδρευε την ώρα εκείνη στον κ. Μάνο, ότι αυτή η προσθήκη είναι μία εκπρόθεσμη τροπολογία.

Σεις που είσθε σ' αυτήν την Αίθουσα από το 1974 και ο Πρόεδρος κύριος Μητσοτάκης που είναι 50 χρόνια σ' αυτήν την Αίθουσα, γνωρίζετε ότι εκπρόθεσμες τροπολογίες δεν εισάγονται προς συζήτηση. 'Ολοι το γνωρίζουμε αυτό, εκτός εάν ....

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εκτός εάν;

ΠΡΟΕΔΡΟΣ (Aπόστολος Κακλαμάνης):....η Κυβέρνηση το θέλει. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Αυτό ζητούμε. 

ΠΡΟΕΔΡΟΣ (Απόστολος Κακλαμάνης): Παρακαλώ. Η Κυβέρνηση δια του παρισταμένου Υπουργού δεν απήντησε και κανείς δεν μπορεί να υποχρεώσει σ' αυτήν την Αίθουσα κανένα αν δεν το θέλει. 'Οπως κανένας δεν μπορεί να υποχρεώσει, αν παίρνει κανείς σύμφωνα με τον Κανονισμό το λόγο, κανέναν να σιωπήσει. Αυτό είναι το Κοινοβούλιο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτό θέλουμε να ακούσουμε. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Η ουσία, συνεπώς, κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Δώστε, λοιπόν, αυτό που διαβάζετε να καταχωρηθεί στα Πρακτικά και λήγει εδώ η συζήτηση.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Η ουσία, συνεπώς, κύριε Πρόεδρε, είναι ότι στα άρθρα 5, 6, 7, 13 και 21 που γίνονται ρυθμίσεις για άτομα και φορείς, οι οποίοι δεν εξεπλήρωσαν τις υποχρεώσεις τους εγκαίρως προς το Δημόσιο, καλούνται πλέον να τις πληρώσουν καθυστερημένα, χωρίς να επιβαρυνθούν με τους νόμιμους τόκους.

Υπάρχει χαριστική πράξη και θέλουμε την απάντηση του κυρίου Υπουργού.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, θα σας δώσω το λόγο μόνο για να πείτε γιατί ενδεχομένως δεν δεχθήκατε την εκπρόθεσμη τροπολογία. Αυτό το τονίζω, εάν σεις το επιθυμείτε. Από τον Κανονισμό δεν σας υποχρεώνει κανένας να πάρετε το λόγο αυτήν τη στιγμή, όπως κανείς δεν θα σας υποχρεώσει να σταματήσετε, αν μιλάτε σύμφωνα με τον Κανονισμό.

ΣΤΕΦΑΝΟΣ ΜΑΝΟΣ: Θα συζητήσουμε, κύριε Πρόεδρε, την τροπολογία;

ΠΡΟΕΔΡΟΣ (Απόστολος Κακλαμάνης): Κύριε Μάνο, σεβαστείτε αυτό το χώρο. Δεν συζητούμε. 

ΣΤΕΦΑΝΟΣ ΜΑΝΟΣ: Τότε τι κάνουμε;

ΠΡΟΕΔΡΟΣ (Απόστολος Κακλαμάνης): Απλώς ο κύριος Υπουργός, ο οποίος βάλλεται αυτήν τη στιγμή, διότι άσκησε ένα νόμιμο δικαίωμά του, έχει τη δυνατότητα, εάν θέλει να πει κάτι και κανείς άλλος στη συνέχεια δεν θα πάρει το λόγο. Νομίζετε ότι δεν μας παρακολουθεί ο Ελληνικός Λαός;

Πιστεύετε, ότι οποιαδήποτε εδώ μέσα τακτική μας την επιβραβεύει ο Ελληνικός Λαός; Σας παρακαλώ, βοηθήστε.

Ορίστε, κύριε Υφυπουργέ.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, οφείλω να ενημερώσω το Κοινοβούλιο, ότι έλαβα υπόψη μου την τροπολογία του κ. Μάνου. Πρέπει επίσης να πω, ότι ενημέρωσα χθες τον κ.Μάνο για το αντικείμενο της τροπολογίας του και τις επιπτώσεις στο Φορολογικό μας σύστημα.

Ενημέρωσα χθες επίσης τον κ. Κωστόπουλο ο οποίος είναι Κοινοβουλευτικός Εκπρόσωπος της Νέας Δημοκρατίας. Εξήγησα στον κ. Μάνο χθες, ότι την τροπολογία την οποία προτείνει είναι δεσμενέστερη των φορολογικών ρυθμίσεων που υπάρχουν.

Κατόπιν αυτού η Κυβέρνηση δεν μπορεί να την κάνει δεκτή. Στη συνολική όμως επανέξέταση του φορολογικού συστήματος θα συζητήσουμε και την άποψη του κ. Μάνου για να μην τίθενται σε δεσμενέστερη σχέση οι συνεπείς φορολογούμενοι σε σχέση με τους ασυνεπείς.

ΠΡΟΕΔΡΟΣ (Απόστολος Κακλαμάνης): 'Εληξε το θέμα.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην

ΕΙΔΙΚΗ ΗΜΕΡΗΣΙΑ ΔΙΑΤΑΞΗ

Αντικείμενό της, ψηφοφορία επί των συζητηθεισών ήδη αιτήσεων άρσεως ασυλίας Βουλευτών.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Δεν έχετε το λόγο.

Παρακαλώ να μη γράφεται στα Πρακτικά τίποτε απ' ό,τι λέει ο οποιοσδήποτε από τους κυρίους συναδέλφους εκτός της ημερησίας διατάξεως.

Καλούνται επί του καταλόγου οι κύριοι Ηλίας Βλαχόπουλος από το ΠΑ.ΣΟ.Κ. και Παναγιώτης Ψωμιάδης από τη Νέα Δημοκρατία.

Επί της ψηφοδόχου καλούνται οι κύριοι Ευάγγελος Αργύρης από το ΠΑ.ΣΟ.Κ. και Βαρσάμης Γιοβανούδας από τη Νέα Δημοκρατία.

Πρόεδρος της εφορευτικής επιτροπής θα είναι, κατά τον Kανονισμό της Βουλής η Κοσμήτωρ κα Ροδούλα Ζήση.

'Οποιος συνάδελφος ψηφίζει υπέρ της χορηγήσεως αδείας διώξεως, γράφει δίπλα από το όνομα του Βουλευτού, του οποίου ζητείται η άρση της ασυλίας, τη λέξη ΝΑΙ.

'Οποιος συνάδελφος ψηφίζει κατά της χορηγήσεως αδείας διώξεως, γράφει δίπλα από το όνομα του Βουλευτού τη λέξη ΟΧΙ.

'Οποιος συνάδελφος αρνείται να ψηφίσει, γράφει δίπλα από το όνομα του Βουλευτού τη λέξη ΠΑΡΩΝ.

Επί της ψηφοδόχου να προσέλθουν οι συνάδελφοι κ. Ιωάννης Γιαννακόπουλος και ο κ. Γεώργιος Καλαντζής.

Παρακαλώ να αρχίσει η ανάγνωση του καταλόγου. 

Ψ Η Φ Ο Φ Ο Ρ Ι Α

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ (Λουκάς Αποστολίδης): Υπάρχει κανείς κύριος συνάδελφος που δεν άκουσε το όνομά του;

Κανείς.

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση και διαλογή των ψηφοδελτίων.

Ο συνάδελφος κ. Καμμένος ζήτησε το λόγο επί του Κανονισμού. Θα διαβάσω το άρθρο 69 του Κανονισμού της Βουλής και συγκεκριμένα την παράγραφο 2, η οποία λέει τα εξής: "Μετά την κήρυξη της έναρξης της ψηφοφορίας και καθ' όλη τη διάρκειά της δεν επιτρέπεται καμμία συζήτηση, ακόμη και για την αιτιολόγηση της ψήφου. Παρατηρήσεις σχετικά με την εφαρμογή του Κανονισμού είναι δυνατόν να γίνουν μετά την ανακοίνωση του αποτελέσματος της ψηφοφορίας".

Κατόπιν αυτού, κύριε συνάδελφε, όταν ανακοινώσω το αποτέλεσμα της ψηφοφορίας, ευχαρίστως μετά να σας δώσω το λόγο επί του Κανονισμού, για να μου αιτιολογήσετε το λόγο, για τον οποίο ζητάτε το λόγο επί του Κανονισμού.

ΠΑΝΑΓΙΩΤΗΣ ΚΑΜΜΕΝΟΣ: Καλώς, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): 'Εχω την τιμή να ανακοινώσω στο Σώμα, ότι ο συνάδελφος κ. Αλέξανδρος Καλαφάτης ζητάει τη συγκατάθεση του Σώματος, για να μεταβεί στη Νέα Υόρκη, προσκεκλημένος των Κεφαλονίτικων σωματείων.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, παρακαλώ να μου δώσετε το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, έχετε το λόγο, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, η ώρα είναι μιάμιση και έχει τεθεί θέμα, εάν θα συζητηθεί τώρα, αυτήν τη στιγμή, το νομοσχέδιο, το οποίο προβλέπει το μισθολόγιο των Ενόπλων Δυνάμεων.

Η συζήτηση του νομοσχεδίου αυτού τελείωσε χθες το βράδυ στη Διαρκή Επιτροπή.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ.Εθνικής 'Αμυνας): Χθες το μεσημέρι.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Τα Πρακτικά της Επιτροπής διενεμήθησαν αργά χθες το βράδυ.

'Οπως ξέρετε, θα πρέπει να μεσολαβήσει ένας συγκεκριμένος αριθμός ημερών, τρεις ημέρες, μεταξύ της συζητήσεως στη Διαρκή Επιτροπή και της συζητήσεως στην Ολομέλεια.

Είναι ανάγκη, πιστεύω, μετά τη λήξη της ψηφοφορίας, να διακοπεί η συζήτηση και να αρχίσει η συζήτηση σε κάποια άλλη συνεδρίαση. Εάν ο Υπουργός Εθνικής 'Αμυνας απουσιάσει στο εξωτερικό -και από ό,τι ακούω και άλλοι συνάδελφοι, διότι θα πάνε στη σύσκεψη του ΝΑΤΟ- είναι δυνατόν η συζήτηση να γίνει σε τέσσερις συνεδριάσεις, όχι την επόμενη εβδομάδα αλλά την μεθεπόμενη.

Οι περισσότεροι Βουλευτές έχουν αποχωρήσει της Αιθούσης. Ασφαλώς οι περισσότεροι θα ήθελαν να εγγραφούν και επί της αρχής του νομοσχεδίου. Νομίζω, ότι για το θέμα αυτό έχει ασχοληθεί η Βουλή επανειλημμένα και σε επερωτήσεις, αλλά και με κυβερνητικές δηλώσεις. Το νομοσχέδιο αυτό το περίμενε η Βουλή και οι 'Ενοπλες Δυνάμεις εδώ και τρία χρόνια. Για τη Νέα Δημοκρατία είναι ένα σοβαρότατο θέμα. Και θέλουμε να δώσουμε σε αυτό το νομοσχέδιο τη δέουσα σημασία.

Νομίζω, λοιπόν, ότι το νομοσχέδιο θα υποβαθμιστεί, αυτό δεν είναι προς το συμφέρον και της ιδίας της Κυβερνήσεως, αλλά και του διαλόγου ο οποίος θα επακολουθήσει. Σύμφωνα, από ό,τι αντιλαμβάνομαι, είναι όλα τα Kόμματα της Αντιπολιτεύσεως, κύριε Υπουργέ. Και πιστεύω, ότι μετά την αναγγελία του αποτελέσματος της ψηφοφορίας θα πρέπει να διακόψουμε.

Θα είναι πολύ άσχημο το νομοσχέδιο να διακοπεί, να ακούσουμε απλώς και μόνο τους εισηγητές και να κοπεί η συνοχή του νομοσχεδίου.

Επαναλαμβάνω, έχουν φύγει πολλοί συνάδελφοι οι οποίοι θα ήθελαν να εγγραφούν. Δεν μπορεί να αρχίζει ένα καινούριο νομοσχέδιο από τις μιάμιση.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, θα ήθελα να απαντήσω στην τοποθέτηση του κ. 'Εβερτ...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Δεν ακούμε και τον Πρόεδρο, τι συνεφωνήθη στην Επιτροπή;

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Αυτό ακριβώς ήθελα να πω, ότι προϋπήρξε μία συζήτηση. 

Κύριε Πρόεδρε, ζήτησα το λόγο, αλλά νομίζω μπορείτε να εξηγήσετε. 

ΠΡΟΕΔΡΟΣ (Απόστολος Κακλαμάνης): Νομίζω ότι συζήτηση πρέπει να γίνεται εάν υπάρχει θέμα προς συζήτηση. 'Ετσι δεν είναι;

Λοιπόν, επρόκειτο σήμερα να εισαχθεί προς συζήτηση στο Σώμα το νομοσχέδιο που αφορά το μισθολόγιο των αξιωματικών των στελεχών των Ενόπλων Δυνάμεων κ.λπ.

'Ηθελα να ενημερώσω το Σώμα επί του εξής θέματος, που δεν είναι θέμα τυπικό, είναι θέμα ουσιαστικό.

Σύμφωνα με τον Κανονισμό της Βουλής, ο Πρόεδρος του Σώματος μπορεί να κάνει συμπληρωματική ημερήσια διάταξη αν οι ανάγκες του νομοθετικού μας έργου το επιβάλλουν.

Συγχρόνως θα πρέπει, ένα νομοσχέδιο, κατά το Σύνταγμα να έχει ένα τριήμερο πριν εισαχθεί για συζήτηση. Μπορεί με τη διάταξη αυτή του Κανονισμού να εισαχθεί προς συζήτηση. Σε ό,τι αφορά δε τη διάταξη του Συντάγματος, το ίδιο το Σύνταγμα ορίζει, ότι μπορεί το νομοσχέδιο να συζητηθεί επίσης εάν η Κυβέρνηση θελήσει να συζητηθεί ως επείγον. Αυτό είναι το ένα θέμα.

'Εχουμε, λοιπόν, ένα νομοσχέδιο, η Κυβέρνηση έχει κάθε λόγο να θέλει να το ψηφίσει και επειδή από ό,τι ξέρω και τα Κόμματα ανεξαρτήτως των απόψεων που έχουν, ως αρχή υποθέτω ότι δεν θα το καταψηφίσουν. Αλλά εν πάση περιπτώσει, δεν παίρνω εγώ θέση σε αυτό το θέμα.

Είχα συγχρόνως υπόψη μου, ότι οι συνάδελφοι Βουλευτές που μετέχουν στην Επιτροπή Εξωτερικών Υποθέσεων και 'Αμυνας, ήθελαν να πάρουν μέρος στη συζήτηση αυτού του νομοσχεδίου και στην Επιτροπή και στο Σώμα.

Κατόπιν αυτού, ενώ είχε ορισθεί η συζήτηση στην Επιτροπή Οικονομικών Υποθέσεων προ πολλών ημερών, ανέβαλα τη συζήτηση και μάλιστα την ημέρα που άρχιζε τη συνεδρίασή της η Επιτροπή Οικονομικών Υποθέσεων. Ανέβαλα τη συζήτηση και όρισα νέα ημέρα, ώστε και οι εκατό συνάδελφοι (πενήντα συν πενήντα) Βουλευτές να συζητήσουν το θέμα αυτό στην κοινή συνεδρίαση των δύο επιτροπών.

Αυτές τις ημέρες, την επόμενη εβδομάδα, θα πάει στην Κοινοβουλευτική Συνέλευση του ΝΑΤΟ μια αντιπροσωπεία της Βουλής. Σ'αυτήν συμμετέχουν και ορισμένοι συνάδελφοι που είναι στην Επιτροπή Εξωτερικών Υποθέσεων και 'Αμυνας. Τέλος, χθες το βράδυ, ο Πρόεδρος της Νέας Δημοκρατίας κ.'Εβερτ μου είπε, ότι καλό θα ήταν να υπάρξει κάποια άνεση στη συζήτηση επί της αρχής αυτού του νομοσχεδίου και ότι δεν θα ήταν κατά την άποψή του σωστό να συζητηθεί σε μια ημέρα η αρχή.

Κυρίες και κύριοι συνάδελφοι, έχοντας όλα αυτά υπόψη μου, όπως προσπαθώ -δεν ξέρω εάν το κατορθώνω πάντοτε- να συνδυάζω -και αυτό είναι το έργο του Προέδρου- και να βρίσκω μια μέση λύση σε όσα προβλήματα και όσες ανάγκες υπάρχουν για να αντιμετωπιστούν, έκανα αυτήν την πρόταση, να αρχίσει η συζήτηση αυτού του νομοσχεδίου σήμερα. Αυτήν την πρόταση την είπα στη Διάσκεψη των Προέδρων πριν από μια βδομάδα και ουδείς αντέλεξε.

Κατόπιν όλων αυτών, εξέδωσα χθες τη συμπληρωματική ημερήσια διάταξη για να συζητηθεί σήμερα το νομοσχέδιο αυτό και όπως είχα πει χθες στον Πρόεδρο της Νέας Δημοκρατίας σκόπευα σήμερα στη Διάσκεψη των Προέδρων να προτείνω να δώσουμε και μια ημέρα από την ερχόμενη εβδομάδα για την αρχή, σήμερα να μιλήσουν μόνο οι εισηγητές και όσοι εκ των συναδέλφων θα φύγουν για τη Διάσκεψη του ΝΑΤΟ, ώστε να μη στερηθούν τη δυνατότητα να πουν την άποψή τους επί της αρχής.

Την επόμενη βδομάδα θα βάζαμε μια ημέρα γι'αυτό το νομοσχέδιο επί των άρθρων και θα αφήναμε και τη μεθεπόμενη εβδομάδα μια ημέρα, ώστε όλοι να μιλήσουν για το νομοσχέδιο αυτό για να μη θεωρείται και από την κοινή γνώμη και από τις 'Ενοπλες Δυνάμεις, ότι η Βουλή δεν προωθεί όσο γίνεται πιο γρήγορα την ψήφιση αυτού του νομοσχεδίου και να είμαστε όλοι ικανοποιημένοι στις απόψεις μας και στις πολιτικές μας επιδιώξεις.

Εφ'όσον όμως υπάρχει αντίρρηση και επειδή πράγματι η ώρα είναι 13.45', νομίζω ότι ανάγκα και Θεοί πείθονται και δεν μπορούμε να προχωρήσουμε στη συζήτηση.

Κατά συνέπεια, παρακαλώ οι συνάδελφοι που μετέχουν στη Διάσκεψη των Προέδρων, της οποίας τη συνεδρίαση διακόψαμε για δεκαπέντε λεπτά, θα ανέβουν επάνω να συνεχίσουμε το έργο μας και θα αποφασίσουμε για τη συζήτηση αυτού του νομοσχεδίου. 'Εχω όμως τη γνώμη, την οποία συνοδεύω με ένα παράπονο, ότι σ'αυτή τη Βουλή, ο Πρόεδρος του Σώματος έχει περισσότερο ανάγκη από την προηγούμενη -και είναι φανερό το πράγμα- από την κατανόηση όλων και από τη βοήθεια όλων. Δυστυχώς, δεν το διαπιστώνω αυτό το πράγμα και γι'αυτό την άποψή μου αυτή τη λέγω με ένα προσωπικό παράπονο.

Κύριοι συνάδελφοι, θα περιμένουμε στη συνέχεια το αποτέλεσμα της διεξαχθείσης ψηφοφορίας.

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης μυστικής ψηφοφορίας επί των αιτήσεων άρσεως ασυλίας των συναδέλφων που αναφέρονται στην ειδική ημερήσια διάταξη.

Εψήφισαν διακόσιοι τριάντα τρεις συνάδελφοι.

'Ακυρα τέσσερα.

Λευκά έξι.

Υπέρ της άρσεως ασυλίας της κας Βασιλικής Παπανδρέου ψήφισαν τριάντα οκτώ συνάδελφοι.

Κατά της άρσεως ασυλίας ψήφισαν εκατόν ογδόντα εννέα συνάδελφοι.

Υπέρ της άρσεως ασυλίας του κ. Καρατζαφέρη ψήφισαν δέκα οκτώ συνάδελφοι.

Κατά της άρσεως ασυλίας ψήφισαν διακόσιοι συνάδελφοι.

Επομένως, οι αιτήσεις άρσεως ασυλίας των κυρίων συναδέλφων που αναφέρονται στην ειδική ημερήσια διάταξη, απορρίπτονται.

Κύριοι συνάδελφοι, έχω την τιμή να ανακοινώσω στο Σώμα, ότι οι Υπουργοί Εθνικής Οικονομίας και Εξωτερικών κατέθεσαν σχέδιο νόμου: "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι' ανταλλαγής ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων".

(Παραπέμπεται στην αρμόδια Διαρκή Επιτροπή).

Επίσης η Διαρκής Επιτροπή Οικονομικών Υποθέσεων καταθέτει την έκθεση της στο σχέδιο νόμου του Υπουργείου Περιβάλλοντος, Χωροταξίας και Δημοσίων 'Εργων: "Κύρωση Σύμβασης Παραχώρησης της Μελέτης, Κατασκευής, Αυτοχρηματοδότησης και Εκμετάλλευσης της Ελεύθερης Λεωφόρου Ελευσίνας-Σταυρού-Αεροδρομίου Σπάτων και Δυτικής Περιφερειακής Λεωφόρου Υμηττού".

Επίσης η Διαρκής Επιτροπή Παραγωγής και Εμπορίου καταθέτει την 'Εκθεσή της στο σχέδιο νόμου του Υπουργείου Γεωργίας: "Κύρωση της τροποποίησης του Καταστατικού του Μεσογειακού Προγράμματος Καταπολέμησης Ζωονόσων του Παγκόσμιου Οργανισμού Υγείας".

'Εχουν διανεμηθεί τα Πρακτικά της 30ής Οκτωβρίου 1996 και της 31ης Οκτωβρίου 1996 και ερωτάται το Σώμα για την επικύρωσή τους.

Επικυρούνται;

ΠΟΛΛΟΙ ΒΟΥΛΕΥΤΕΣ:Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης):Συνεπώς, τα Πρακτικά της 30ής Οκτωβρίου 1996 και της 31ης Οκτωβρίου 1996 επικυρώθηκαν.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ:Μάλιστα, μάλιστα.

Με τη συναίνεση του Σώματος και ώρα 14.35' λύεται η συνεδρίαση για αύριο, ημέρα Παρασκευή 15 Νοεμβρίου 1996 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο, σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
