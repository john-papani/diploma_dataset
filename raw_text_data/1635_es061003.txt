
Τρίτη 10 Ιουνίου 2003
ΣΥΝΕΔΡΙΑΣΗ ΡΚΣΤ΄
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
?δεια απουσίας του Βουλευτή Στέφανου Μάνου, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Συζήτηση αναφορών και ερωτήσεων:
Προς τον Υπουργό Γεωργίας, σχετικά με τη λήψη μέτρων στήριξης του εισοδήματος των πατατοπαραγωγών στο Κάτω Νευροκόπι Νομού Δράμας, σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση και ψήφιση επί του Σχεδίου Νόμου του Υπουργείου Τύπου και Μέσων Μαζικής Ενημέρωσης: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης», σελ.
2. Κατάθεση έκθεσης Διαρκούς Επιτροπής:
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Γεωργίας: «Κύρωση της Διεθνούς Συνθήκης σχετικά με τους φυτογενετικούς πόρους για τη διατροφή και τη γεωργία», σελ.
ΟΜΙΛΗΤΕΣ
Α. Επί των αναφορών και ερωτήσεων:
ΑΡΓΥΡΗΣ Ε., σελ.
ΠΑΠΑΔΟΠΟΥΛΟΣ Σ., σελ.
Β. Επί του σχεδίου νόμου του Υπουργείου Τύπου και Μέσων Μαζικής Ενημέρωσης:
ΚΑΛΑΝΤΖΑΚΟΥ Σ., σελ.
ΚΑΝΕΛΛΗ Λ., σελ.
ΚΟΥΒΕΛΗΣ Φ., σελ.
ΜΗΤΣΟΤΑΚΗΣ Κ., σελ.
ΠΑΠΑΓΕΩΡΓΙΟΥ Γ., σελ.
ΠΑΠΑΛΗΓΟΥΡΑΣ Α., σελ.
ΠΑΥΛΟΠΟΥΛΟΣ Π., σελ.
ΠΡΩΤΟΠΑΠΑΣ Χ., σελ.
ΣΠΥΡΙΟΥΝΗΣ Κ., σελ.
ΠΡΑΚΤΙΚΑ ΒΟΥΛΗΣ
Ι? ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΣΤ΄
Τρίτη 10 Ιουνίου 2003
Αθήνα, σήμερα στις 10 Ιουνίου 2003, ημέρα Τρίτη και ώρα 18.16? συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΚΩΝΣΤΑΝΤΙΝΟΥ ΒΡΕΤΤΟΥ.
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Σταύρο Παπαδόπουλο, Βουλευτή Δράμας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ:
1) Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία ο Δήμος Αγρινίου ζητεί την οικονομική στήριξη του Συνδέσμου Ύδρευσης του Δήμου Αγρινίου και περιχώρων.
2) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η Πανηπειρωτική Ομοσπονδία Αμερικής, Καναδά και Αυστραλίας ζητεί τη λήψη μέτρων στήριξης των Ελλήνων της Ηπείρου.
3) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία το Βιοτεχνικό Επιμελητήριο Πειραιά υποβάλλει προτάσεις του για την βιώσιμη ανάπτυξη της Αττικής.
4) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί την ικανοποίηση αιτημάτων του κλάδου της.
5) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο κ. Κων/νος Χάγιος ζητεί τη μονιμοποίησή του στο Δήμο Αγίου Ιωάννη Ρέντη Πειραιά.
6) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο Αθλητικός Οργανισμός Δήμου Περάματος ζητεί τη λήψη μέτρων για την ασφαλή διέλευση των μαθητών ? αθλητών από τις λεωφόρους ταχείας κυκλοφορίας Δημοκρατίας και Ειρήνης στο Πέραμα.
7) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο κ. Δημ. Κουφάλης προσφέρει βιβλία του για τον εμπλουτισμό βιβλιοθηκών σχολείων και κοινοτήτων.
8) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε δημοσίευμα εφημερίδας στο οποίο ζητείται η επίλυση του στεγαστικού προβλήματος του εσπερινού Γυμνασίου Νίκαιας Πειραιά.
9) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε δημοσίευμα εφημερίδας στο οποίο καταγγέλλεται η παράνομη αμμοληψία από την παραλία του Κάβου Λευκίμμης Κέρκυρας.
10) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε δημοσίευμα εφημερίδας στο οποίο καταγγέλλονται οι απολύσεις 200 μουσικών από το Δήμο Αθηναίων.
11) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία το Ενιαίο Σωματείο Εργαζομένων Νοσοκομείου και Κέντρων Υγείας Κέρκυρας ζητεί την πρόσληψη νέων υπαλλήλων για την κάλυψη των θέσεων συνταξιοδοτηθέντων συναδέλφων τους.
12) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Συνομοσπονδία Επιχειρηματιών Ενοικιαζομένων Δωματίων ? Διαμερισμάτων Ελλάδος ζητεί τη ρύθμιση φορολογικών και ασφαλιστικών προβλημάτων των μελών της.
13) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Ελληνική Ομοσπονδία Κρίκετ ζητεί οικονομική ενίσχυση για τη βελτίωση των αθλητικών του εγκαταστάσεων.
14) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία ο Δήμος Παμβώτιδας Ιωαννίνων ζητεί την ένταξή του στα ολοκληρωμένα προγράμματα ανάπτυξης αγροτικού χώρου.
15) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία ο Δήμος Νέστορος Μεσσηνίας ζητεί την ενίσχυση της οργανικής δύναμης του αστυνομικού σταθμού Χώρας Μεσσηνίας.
16) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία ζητεί ενημέρωση για την πορεία των εργασιών του Αρχαιολογικού Μουσείου Σπάρτης στη νέα του χωροθέτηση.
17) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στα προβλήματα που παρουσιάζονται στον ?γιο Νικόλαο και Ελούντα Κρήτης, από τη σύνταξη των δασικών χαρτών.
18) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στα προβλήματα που αντιμετωπίζουν πολλοί ιδιοκτήτες στον ?γιο Νικόλαο και Ελούντα Κρήτης από τη σύνταξη του Δασολογίου.
19) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά αίτημα για υποθαλάσσιες έρευνες στον Κόρφο της Ελούντας Κρήτης.
20) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στις ελλείψεις προσωπικού στον ΟΑΕΔ Λασιθίου.
21) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στην αποκατάσταση των ατελειών στο περιμετρικό οδικό δίκτυο του Οροπεδίου Λασιθίου.
22) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στις καταστροφές στο Μακρύ Γιαλό, από την τελευταία κακοκαιρία.
23) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στις καταγραφές των ζημιών από την κακοκαιρία στο Νομό Λασιθίου.
24) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Αγίου Νικολάου Κρήτης ζητεί την αναστολή της διαδικασίας εκδίκασης των ενστάσεων για το Εθνικό Κτηματολόγιο στην περιοχή Αγίου Νικολάου ? Ελούντας.
25) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Σητείας Κρήτης ζητεί οικονομική υποστήριξη για την υλοποίηση έργων ύδρευσης, αποχέτευσης κ.λπ. στην περιοχή του.
26) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η κυρία Αικατερίνη Πηγιάκη ζητεί την ικανοποίηση εργασιακού της αιτήματος.
27) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Ένωση Αγροτικών Συνεταιρισμών Σητείας Κρήτης ζητεί να συμπεριληφθεί το ελαιόλαδο «SITIA» στα προϊόντα Κρητικής Διατροφής, που θα προβληθούν με την ευκαιρία των Ολυμπιακών Αγώνων του 2004.
28) Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Λαογραφικός Όμιλος Παραδοσιακών Χορών ? Χορευτικό Ασβεστάδων ζητεί οικονομική ενίσχυση για τη μετάβαση των μελών του σε σεμινάριο επίδειξης ελληνικών παραδοσιακών χορών στο Σηάτλ των ΗΠΑ.
29) Ο Β΄ Αντιπρόεδρος της Βουλής και Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία το Κέντρο Πληροφόρησης Λίμνης Βιστωνίδας ζητεί πρόσθετες πληροφορίες για τον υπό σύσταση φορέα διαχείρισης του εθνικού πάρκου Ανατολικής Μακεδονίας και Θράκης.
30) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Πανελλήνια Ομοσπονδία Ξεναγών ζητεί την επίλυση ασφαλιστικού προβλήματος.
31) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο κ. Ιωάννης Ρεμούνδος, γεωργοκτηνοτρόφος κάτοικος Κώμης Τήνου, ζητεί την αποκατάσταση ιδιοκτησίας του, από την καταστροφή που υπέστη εξαιτίας κακοτεχνιών στον επαρχιακό δρόμο Κρόκου ? Κώμης Τήνου.
32) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Κορθίου Κυκλάδων διαμαρτύρεται για τη σχεδιαζόμενη κατάργηση αστυνομικών σταθμών στα νησιά.
33) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το 22ο ΚΤΕΛ Τήνου ζητεί την άμεση αντικατάσταση των λεωφορείων του ΚΤΕΛ.
34) Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία ο Δήμος Κορινού Νομού Πιερίας ζητεί έκτακτη οικονομική ενίσχυση λόγω θεομηνίας.
35) Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία η Συντονιστική Επιτροπή Αδιόριστων Εκπαιδευτικών Δ.Ε., Περιφερειακό Τμήμα Πιερίας ζητεί την επίλυση εργασιακών προβλημάτων του κλάδου.
36) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Οργανισμός Συλλογικής Διαχείρισης Δημιουργών Θεατρικών και Οπτικοακουστικών Έργων διαμαρτύρεται για ενέργειες του Προέδρου και Γενικού Διευθυντή της ΕΡΤ ΑΕ σχετικά με ανάθεση τηλεοπτικών σειρών σε παραγωγούς.
37) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας που αναφέρεται στις οφειλές του Συνδέσμου Ύδρευσης προς τη ΔΕΗ και των Δήμων προς το Σύνδεσμο.
38) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας που αφορά στα οικονομικά προβλήματα της Νομαρχιακής Αυτοδιοίκησης Ιωαννίνων και των άλλων νομών της Ηπείρου.
39) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας που αφορά στα οικονομικά προβλήματα των Δήμων, όσον αφορά στην πληρωμή των συμβασιούχων υπαλλήλων στις Δημοτικές Επιχειρήσεις.
40) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας που αφορά στο πρόβλημα της μη απόδοσης θεσμοθετημένων πόρων στους ΟΤΑ.
41) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε δημοσίευμα εφημερίδας που αφορά στις καταστροφές από τη νέα θεομηνία στο Νομό Λασιθίου.
42) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Δήμος Νέστορος Νομού Μεσσηνίας διαμαρτύρεται για τη μείωση της οργανικής δύναμης του Αστυνομικού Σταθμού Χώρας Μεσσηνίας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 7853/27-3-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 15438Β/8-5-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην υπ΄ αρ. 7853/27.03.03 ερώτηση του Βουλευτή κ. Κ. Τσιπλάκη, που μας διαβιβάστηκε από το Υπουργείο Εσωτερικών, Δημόσιας Διοίκησης και Αποκέντρωσης με το υπ΄ αρ. 16302/15-4-03 έγγραφο, σας γνωρίζουμε ότι με την από 5-9-2001 Απόφαση της Επιτροπής Παρακολούθησης του Ε.Π. «ΠΕΡΙΒΑΛΛΟΝ», εγκρίθηκε το Συμπλήρωμα Προγραμματισμού του Ε.Π. «ΠΕΡΙΒΑΛΛΟΝ» 2000-2006, και συμπληρώθηκε τροποποιήθηκε με την από 23-04-2002 Απόφαση της Επιτροπής Παρακολούθησης του Ε.Π. «ΠΕΡΙΒΑΛΛΟΝ». Με την τελευταία αυτή Απόφαση εγκρίθηκε και το αναλυτικό περιεχόμενο του Μέτρου 6.2 «Βασικά έργα υποδομής στον Τομέα της διαχείρισης των υδάτων».
Η Υπηρεσία μας προχώρησε, στις 14.10.2002, σε Πρόσκληση εκδήλωσης ενδιαφέροντος, για την κατηγορία πράξης «Αντιπλημμυρικά έργα προστασίας στον αστικό και εξωαστικό χώρο», με Τελικό Δικαιούχο το ΥΠΕΧΩΔΕ και προθεσμία υποβολής προτάσεων, την 31.12.2002. Σε ανταπόκριση στην ανωτέρω Πρόσκληση, κατατέθηκαν από την Διεύθυνση Υδραυλικών Έργων Περιφέρειας Αττικής του ΥΠΕΧΩΔΕ (Δ 10), 2 προτάσεις για ένταξη αντίστοιχων έργων. Η διαδικασία για την ένταξής τους στο ΕΠΠΕΡ 2000-2006 έχει ολοκληρωθεί.
Σημειώνουμε ότι στην Υπηρεσία μας, ουδέποτε υποβλήθηκε πρόταση ένταξης έργων ή Τεχνικά δελτία Έργων αντιπλημμυρικής προστασίας από την Νομαρχιακή Αυτοδιοίκηση Σερρών ή άλλο Φορέα, στο πλαίσιο της ανωτέρω Πρόσκλησης, που αναφέρθηκε, και των διαδικασιών που προβλέπονται σε αυτήν.
Η Υπουργός
Β. ΠΑΠΑΝΔΡΕΟΥ»
2. Στην με αριθμό 8966/24-4-03 ερώτηση του Βουλευτή κ. Ελευθέριου Παπανικολάου δόθηκε με το υπ΄ αριθμ. 5466/19-5-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην αριθμ. 8966/2003 ερώτηση, που κατατέθηκε στη Βουλή από το Βουλευτή κ. Λ. Παπανικολάου, για τα θιγόμενα σ΄ αυτή θέματα, σας πληροφορούμε τα εξής:
Η σύμβαση του έργου κατασκευής του οικισμού «ΚΑΛΑΜΑΤΑ ΙΧ», προϋπολογισμού 6,3 δις δρχ., υπεγράφη μεταξύ του ΟΕΚ και της αναδόχου εταιρείας «ΟIΝΕΡΓΑ ΑΒΕΤΕ» την 26η lουλίου 1995.
Αμέσως μετά την εγκατάσταση του αναδόχου στο έργο προέκυψαν σοβαρά προβλήματα, που ανέκοπταν την ομαλή εξέλιξη των εργασιών. Συγκεκριμένα:
1. Υπήρξε αδυναμία προσπέλασης στο οικόπεδο, λόγω της μη διαμόρφωσης του κόμβου εισόδου σε αυτό. Η προσπέλαση έγινε δυνατή μετά από πολλές και χρονοβόρες διαδικασίες, που επέτρεψαν την είσοδο μέσω άλλων, ξένων ιδιοκτησιών.
2. Με την έναρξη των χωματουργικών εργασιών, έγινε αντιληπτή η ανάγκη περαιτέρω διερεύνησης του εδάφους του οικοπέδου προκειμένου να θεμελιωθούν με ασφάλεια τα κτίρια του οικισμού. Για το λόγο αυτόν, ανατέθηκε στον καθηγητή του Ε.Μ.Π. κ. Γκαζέτα να διεξαγάγει εδαφοτεχνική έρευνα, η οποία ολοκληρώθηκε περί τα τέλη του 1997.
Η πρόταση του κ. καθηγητή περιελάμβανε μεγάλες αλλαγές στην υψομετρική τοποθέτηση των κτιρίων, βελτίωση του εδάφους θεμελίωσης, απομάκρυνση των μη υγιών χωμάτινων όγκων, αλλαγή των τύπων των κτιρίων, με άλλους, πλέον συμβατούς προς τις συστάσεις του Νέου Αντισεισμικού Κανονισμού, αλλαγή της θεμελίωσης των κτιρίων με κατασκευή γενικής κοιτόστρωσης και προσαρμογή των μελετών στο Νέο Κανονισμό Οπλισμένου Σκυροδέματος.
Υπέρ της πρότασης του κ. Γκαζέτα γνωμοδότησε θετικά το Τεχνικό Συμβούλιο του ΟΕΚ και αποφάσισε το Δ.Σ. του Οργανισμού, λαμβάνοντας υπόψη την ιδιαίτερη ευαισθησία της περιοχής της Καλαμάτας σε ενδεχόμενο σεισμικό κίνδυνο.
Αυτό είχε ως αποτέλεσμα:
α) να αναμορφωθεί σε μεγάλο βαθμό η αρχική πολεοδομική μελέτη του έργου και να περιορισθεί ο αριθμός των κατοικιών από 177 σε 132.
β) να μελετηθούν νέοι αρχιτεκτονικοί τύποι κατοικιών και να τροποποιηθεί η μέθοδος θεμελίωσής τους.
γ) να τροποποιηθούν ριζικά όλα τα υψόμετρα του οικισμού (κτιρίων, περιμετρικής οδού, πεζοδρόμων, δικτύων κ.λπ.), με νέες μελέτες.
δ) να απαιτηθεί αλλαγή του Διατάγματος έγκρισης του Ρυμοτομικού Σχεδίου της περιοχής και έκδοση νέας οικοδομικής άδειας.
3. Στο μέσον σχεδόν του οικοπέδου, και με κατεύθυνση από Βορρά προς Νότο-Νοτιανατολικά, διήρχετο δίκτυο πυλώνων υψηλής τάσης της ΔΕΗ, εμποδίζοντας την ανάπτυξη του εργοταξίου.
4. Από το οικόπεδο διήρχετο επίσης κύριος μεταλλικός αγωγός ύδρευσης του Δήμου Καλαμάτας, που προκαλούσε πρόσθετες δυσκολίες.
5. Κατά την περίοδο 1999-2000 η περιοχή επλήγη από δυνατές και πολυήμερες βροχοπτώσεις, που καθιστούσαν αδύνατη την ομαλή εξέλιξη των εργασιών.
Μετά τα πολλαπλά προαναφερθέντα προβλήματα, ολοκληρώθηκε το 50% περίπου των συνολικών εργασιών του έργου, που περιλαμβάνει το 87% των οικοδομικών εργασιών και διάφορες εργασίες υποδομών και διαμόρφωσης περιβάλλοντος χώρου.
Ενώ, όμως, από τις αρχές του 2002 είχε αρθεί κάθε εμπόδιο για την ταχεία συνέχιση της ανέγερσης του οικισμού, η ανάδοχος εταιρεία παρουσίασε αδυναμία να ανταποκριθεί στις απαιτήσεις και τους ρυθμούς του έργου, με αποτέλεσμα να μην είναι δυνατή η ολοκλήρωση των εργασιών στις 30-4-2003, τελική προθεσμία που είχε δοθεί με απόφαση του Δ.Σ του ΟΕΚ. Ο ΟΕΚ, εφαρμόζοντας την ισχύουσα για τα δημόσια έργα νομοθεσία, απέστειλε αρχικά στην εταιρεία την αρ. 20768/2401-2002 Ειδική Πρόσκληση, σύμφωνα με το άρθρο 47 του Π.Δ/τος 609/85, και στη συνέχεια, δεδομένου ότι δεν διαπιστώθηκε η αναμενόμενη ενεργοποίηση του αναδόχου, προχώρησε, με την αρ. 24599/1060/18-4-2003 Απόφαση της αρμόδιας Διεύθυνσης Κατασκευών του ΟΕΚ στην έκπτωση του αναδόχου, προκειμένου να αρχίσουν οι προβλεπόμενες από το Νόμο διαδικασίες για την ολοκλήρωση του έργου.
Η εταιρεία «ΟIΝΕΡΓΑ ΑΒΕΤΕ» υπέβαλε στον ΟΕΚ ένσταση κατά της Απόφασης έκπτωσής της, η οποία θα συζητηθεί από το Δ.Σ. του ΟΕΚ στις 19-5-2003.
Ο ΟΕΚ θα καταβάλει κάθε δυνατή προσπάθεια για την επίσπευση όλων των απαραίτητων διαδικασιών, ώστε να καταστεί ταχύτερη η αποπεράτωση του οικισμού.
Από τα όσα προαναφέραμε, είναι προφανές ότι ο ΟΕΚ, στην περίπτωση του οικισμού «ΚΑΛΑΜΑΤΑ ΙΧ» αντιμετώπισε ασυνήθιστα πολλά και μεγάλα προβλήματα, τόσο αντικειμενικά, όσο και από τη μη συμμόρφωση της αναδόχου εταιρείας με τις συμβατικές της υποχρεώσεις και κατέβαλε κάθε προσπάθεια ώστε να τα αντιμετωπίσει το ταχύτερο δυνατόν και με τον αρτιότερο τρόπο, με γνώμονα την προστασία των συμφερόντων των δικαιούχων του.
Ο Υπουργός
ΔΗΜΗΤΡΙΟΣ ΡΕΠΠΑΣ»
3. Στην με αριθμό 8037/11-4-03 ερώτηση του Βουλευτή κ. Ηλία Καλλιώρα δόθηκε με το υπ΄ αριθμ. 41435/16-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αριθμ. 8037/1-4-2003 ερώτηση που κατατέθηκεστη Βουλή από τον βουλευτή κ. Ηλία Καλ/ιώρα με θέμα «κατολισθητικά φαινόμενα στο Δημοτικό Διαμέρισμα Αγνάντης του Δήμου Αγίου Κωνσταντίνου Ν. Φθιώτιδας », και για θέματα αρμοδιότητάς μας, σας πληροφορούμε τα εξής:
Το Υπουργείο Υγείας & Πρόνοιας για την αποτελεσματικότερη αντιμετώπιση των προβλημάτων που δημιουργούνται στους πολίτες που πλήττονται από θεομηνία, στα πλαίσια των διατάξεων του Ν.Δ/τος 57/73 και του ν. 2646/98, εξέδωσε την αρ. Π2/0ΙΚ.2673 (ΦΕΚ 1185/11-9-01 τ. Β) Κοινή Υπουργική Απόφαση, σύμφωνα με την οποία από την οικεία Νομαρχία χορηγούνται άμεσα: 
* Σκηνές και κουβέρτες για την προσωρινή στέγασή τους.
* Οικονομική ενίσχυση ποσού 586,94 ευρώ σε κάθε οικογένεια για την κάλυψη των πρώτων αναγκών τους.
* Εκτός των 586,94 ευρώ που δίνονται για την κάλυψη των πρώτων αναγκών, οι οικογένειες που υπέστησαν ζημιά και είναι πολύτεκνες ενισχύονται με επιπλέον 586,94 ευρώ.
* Επιπλέον οικονομική ενίσχυση 586,94 ευρώ λαμβάνουν και οι πληγείσες οικογένειες για κάθε μέλος που είναι άτομο με ειδικές ανάγκες και επιδοτείται από την Πρόνοια.
* Οικονομική ενίσχυση μέχρι 5.869,41 ευρώ κατά νοικοκυριό, για την επισκευή κύριας οικίας ή αντικατάσταση οικοσκευής.
* Οικονομική ενίσχυση 4.402,05 ευρώ σε άτομα που απέκτησαν αναπηρία από τραυματισμό στη θεομηνία.
* Επίσης, σε εφαρμογή του άρθρου 18 του Ν. 2768/99, με Κοινή Υπουργική Απόφαση, επιτρέπεται η καταβολή έκτακτης οικονομικής βοήθειας στις οικογένειες όσων έχασαν τη ζωή τους από σεισμό ή άλλα φυσικά φαινόμενα και εξαιτίας τους.
Συγκεκριμένα, σας ενημερώνουμε ότι μέχρι σήμερα δεν έχει σταλεί σχετικό αίτημα στην αρμόδια Δ/νση του Υπουργείου μας, από την εν λόγω Ν.Α. για μεταβίβαση πίστωσης.
Σημειώνουμε ότι οι Δ/νσεις Πρόνοιας των Ν.Α. συντάσσουν δικό τους προϋπολογισμό για το Λογαριασμό Α΄ Κοινωνικών Βοηθειών και επιχορηγούνται συμπληρωματικά από το Φ 220 ΚΑΕ 2739 «Λοιπά γενικά βοηθήματα και επιδόματα κοινωνικής πρόνοιας» του Υπουργείου μας, προκειμένου να αντιμετωπίσουν έκτακτες ανάγκες πολιτών που τυχόν δεν είχαν προβλεφθεί.
Για τα υπόλοιπα θέματα που θίγονται στην εν λόγω ερώτηση αρμόδια να σας απαντήσουν είναι τα συνερωτώμενα Υπουργεία.
Ο Υφυπουργός
Δ. ΘΑΝΟΣ»
4. Στην με αριθμό 8041/1-4-03 ερώτηση του Βουλευτή κ. Ηλία Καλλιώρα δόθηκε με το υπ΄ αριθμ. 21079/14-5-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης, η οποία μας διαβιβάστηκε από το YΠEΧΩΔΕ με το αριθ. 995/18-4-03 έγγραφό του, σας πληροφορούμε τα εξής:
Το Υπουργείο μας έχει εντάξει στο πρόγραμμα ΕΠΤΑ για το Δήμο Υπάτης έργα συνολικού προϋπολογισμού 1.983.125,57 ΕΥΡΩ όπως αναλυτικά φαίνονται στο συνημμένο πίνακα.
Η Ν.Α. Φθιώτιδας προτίθεται να εντάξει σε πρόγραμμά της την κατασκευή του δρόμου «Υπάτης - Ι.Μ. Αγάθωνος» μέσα στα πλαίσια των οικονομικών δυνατοτήτων της. Επίσης η Ν.Α. Φθιώτιδας κάθε χρόνο προβαίνει στην επισκευή - αντικατάσταση των πινακίδων σήμανσης των δρόμων και οικισμών, όπου παρατηρούνται φθορές.
Για το θέμα της κατασκευής δικτύων αποχέτευσης Υπάτης και το σύστημα Βιολογικού Καθαρισμού, σας γνωρίζουμε ότι στην προκήρυξη του Μέτρου 2.1 «Υδάτινο Περιβάλλον, Στερεά Απόβλητα, Υγρά Απόβλητα» του ΠΕΠ Στερεάς Ελλάδας δεν υπεβλήθη σχετική πρόταση.
Ο Υφυπουργός
Λ. ΠΑΠΑΔΗΜΑΣ»
5. Στην με αριθμό 8315/8-4-03 ερώτηση του Βουλευτή κ. Μιχάλη Καρχιμάκη δόθηκε με το υπ΄ αριθμ. 78698/0092/16-5-03 έγγραφο από τον Υφυπουργό Οικονομικών η ακόλουθη απάντηση:
«Απαντώντας στην ανωτέρω ερώτηση που κατέθεσε στη Βουλή ο Βουλευτής κ. Mιxάλης Καρχιμάκης, σας γνωρίζουμε τα εξής:
Η διάταξη του άρθρου 21 του ν .1205/81 στην οποία αναφέρεται ο ερωτών Βουλευτής ήταν μεταβατική, αφού κάλυπτε μόνο τους μέχρι της ενάρξεως ισχύος του νόμου αυτού (10-9-1981) προέδρους κοινοτήτων που είχαν τις οριζόμενες από το νόμο αυτό προϋποθέσεις, αλλά και εξαιρετικού δικαίου αφού απέβλεπε σε συγκεκριμένο σκοπό.
Διεύρυνση της διάταξης ώστε να καλυφθούν και εκείνοι που διετέλεσαν μεταγενέστερα στις ίδιες θέσεις, με τις ίδιες προϋποθέσεις δεν αντιμετωπίζεται, αφού οι διατάξεις που διέπουν τη συνταξιοδότηση των αιρετών οργάνων των ΟΤΑ είναι ήδη ευνοϊκές.
Το συγκεκριμένο αίτημα αποδυναμώνεται ακόμη περισσότερο κάτω από το πρίσμα των προσπαθειών που καταβάλλονται για την εξυγίανση - εκλογίκευση του ασφαλιστικού μας συστήματος.
Ο Υφυπουργός
ΓΕΩΡΓΙΟΣ ΦΛΩΡΙΔΗΣ»
6. Στην με αριθμό 8872/21-4-03 ερώτηση του Βουλευτή κ. Αναστασίου Παπαληγούρα δόθηκε με το υπ΄ αριθμ. Β-3317/14-5-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Το Υπ. Μ.Ε. έχει προκηρύξει διαγωνισμούς για την προμήθεια - εκτύπωση αδειών οδήγησης «κοινοτικού τύπου» στους οποίους συμμετείχαν μόνον Ελληνικές εταιρείες και το αποτέλεσμά τους κατακυρώθηκε στις εταιρείες INFORM Π. ΛΥΚΟΣ και ΕΚΔΟΣΕΙΣ ΚΟΡΥΦΗ Α.Ε.
Το ειδικό χαρτί που απαιτείται για την εκτύπωση των αδειών οδήγησης συνήθως παραγγέλνεται και εισάγεται από την Γερμανία. Είναι χαρτί με συγκεκριμένες τεχνικές προδιαγραφές, ώστε να είναι πρακτικά πολύ δύσκολη, έως και αδύνατη, η παραγωγή του από πρόσωπα που δρουν παράνομα.
Τα υπόψη έντυπα έχουν ήδη παραδοθεί από τις προμηθεύτριες εταιρείες και εντός των ημερών ολοκληρώνεται η παραλαβή τους από τις αρμόδιες επιτροπές.
Όσον αφορά στην έκδοση και εκτύπωση των αδειών οδήγησης, αυτή γίνεται μέσω on-line σύνδεσης με τον κεντρικό υπολογιστή του ΥΠ.Μ.Ε., έτσι ώστε να είναι ευχερής ο εντοπισμός πλαστής άδειας οδήγησης όταν ο χειριστής του τερματικού πληκτρολογήσει τον αριθμό της άδειας.
Τέλος, κατά τους τυχαίους ελέγχους που διενεργούνται από τα αστυνομικά όργανα, ελέγχονται και οι κατεχόμενες από τους οδηγούς άδειες οδήγησης. Αν υπάρχουν αμφιβολίες ως προς τη γνησιότητά τους, αυτή ελέγχεται σε συνεργασία με την Δ/νση Οργάνωσης και Πληροφορικής του ΥΠ.Μ.Ε.
Ο Υπουργός
ΧΡΙΣΤΟΣ ΒΕΡΕΛΗΣ»
7. Στην με αριθμό 8921/22-4-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 2/24487/14-5-03 έγγραφο από τον Υφυπουργό Οικονομικών η ακόλουθη απάντηση:
«Αναφορικά με την αριθμ. 8921/22-4-03 ερώτηση που κατατέθηκε από τον Βουλευτή κ. Κ. Τσιπλάκη, σας γνωρίζουμε, κατά το μέρος που μας αφορά, ότι με την υπ΄ αριθμ. 2/15219/23-4-03 απόφασή μας διετέθησαν στο Υπουργείο Εσωτερικών Δημόσιας Διοίκησης και Αποκέντρωσης, οι αναγκαίες πιστώσεις για την καταβολή της μισθοδοσίας των εργαζομένων με σύμβαση μίσθωσης έργου που απασχολούνται στις Ν.Α. με την παροχή αδειών εργασίας αλλοδαπών. Η κατανομή αυτών των πιστώσεων ανά Ν.Α. είναι αρμοδιότητα του Υπουργείου Εσωτερικών Δημόσιας Διοίκησης και Αποκέντρωσης.
Ο Υφυπουργός
ΓΕΩΡΓΙΟΣ ΦΛΩΡΙΔΗΣ»
8. Στην με αριθμό 8961/24-4-03 ερώτηση της Βουλευτού κ. Ιωάννας Στεργίου δόθηκε με το υπ΄ αριθμ. 43149/16-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 8961/24.4.03 ερώτηση που κατατέθηκε στη Βουλή από την Βουλευτή κα Στεργίου Ι., σχετικά με την λειτουργία του Γ.Ν. Νοσοκομείου Ελευσίνας«ΘΡIΑΣΕIΟ» και του «Αττικού» Νοσοκομείου σας διαβιβάζουμε τα με ΑΠ. 4113/1500/15.5.03 και 3492/1025/29.4.03 έγγραφα του Γ΄ ΠΕΣΥΠ Αττικής, με τα οποία δίνονται στοιχεία για τα εν λόγω θέματα.
Ο Υφυπουργός
Ε. ΝΑΣΙΩΚΑΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
9. Στην με αριθμό 8940/23-4-03 ερώτηση του Βουλευτή κ. Φώτη Κουβέλη δόθηκε με το υπ΄ αριθμ. 43140/16-5-03 έγγραφο από την Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 8940/23-4-2003 ερώτηση που κατατέθηκε στη Βουλή από τον Βουλευτή κ. Φ. Koυβέλη με θέμα «Κινητοποιήσεις εργαζομένων στο Ψυχιατρικό Νοσοκομείο Αττικής "Δαφνί"», σας διαβιβάζουμε έγγραφο του Γ΄ ΠεΣΥΠ Αττικής, με το οποίο δίδονται στοιχεία για το εν λόγω θέμα.
Η Υφυπουργός
Ε. ΤΣΟΥΡΗ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

10. Στην με αριθμό 9326 ερώτηση του Βουλευτή κ. Γεωργίου Καρασμάνη δόθηκε με το υπ? αριθμ. 45/400/16-6-03 έγγραφο από την Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ.9325/12.5.03 ερώτηση που κατατέθηκε στη Βουλή από τον Βουλευτή κ Γ. Καρασμάνη, σας γνωρίζουμε ότι οι προμήθειες φρούτων για τα Νοσηλευτικά Ιδρύματα πραγματοποιούνται μέσω σχετικών διαγωνισμών που προκηρύσσονται και εκτελούνται από τις οικείες Νομαρχιακές Αυτοδιοικήσεις.
Η Υφυπουργός
Ε. ΤΣΟΥΡΗ»
11. Στην με αριθμό 7863/27-3- 2003 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 5464/16-5-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην αριθμ. 7863/2003 Ερώτηση, που κατατέθηκε στη Βουλή από το Βουλευτή κ. Κ. Τσιπλάκη, σχετικά με τη νομιμότητα της απόλυσης του οδηγού ΚΤΕΛ και τη δυνατότητα επανένταξής του στη δύναμη του ΚΤΕΛ Ν. Σερρών, σας πληροφορούμε τα εξής:
Το αναφερόμενο θέμα έχει, ήδη, απασχολήσει το Υπουργείο Εργασίας και Κοινωνικών Ασφαλίσεων, το οποίο έχει επιληφθεί με τις αρμόδιες υπηρεσίες του.
Από τα στοιχεία τα οποία έχουν δοθεί προκύπτουν τα εξής:
Ο κ. Βασιλειάδης Σωτήριος ιδιοκτήτης του αριθμ. ΕΡΚ 3636 λεωφορείου ενταγμένου στη δύναμη του ΚΤΕΛ Νομού Σερρών, απασχολούσε ως οδηγό από 1-1-1992 έως 1-2-2003 (ημερομηνία απόλυσης) τον γιο του Βασιλειάδη Γεώργιο και μεταβίβασε το παραπάνω λεωφορείο στην Ταχματζίδου Ανεσία. Η νέα ιδιοκτήτρια του λεωφορείου απασχολεί ως οδηγό τον σύζυγό της.
Σύμφωνα με την παράγραφο 6 του άρθρου 2 του π.δ. 229/94 (ΦΕΚ 134 Α΄) «Γενικός Κανονισμός Προσωπικού Κοινών Ταμείων Εισπράξεων Λεωφορείων (ΚΤΕΛ», η απόλυση οδηγών μπορεί να γίνει μόνο στις εξής περιπτώσεις:
α) Για τους λόγους του άρθρου 14 του παρόντος Κανονισμού.
β) Αν μεταβιβασθεί, άνω του 40% του λεωφορείου και ο νέος ιδιοκτήτης θα καταλάβει τη θέση του οδηγού.
γ) Όταν πρόκειται τη θέση του οδηγού να την καταλάβει τέκνο ή σύζυγος τέκνου του ιδιοκτήτη ή μετόχου του συγκεκριμένου λεωφορείου, ο οποίος όμως έχει το 40% τουλάχιστον τούτου.
Η χρήση του δικαιώματος αυτού επιτρέπεται για μία μόνο φορά από τους ιδιοκτήτες και μετόχους του λεωφορείου του ΚΤΕΛ
Στις πιο πάνω περιπτώσεις β΄ και γ΄ απολυόμενος οδηγός εντάσσεται αυτόματα στη δύναμη του ΚΤΕΛ στο οποίο ανήκει το λεωφορείο από το οποίο απελύθη, αν ο οδηγός υπερβεί το 45ο έτος της ηλικίας του και έχει προϋπηρεσία τουλάχιστον 5 χρόνια συνεχώς στον ίδιο ιδιοκτήτη λεωφορείου ενταγμένου στο ΚΤΕΛ, ανεξαρτήτως ηλικίας αν έχει συμπληρώσει 15 χρόνια τουλάχιστον υπηρεσία λεωφορείων ενταγμένων στο ΚΤΕΛ και εκτελεί 10 καθήκοντα μιας από τις ειδικότητες του προσωπικού κίνησης με πλήρη απασχόληση, ή εφόσον έχει τα απαιτούμενα. προσόντα στις θέσεις προσωπικού-διαχείρισης.
Η ένταξη των παραπάνω γίνεται στο ΚΤΕΛ προσμετρουμένου του εφάπαξ δικαιώματος αποζημιώσεως ως υπαλλήλου πλέον του ΚΤΕΛ.
Τη δικαιούμενη από το ν.2112/20 αποζημίωση οι εργοδότες την καταβάλλουν στον αρμόδιο προς αποζημίωση υπαλλήλων, φορέα ΚΤΕΛ.
Από τα αναφερόμενα στην Ερώτηση πρoκύπτει ότι: 
α) δεν συντρέχουν οι προϋποθέσεις του ανωτέρω άρθρου του Κανονισμού, όσον αφορά την απόλυση του οδηγού
β) ο εν λόγω οδηγός πληροί τις προϋποθέσεις ένταξης στη δύναμη του ΚΤΕΛ (ηλικία άνω των 45 ετών και 5ετής εργασία)
γ) εφόσον η διοίκηση του ΚΤΕΛ αμφισβητεί το δικαίωμα αυτό, αρμόδια να κρίνουν είναι τα τακτικά δικαστήρια.
Κατά τον διενεργηθέντα έλεγχο από το Σώμα Επιθεώρησης Εργασίας (Σ.ΕΠ.Ε.) Κεντρικής Μακεδονίας, Τμήμα Κοινωνικής Επιθεώρησης Σερρών, ο Πρόεδρος του ΚΤΕΛ δήλωσε ότι, το ΚΤΕΛ θα συμμορφωθεί με την δικαστική απόφαση.
Ο Υπουργός
ΔΗΜΗΤΡΙΟΣ ΡΕΠΠΑΣ»
12. Στην με αριθμό 8874/21-4-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 6479/16-6-03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της με αριθμό 8874/21-04-2003 ερώτησης, που κατέθεσε ο Βουλευτής κ. Παναγιώτης Λαφαζάνης, με θέμα την αποστολή Ελληνικών στρατιωτικών δυνάμεων στο Ιράκ, σας γνωρίζουμε τα εξής:
Η Ελλάδα θα ήταν διατεθειμένη να συμμετάσχει σε ανθρωπιστικές επιχειρήσεις στο Ιράκ, υπό τον όρο ότι θα υπάρχει εποπτεία των Ηνωμένων Εθνών, τόσο στη διαχείριση της ανθρωπιστικής βοήθειας, όσο και στην τήρηση των διαδικασιών που θα ακολουθηθούν για την πολιτική ανασυγκρότηση του Ιράκ.
Με την προϋπόθεση αυτή και στα ανωτέρω πλαίσια, η χώρα μας θα είναι σε θέση, στο μέτρο των δυνατοτήτων της, να παράσχει ανθρωπιστική βοήθεια και να προσφέρει και αριθμό προσωπικού, για την υποστήριξη των ανθρωπιστικών αυτών επιχειρήσεων και ενδεχομένως για συμβολή στην ανοικοδόμηση του Ιράκ, η οποία εκτιμάται ότι θα αρχίσει να συντελείται το αμέσως επόμενο χρονικό στάδιο.
Αυτή είναι και η πάγια θέση της Ελλάδας, ως μέλος του ΝΑ ΤΟ και της ΕΕ, αλλά και ως Προεδρεύουσας χώρας της Ε.Ε κατά το α' εξάμηνο του 2003, η οποία έχει κατ' επανάληψη δηλωθεί από τους αντιπροσώπους μας στο ΝΑΤΟ, την ΕΕ, αλλά και από τον ίδιο τον κ. ΥΕΘΑ.
Περαιτέρω, η θέση αυτή της χώρας μας, που συμπίπτει με τις θέσεις και των άλλων χωρών (π.χ. Γερμανίας) είναι ότι τα Ηνωμένα Έθνη θα πρέπει να έχουν κεντρικό ρόλο στην ανασυγκρότηση του Ιράκ. Στο πλαίσιο αυτό το είδος και η έκταση της ενδεχόμενης συμμετοχής της χώρας μας, θα εξετάζεται κατά περίπτωση .
Επί του παρόντος δεν έχει ληφθεί απόφαση για αποστολή στο Ιράκ στρατιωτικών προσωπικού ή Μονάδων οποιασδήποτε κατηγορίας.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
13. Στην με αριθμό 8905/22-4-03 ερώτηση του Βουλευτή κ. Αντωνίου Μπέζα δόθηκε με το υπ? αριθμ. Β3331/14-5-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της Ερώτησης με αριθμ. πρωτ. 8905/22-04-03 που κατέθεσε στη Βουλή ο Βουλευτής κ. Αντ. Μπέζας, κατά λόγο αρμοδιότητας του Υπουργείου Μεταφορών και Επικοινωνιών σύμφωνα με αριθμ. πρωτ. ΥΠΑ/Δ13/Α/17173/806/08-08-03 έγγραφο της Υπηρεσίας Πολιτικής Αεροπορίας σας πληροφορούμε τα παρακάτω:
Η Νομαρχιακή Αυτοδιοίκηση Θεσπρωτίας ανέλαβε την κατασκευή των ελικοδρομίων Κεραμίτσας, Παραμυθιάς και Λιά βάσει των προδιαγραφών που έχει θέσει η Υπηρεσία Πολιτικής Αεροπορίας υιοθετώντας τις απαιτήσεις του Διεθνούς Οργανισμού Πολιτικής Αεροπορίας (ICAO).
Σύμφωνα με αυτοψία αρμοδίων υπαλλήλων της ΥΠΑ που πραγματοποιήθηκε στις 11-12-1996 κατόπιν πρωτοβουλίας της ΥΠΑ εντοπίστηκαν κατά ελικοδρόμιο οι ακόλουθες ελλείψεις οι οποίες γνωστοποιήθηκαν εγγράφως στις αρμόδιες τεχνικές υπηρεσίες Νομαρχίας Θεσπρωτίας ,ΥΠΕΧΩΔΕ και την Περιφέρεια Ηπείρου με το υπ' αριθμ. ΥΠΑΙΔ3/Α /1679 /158 /15-1-1997 που επισυνάπτεται.
Κεραμίτσα:
- Δεν υπάρχει πυρασφάλεια.
- Απαιτείται προσαρμογή της περίφραξης.
- Μετατόπιση του ΗΑΡΙ καθώς και του PILLAR του HAPI εκτός της Ζώνης Ασφαλείας του ελικοδρομίου.
- Εξάλειψη εμποδίων στις προσεγγίσεις.
- Αντικατάσταση κώνου ανεμουρίου.
- Σύνδεση με το δίκτυο της ΔΕΗ.
Λιάς:
- Δεν υπάρχει πυρασφάλεια.
- Απαιτείται προσαρμογή της περίφραξης.
- Εξάλειψη εμποδίων στις προσεγγίσεις.
- Αντικατάσταση κώνου ανεμουρίου.
- Σύνδεση με το δίκτυο της ΔΕΗ.
- Τοποθέτηση προβολέων δαπέδου.
- Δεν υπάρχει δεξαμενή νερού.
Παραμυθιά:
- Δεν υπάρχει πυρασφάλεια.
- Εξάλειψη εμποδίων στις προσεγγίσεις.
- Σύνδεση με το δίκτυο της ΔΕΗ.
Επίσης στο διάστημα που μεσολάβησε ζητήθηκε εγγράφως από την Υ.Π.Α η παρέμβαση του Γενικού Γραμματέα Περιφέρειας Ηπείρου προς τις τεχνικές υπηρεσίες της Ν.Δ. Θεσπρωτίας για την αποκατάσταση των επισημανθεισών ελλείψεων. Όταν οι εργασίες ολοκληρωθούν τότε η Υ.Π.Α θα είναι σε θέση να δρομολογήσει τη διαδικασία έκδοσης των αδειών ίδρυσης και λειτουργίας των υπόψη ελικοδρομιών .
Για την πρόοδο των ως άνω απαιτουμένων εργασιών θα απαντήσουν κατά το μέρος της αρμοδιότητας τους τα συνερωτώμενα Υπουργεία.
Ο Υπουργός
ΧΡΙΣΤΟΣ ΒΕΡΕΛΗΣ»

14. Στις με αριθμό 7049/5-3-2003 και 6854/27-2-03 ερωτήσεις των Βουλευτών κυρίων Γεωργίου Καρατζαφέρη και Ηλία Καλλιώρα δόθηκε με το υπ? αριθμ. 1850/15-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση των ανωτέρω ερωτήσεων των Boυλευτών κυρίων Γεωργίου Καρατζαφέρη και Ηλία Καλλιώρα που κατατέθηκε στη Βουλή των Ελλήνων, στα πλαίσια των αρμοδιοτήτων μας σας γνωστοποιούμε τα εξής:
1. Ο θεσμοθετημένος φορέας του Υπουργείου Ανάπτυξης για τον έλεγχο των συνθηκών υγιεινής και ασφάλειας των εργαζομένων και περιοίκων, την ορθολογική εκμετάλλευση και την εν γένει προστασία του περιβάλλοντος των εξορυκτικών δραστηριοτήτων που διενεργεί η μεταλλευτική επιχείρηση ΛΑΡΚΟ, είναι η Επιθεώρηση Μεταλλείων Νοτίου Ελλάδος.
2. Η εν λόγω Υπηρεσία μας, στα πλαίσια των αρμοδιοτήτων της, διενεργεί συστηματικούς περιοδικούς ελέγχους τόσο στο Μεταλλουργικό συγκρότημα της ΛΑΡΚΟ στη Λάρυμνα, όσο και στα Μεταλλεία αυτής στους νομούς Φθιώτιδας, Βοιωτίας και Ευβοίας. Κατά τους ελέγχους αυτούς εξετάζονται διεξοδικά όλα τα στοιχεία των έργων που σχετίζονται με την υγιεινή και ασφάλεια των εργαζομένων και περιοίκων και δίνονται γραπτές εντολές για την λήψη των απαιτούμενων μέτρων ασφαλείας, σύμφωνα με τις διατάξεις του Κανονισμού Μεταλλευτικών και Λατομικών Εργασιών και της σχετικής κείμενης νομοθεσίας {Απόφαση ΥΕΦΠ/ΙΙ-5η/Φ17/17402/12-12-84 (ΦΕΚ 931/Β/31-12-84), Π.Δ.17/96 (ΦΕΚ 11/AI18-1-1996}.
Οι εντολές αυτές ισχύουν για όλους τους εργαζόμενους στη ΛΑΡΚΟ (συμπεριλαμβανομένων και των εργολάβων) οι οποίες, μεταξύ των άλλων, αφορούν και τις παρακάτω υποχρεώσεις, τόσο της εταιρείας ΛΑΡΚΟ όσο και των εργολάβων της, όπως:
- να εκπαιδεύουν το προσωπικό τους τουλάχιστον μία φορά το χρόνο στη λήψη των απαιτούμενων μέτρων ασφαλείας για την αποφυγή των ατυχημάτων,
- να τους εφοδιάζουν με τα κατάλληλα μέσα ατομικής προστασίας και τον κανονισμό ασφαλείας για την εργασία τους,
- να διενεργούν προκαταρκτική εκπαίδευση των νεοπροσλαμβανομένων πριν την ανάληψη εργασίας. Τα παραπάνω μέτρα ασφαλείας είχαν ληφθεί και για το θανόντα στο πρόσφατο δυστύχημα τις 20/2/2003.
3. Σύμφωνα με έγγραφο που μας διαβιβάστηκε από την εταιρεία ΛΑΡΚΟ, στις 21/4/2003 υπογράφηκε η επιχειρησιακή συλλογική σύμβαση εργασίας, μεταξύ της ΛΑΡΚΟ και του Σωματείου Εργαζομένων της, στην οποία μεταξύ των άλλων συμφωνήθηκε και η μεταξύ των συμβαλλομένων μελών εργασιακή ειρήνη κατά το χρόνο ισχύος της σύμβασης, δηλ μέχρι τέλους του 2004. Η σύμβαση αυτή αφορά όλους τους εργαζόμενους με σχέση εξαρτημένης εργασίας στο χώρο του εργοστασίου της ΛΑΡΚΟ στη Λάρυμνα.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»
15. Στην με αριθμό 8160/3-4-03 ερώτηση του Βουλευτή κ. Ηλία Καλλιώρα δόθηκε με το υπ? αριθμ. 1817/16-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Η. Καλλιώρας, σας πληροφορούμε τα εξής:
Για τις μη καλυπτόμενες από τον ΕΛΓΑ ζημιές από τις δυσμενείς καιρικές συνθήκες που επικράτησαν τον περασμένο χειμώνα σε ολόκληρη τη χώρα, οι αρμόδιοι γεωπόνοι του ΕΛΓΑ διενήργησαν αμέσως τις απαραίτητες επισημάνσεις και συγκέντρωσαν στοιχεία για το είδος των ζημιών, τις ζημιωθείσες καλλιέργειες, μετεωρολογικά δεδομένα, πορίσματα επιστημονικών επιτροπών κλπ.
Στη συνέχεια καταρτίσθηκε Πρόγραμμα χορήγησης οικονομικών ενισχύσεων, αρμοδιότητος ΠΣΕΑ , το οποίο θα υποβληθεί σύντομα προς έγκριση στην Επιτροπή Ανταγωνισμού της Ε.Ε.
Αμέσως μετά την έγκριση του Προγράμματος θα καταβληθούν στους πληγέντες παραγωγούς οι προβλεπόμενες οικονομικές ενισχύσεις.
Ο συνολικός προϋπολογισμός του Προγράμματος υπολογίζεται σε 60.000.000 ? και αφορά ζημιές της περιόδου Μάρτιος 2002 -Μάρτιος 2003.
Σημειώνεται ότι, καμία χώρα-μέλος της Ε.Ε δεν μπορεί να προβεί στην πληρωμή οποιουδήποτε κονδυλίου για ενίσχυση στη γεωργία εάν δεν λάβει πρώτα την αντίστοιχη έγκριση από την Ε.Ε, ακόμα και δαπανών που θα καταβληθούν εξ΄ ολοκλήρου από τον Κρατικό Προϋπολογισμό του Κράτους-Μέλους.
Ο Υπουργός
Γ. ΔΡΥΣ»
16. Στην με αριθμό 8862/21-4-03 ερώτηση του Βουλευτή κ. Γεωργίου Καρασμάνη δόθηκε με το υπ? αριθμ. 6477/16-5-03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της 8862/21-04-2003 ερώτησης, που κατέθεσε ο Βουλευτής κ. Γεώργιος Καρασμάνης, με θέμα τα δικαιώματα των προσφάτων επιλεγέντων ΕΠ.ΟΠ., σας γνωρίζουμε τα εξής:
1. Έξοδα Μετακίνησης
Οι Επαγγελματίες Οπλίτες διέπονται από τις διατάξεις του Ν. 2936/2001 και σύμφωνα με το άρθρο 9 αυτού εξομοιώνονται μισθολογικά, από της κατατάξεως τους, με τους Λοχίες μη Παραγωγικών Σχολών. Στον υπόψη νόμο δε γίνεται αναφορά για θέμα των οδοιπορικών εξόδων των ΕΠ.ΟΠ.
Τα θέματα των οδοιπορικών εξόδων, για μετακίνηση από και προς τις Μονάδες για όλο το στρατιωτικό προσωπικό των Ενόπλων Δυνάμεων, ρυθμίζονται με το ΠΔ 200/1993 και στο άρθρο 1 αυτού κατανομάζονται ρητά οι κατηγορίες των στρατιωτικών που είναι δικαιούχοι οδοιπορικών εξόδων. Σε αυτό οι ΕΠ.ΟΠ. δεν αναφέρονται ως κατηγορία δικαιούχων, όπως συμβαίνει στις λοιπές κατηγορίες των στρατιωτικών, δεδομένου ότι αυτοί δεν υπήρχαν σαν θεσμός κατά το χρόνο έκδοσης του.
Το ΥΠΕΘΑ εξετάζει την ανάληψη νομοθετικής πρωτοβουλίας ρύθμισης και για το εν λόγω ζήτημα.
Για την αντιμετώπιση γενικά των μεμονωμένων υπηρεσιακών μετακινήσεων στις οποίες υποβάλλονται οι ΕΠ.ΟΠ. κατά την εκτέλεση των καθηκόντων τους (μεταθέσεις, εξετάσεις σε νοσοκομεία, συνοδεία προσωπικού ή υλικών κλπ) χορηγούνται σ? αυτούς καταστάσεις επιβιβάσεως.
Το ΓΕΣ, στα πλαίσια των υφιστάμενων δυνατοτήτων του Π/Υ, για κάλυψη έκτακτων μη προγραμματισμένων κινήσεων, χορηγεί μηνιαία 1,5 ΗΕΕ στους ΕΠ.ΟΠ. που υπηρετούν σε εξαιρετικά δυσμενείς φρουρές και 1 ΗΕΕ στους υπηρετούντες στις λοιπές φρουρές. Επίσης, χορηγούνται στους ΕΠ.ΟΠ., όπως και στο λοιπό προσωπικό που υπηρετεί σε Μονάδες Έβρου-Νήσων, οι 4 ΗΕΕ που προβλέπονται από το άρθρο 13, παράγραφο 3θ του ΠΔ 200/1993, λαμβάνοντας υπόψη ότι μοναδικό κριτήριο για τη χορήγηση τους είναι η γεωγραφική θέση της Μονάδας που υπηρετούν.
2. Επιδόματα Πολύτεκνων Μητέρων ΕΠΟΠ
Αναφορικά με τις πολύτεκνες μητέρες των ΕΠ.ΟΠ. δεν προβλέπεται από τη νομοθεσία η χορήγηση του εν λόγω επιδόματος.
3. Διαμονή ΕΠΟΠ
Μέχρι σήμερα δεν έχουν κατασκευασθεί διαμερίσματα για τη στέγαση των ΕΠ.ΟΠ.
Ωστόσο, τονίζεται ότι για την εξέταση και επίλυση των μεγάλων στεγαστικών προβλημάτων που θα δημιουργηθούν με την πρόσληψη μεγάλου αριθμού ΕΠ.ΟΠ. τα επόμενα χρόνια στον Έβρο και τα νησιά, όπου θα τοποθετηθεί η συντριπτική πλειοψηφία τους, συντάχθηκε μελέτη στέγασης του στρατιωτικού προσωπικού και καταρτίσθηκε χρονοδιάγραμμα τριετούς ορίζοντα 2003-2005 για την υλοποίηση στεγαστικού προγράμματος, που εγκρίθηκε με την υπ? αριθμόν 6 Απόφαση της 9ης/29-11-2002 και την υπ' αριθμόν 6 Απόφαση της 1ης/04-02-2003 Συνεδρίασης του Συμβουλίου ?μυνας. Με τον τριετή χρονικό προγραμματισμό προβλέπεται η κατασκευή συγκροτημάτων διαμερισμάτων (studios 2 ατόμων) σε κεντρικά στρατόπεδα, μέσα ή κοντά στις μεγάλες πόλεις, αντιμετωπίζοντας τη στέγαση 4.800 ΕΠ.ΟΠ.
Επίσης, από πίστωση 5.000.000 ευρώ που θα διατεθεί από το ΥΠΕΘΑ με λήψη δανείου, θα κατασκευαστούν 150 διαμερίσματα, από 25 διαμερίσματα στα Νησιά Λήμνο, Λέσβο, Χίο, Σάμο, Κω και Ρόδο.
Πλέον των προαναφερθέντων προγραμματίζεται η κατασκευή διαμερισμάτων από Αντισταθμιστικά Ωφελήματα (ΑΩ), από εξοπλιστικά προγράμματα μεγάλων οπλικών συστημάτων. Συγκεκριμένα, από τα ΑΩ των αρμάτων πρόκειται να κατασκευαστούν 150 διαμερίσματα στη ΖΕ/ Δ΄ΣΣ, από 25 διαμερίσματα στις πόλεις Ξάνθη, Κομοτηνή, Αλεξανδρούπολη, Σουφλί, Διδυμότειχο και Ορεστιάδα.
4. Υγειονομική Περίθαλψη ΕΠΟΠ
Τέλος, η υγειονομική περίθαλψη των ΕΠ.ΟΠ. και των μελών οικογενείας (σύζυγος, τέκνα και μέλη πατρικής οικογένειας) υπάγεται στις διατάξεις του ΣΔ ΝΔΑ 16/84/ΓΕΕΘΑ/4η ΜΕΟ/ΔΜ3. Οι άποροι και ανασφάλιστοι γονείς εφόσον πληρούν τις προϋποθέσεις του άρθρου 3, εφοδιάζονται με ατομικά βιβλιάρια υγειονομικής περίθαλψης (κύριας ή συμπληρωματικής περίθαλψης), εκδιδόμενα από το ΓΕΣ/ΔΥΓ και έχουν ελεύθερη επιλογή περίθαλψης από Κρατικά η Ιδιωτικού Δικαίου Νοσηλευτικά Ιδρύματα ή Ιδιωτικές Κλινικές.
Τονίζεται ότι σύμφωνα με σχετική διαταγή οι γονείς δικαιούνται περίθαλψη στα Στρατιωτικά Νοσοκομεία, όπως κάθε τρίτος, ανεξαρτήτως ασφαλιστικού φορέα, κατόπιν έγκρισης του Διευθυντή του Νοσοκομείου.
Το ΥΠΕΘΑ σε μια προσπάθεια αναδιοργάνωσης των ΕΔ και ειδικότερα για να ενδυναμώσει την επιχειρησιακή τους ικανότητα, προέβη στην καθιέρωση του θεσμού των Επαγγελματιών Οπλιτών (ΕΠΟΠ), προκειμένου να επανδρώσει τις ελλείψεις που υπάρχουν σε εξειδικευμένο μόνιμο προσωπικό, για τον χειρισμό και τη συντήρηση των νέων υπερσύγχρονων οπλικών συστημάτων.
Η πρόσληψη 25.000 περίπου ΕΠΟΠ μέσα σε μια πενταετία αποσκοπεί στην δυνατότητα μείωσης της θητείας, και παράλληλα τη δημιουργία ενός στρατού με περισσότερο καταρτισμένα στελέχη και καλύτερο ανθρώπινο και στελεχιακό δυναμικό.
Η προσπάθεια αυτή του ΥΠΕΘΑ έχει στηριχθεί και από μία σειρά ευεργετικών μέτρων και χορήγησης δικαιωμάτων και η μέχρις στιγμής ανταπόκριση των νέων στις προσκλήσεις ήταν ιδιαίτερα ενθαρρυντική.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
17. Στην με αριθμό 8864/21-4-03 ερώτηση του Βουλευτή κ. Γεωργίου Καρασμάνη δόθηκε με το υπ? αριθμ. 6478/16-5-03 έγγραφο από τον Υπουργό Εθνικής ?μυνας η ακόλουθη απάντηση:
«Σε απάντηση της με αριθμό 8864/21-04-2003 ερώτησης, που κατέθεσε ο Βουλευτής κ. Γεώργιος Καρασμάνης, με θέμα τη δυνατότητα διακοπής αναβολής στράτευσης που χoρηγήθηκε σε στρατεύσιμο για λόγους υγείας, σε περίπτωση νέας αντίθετης εισηγήσεως και βεβαίωσης του αρμόδιου στρατιωτικού ιατρού, ο οποίος και χορήγησε την αναβολή, σας γνωρίζουμε τα εξής:
Σύμφωνα με την ισχύουσα νομοθετική ρύθμιση, η αναβολή εξάμηνης διάρκειας από την εκπλήρωση των στρατιωτικών υποχρεώσεων που χορηγήθηκε για λόγους υγείας δεν είναι δυνατόν να διακοπεί ύστερα από αίτηση του ενδιαφερόμενου [άρθρο 12 παρ.3, Φ.420/120/56914/Σ.551/26Αυγ.97 Απόφ. ΥΕΘΑ (ΦΕΚ 754/28 Αυγ. 97, τ.Β) σε συνδυασμό με το άρθρο 6 παρ. 9, Φ.429.1/157/340105/Σ.3990/8Σεπ.88 Απόφ. ΥΦΕΘΑ (ΦΕΚ 675/13 Σεπ 88, τ.Β)].
Διευκρινίζεται, ότι η αρμοδιότητα για τη χορήγηση αναβολής για λόγους υγείας ανήκει στις Επιτροπές Απαλλαγών των Ενόπλων Δυνάμεων και στα Ειδικά Στρατολογικά Συμβούλια των οικείων Κέντρων Κατάταξης Νεοσυλλέκτων. Σε περίπτωση που η κρίση του ανωτέρω οργάνου που γνωμάτευσε για τη χορήγηση της αναβολής βασίστηκε σε πραγματικά περιστατικά τα οποία μεταβλήθηκαν ή άρθηκαν, είναι δυνατή η ανάκληση της διοικητικής πράξης χορήγησης της αναβολής, σύμφωνα με τους κανόνες που διέπουν την ανάκληση διοικητικών πράξεων, από το όργανο που τη χορήγησε (Επιτροπή Απαλλαγών ή Ειδικό Στρατολογικό Συμβούλιο).
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ»
18. Στην με αριθμό 8898/22-4-03 ερώτηση των Βουλευτών κυρίων Νικολάου Γκατζή και Δημητρίου Τσιόγκα δόθηκε με το υπ? αριθμ. 5463/16-6-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην αριθμ. 8898/2003 ερώτηση, που κατατέθηκε στη Βουλή από τους Βουλευτές κ. κ. Ν. Γκατζή και Δ. Τσιόγκα, για τα θιγόμενα σ? αυτή θέματα, σας πληροφορούμε τα εξής:
Το Υπουργείο Εργασίας και Κοινωνικών Ασφαλίσεων μέσω των αρμοδίων ελεγκτικών οργάνων του Σ.ΕΠ.Ε και του ΙΚΑ, παρακολουθεί την τήρηση της εργατικής νομοθεσίας και εφόσον διαπιστωθούν παραβάσεις, κινούνται οι προβλεπόμενες από το νόμο διαδικασίες κυρώσεων.
Ειδικότερα:
Α. Το τοπικό Τμήμα Κοινωνικής Επιθεώρησης Μαγνησίας στις 15-4-2003 είχε ήδη πραγματοποιήσει έλεγχο στο εργοτάξιο του Ολυμπιακού έργου στο Πανθεσσαλικό Στάδιο του Βόλου, με την παρουσία εκπροσώπων του Ε.Κ. Βόλου, και συγκεκριμένα: 1) στην Αθηναϊκή Τεχνική Α.Ε., 2) στην «Κων/νος Λιάσκας Μον. ΕΠΕ» και 3) στους συνεργαζόμενους υπεργολάβους Δ. Ζήση και Δ. Καφαντάρη. Κατά τον έλεγχο αυτό ζητήθηκαν από τους ελεγχθέντες εργοδότες μηνιαία εκκαθαριστικά σημειώματα και αντίγραφα ημερησίων δελτίων παρουσίας απασχολούμενου προσωπικού σε οικοδομές. Από όλους τους εργοδότες και εντός της ταχθείσης προθεσμίας, μόνο από την «Αθηναϊκή Τεχνική Α.Ε.» προσκομίσθηκαν τα μηνιαία εκκαθαριστικά σημειώματα Σεπτεμβρίου Δεκεμβρίου 2002 και αντίγραφα ημερησίων δελτίων παρουσίας απασχολούμενου προσωπικού σε οικοδομές, για το ίδιο χρονικό διάστημα.
Αντίθετα, η εταιρεία «Κων/νος Λιάσκας Μον. ΕΠΕ» και οι υπεργολάβοι Δ. Ζήσης και Δ. Καφαντάρης δεν προσκόμισαν τα παραπάνω στοιχεία, και για το λόγο αυτό επιβλήθηκε διοικητικό πρόστιμο ύψους 2.000 ευρώ στον καθένα.
Την 17-4-2003 προσήλθαν στην Επιθεώρηση επτά εργαζόμενοι με την ιδιότητα του εκπροσώπου και των λοιπών εργαζομένων στο Πανθεσσαλικό Στάδιο, ως εργοταξιακή επιτροπή και ζήτησαν να κληθούν οι εργολάβοι Κ. Λιάσκας, Δ. Καφαντάρης και Δ. Ζήσης, καταγγέλλοντας ότι δεν τους χορηγούνται εκκαθαριστικά σημειώματα.
Την 23-4-03 και λόγω της συνεχιζόμενης αποχής από την εργασία μεγάλου αριθμού εργαζομένων, αποφασίστηκε σε κοινή σύσκεψη που πραγματοποιήθηκε στο Βόλο με τη συμμετοχή εκπροσώπων της Γ.Γ. Ολυμπιακών Αγώνων του Υπ. Πολιτισμού, της Κοινοπραξίας, του Ε.Κ. Βόλου, του Συνδικάτου Οικοδόμων και του Σωματείου Χειριστών Μηχ/των Έργου Βόλου, να αναλάβει η Κοινοπραξία από 1-4-2003 την εποπτεία της εμπρόθεσμης καταβολής των μισθών και ημερομισθίων (εξόφληση μέχρι την 10η ημερολογιακή ημέρα του επομένου μηνός) και την εμπρόθεσμη απόδοση των ασφαλιστικών εισφορών των εργαζομένων στους προαναφερόμενους υπεργολάβους.
Όπως δηλώθηκε στην Επιθεώρηση από μέλη της εργοταξιακής επιτροπής, όσον αφορά τις αποδοχές τους, από την πρόσληψή τους μέχρι και σήμερα, κατόπιν προφορικής συμφωνίας που τηρούνταν εκατέρωθεν, το καθαρό ημερομίσθιο του τεχνίτη ήταν 49,89 ευρώ (17.000 δρχ.) και του βοηθού 44,02 ευρώ (15.000 δρχ.) για επτάωρη ημερήσια και τριανταπεντάωρη εβδομαδιαία απασχόληση. Ενδεικτικώς αναφέρεται ότι το ισχύον ημερομίσθιο εγγάμου τεχνίτη οικοδόμου με προϋπηρεσία 15-35 ετών και επίδομα ύψους για απασχόληση πάνω από 30 μέτρα από το έδαφος είναι 61,14 ευρώ μικτά για απασχόληση 7 ώρες και 45 λεπτά, όπως προβλέπει η οικεία Σ.Σ.Ε. Είχε συμφωνηθεί ακόμη να τους καταβάλλονται τα έξοδα ενοικίου, για όσους προέρχονται από άλλες περιοχές εκτός νομού Μαγνησίας.
Β. Για το θέμα της εισφοροδιαφυγής και ειδικότερα για την περικοπή ημερών ασφάλισης ήδη είχε επιληφθεί η αρμόδια υπηρεσία του ΙΚΑ, μετά από προσφυγή των εργαζομένων σε αυτή.
Γ. Κατά τον έλεγχο της 9.5.03 διαπιστώθηκε καταβολή δεδουλευμένων ημερομισθίων μηνός Απριλίου 2003 και συγκεκριμένα είχε καταβληθεί το ποσό των 134.400 ευρώ και αφορούσε 215 εργαζόμενους στους υπεργολάβους Κ. Λιάσκα και Δ. Καφαντάρη -Δ. Ζήση. Διαπιστώθηκε όμως μη χορήγηση εκκαθαριστικών σημειωμάτων κατά την εξόφληση των δεδουλευμένων αποδοχών Απριλίου 2003, παράβαση για την οποία η Υπηρεσία μας βρίσκεται στη διαδικασία επιβολής προστίμου.
Κατά τους παραπάνω ελέγχους (15/4/03 και 9/5/03) δεν διαπιστώθηκε παράνομη υπερωριακή απασχόληση ή απασχόληση σε ημέρα ανάπαυσης ή απασχόληση σε εξαιρέσιμη ημέρα αργίας (Κυριακή), γιατί η κοινοπραξία είχε ήδη σταματήσει την υπερωριακή απασχόληση των εργαζομένων, καθώς και την εργασία κατά τις Κυριακές ή αργίες, μετά τη διαμαρτυρία αυτών. Σχετικά με τις καταγγελίες για υπερωριακή απασχόληση των εργαζομένων πριν από τα ανωτέρω αναφερόμενα χρονικά διαστήματα, σας γνωρίζουμε ότι αυτή δεν κατεγράφετο στο ημερήσιο δελτίο απασχολούμενου προσωπικού και ως εκ τούτου δεν είναι δυνατή η διαπίστωση και η επιβολή κυρώσεων.
Για το λόγο αυτό υποδείχθηκε στους εργαζόμενους εάν τυχόν έχουν απαιτήσεις από άλλες αιτίες (υπερωριακή ή Κυριακή απασχόληση) πλην των δεδουλευμένων, επειδή αφορούν προγενέστερα χρονικά διαστήματα και δεν διαπιστώθηκαν από τους πρόσφατους ελέγχους, και εφόσον οι εργοδότες αρνούνται την ικανοποίησή τους, να προσφύγουν στα αρμόδια πολιτικά δικαστήρια.
Επειδή οι εργοδότες δεν έχουν προσκομίσει αντίγραφα εκκαθαριστικών σημειωμάτων δεν είναι δυνατός ο έλεγχος των αποδοχών των αλλοδαπών, σύμφωνα με τις οικείες Σ.Σ.E. Η Επιθεώρηση ζήτησε γραπτές εξηγήσεις προκειμένου να διερευνήσει τη νομιμότητα της απασχόλησης των αλλοδαπών καθώς και τις αποδοχές αυτών και εφόσον διαπιστωθούν παραβάσεις θα επιβληθούν οι νόμιμες κυρώσεις.
Σημειώνεται, ότι σε προγενέστερους ελέγχους που είχε πραγματοποιήσει η τοπική Επιθεώρηση Μαγνησίας στο εν λόγω εργοτάξιο, επιβλήθηκαν διοικητικές κυρώσεις (πρόστιμα) ύψους 10.000 ευρώ για τις παρακάτω διαπιστωμένες παραβάσεις της εργατικής νομοθεσίας:
- Μία παράβαση στην κοινοπραξία «Κ/Ξ Τεχνική Ολυμπιακή Α.Ε.», για μη υπογραφή των ατομικών συμβάσεων έργου των μηχανικών.
- Μία παράβαση στην Αθηναϊκή Τεχνική Α.Ε., για μη γνωστοποίηση των ατομικών συμβάσεων του Π.Δ. 156/94.
- Τρεις παραβάσεις στην «Κων/νος Λιάσκας Μον. ΕΠΕ», για μη γνωστοποίηση των ατομικών συμβάσεων του Π.Δ. 156/94, μη τήρηση του Ημερήσιου Δελτίου Απασχολουμένου Προσωπικού Οικοδομών και μη τήρηση βιβλίου υπερωριών και
- Πέντε παραβάσεις στους συνεργαζόμενους υπεργολάβους Δ. Ζήση και Δ. Καφαντάρη, για μη κατάθεση πίνακα προσωπικού και ωρών εργασίας, μη τήρηση Ημερήσιου Δελτίου Απασχολουμένου Προσωπικού Οικοδομών, μη χορήγηση εκκαθαριστικών σημειωμάτων αποδοχών, μη υπογραφή των ατομικών συμβάσεων του Π.Δ. 156/94 και μη τήρηση βιβλίου υπερωριών.
Τέλος σας πληροφορούμε ότι, οι έλεγχοι θα συνεχιστούν και σε περίπτωση διαπίστωσης οποιασδήποτε παράβασης θα επιβληθούν οι νόμιμες ποινικές και διοικητικές κυρώσεις.
Ο Υπουργός
ΔΗΜΗΤΡΙΟΣ ΡΕΠΠΑΣ»¨
19. Στην με αριθμό 8923/22-4-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 1814/16-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Κωνσταντίνος Τσιπλάκης, για τα θέματα της αρμοδιότητάς μας, σας πληροφορούμε τα εξής:
Η χρηματοδότηση του Προγράμματος Αγροτικού Εξηλεκτρισμού από τα ΠΕΠ δεν περιλαμβάνει, στις περισσότερες περιπτώσεις, τον αγροτικό εξηλεκτρισμό των γεωτρήσεων που ανορύχθηκαν μετά την 1.1.2000, εκτός ορισμένων εξαιρετικών περιπτώσεων, όπως αυτές αναφέρονται στην με αριθμ. 11353/1.5.02 Απόφαση του Υπ. Γεωργίας.
Με βάση την 142196/10.11.87 ΚΥΑ των Υπουργών Γεωργίας και Βιομηχανίας, Έρευνας και Τεχνολογίας που αφορά τα μέτρα Αγροτικού Εξηλεκτρισμού, οι ενδιαφερόμενοι φορείς-δικαιούχοι του Προγράμματος Αγροτικού Εξηλεκτρισμού, είναι δυνατό, κατόπιν υποβολής σχετικού αιτήματος στη Δ/νση Εγγείων Βελτιώσεων Σερρών, να ενταχθούν στο Πρόγραμμα πληρώνοντας τη συμμετοχή του Δημοσίου.
Ανάλογη ρύθμιση προβλέπεται στην εγκύκλιο 72/73 Υπ. Γεωργίας για τις κατ? εξαίρεση περιπτώσεις, κυρίως κτηνοτροφικών εκμεταλλεύσεων.
Το Υπ. Γεωργίας εξετάζει τη δυνατότητα ένταξης του μέτρου του Αγροτικού εξοπλισμού στα Προγράμματά του.
Ο Υπουργός
Γ. ΔΡΥΣ»
20. Στην με αριθμό 8918/22.4.03 ερώτηση του Βουλευτή κ. Πέτρου Τατούλη δόθηκε με το υπ? αριθμ. 1812/16.5.03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Πέτρος Τατούλης, σας πληροφορούμε τα εξής:
Οι μη καλυπτόμενες από τον ΕΛΓΑ ζημιές, που προκλήθηκαν στις καλλιέργειες καστανιάς του Δήμου Βόρειας Κυνουρίας Ν. Αρκαδίας, από τις δυσμενείς καιρικές συνθήκες της περιόδου Νοεμβρίου 2001-lανουαρίου 2002, δεν είχαν συμπεριληφθεί στο αρχικό Πρόγραμμα FROGY και εντάχθηκαν σε συμπληρωματικό Πρόγραμμα που υποβλήθηκε προς έγκριση στην Επιτροπή Ανταγωνισμού Ε.Ε Οι οικονομικές ενισχύσεις θα καταβληθούν στους ενδιαφερόμενους παραγωγούς μετά την έγκριση του Προγράμματος.
Οι ζημιές που προκλήθηκαν στις καλλιέργειες καστανιάς από τα έντονα καιρικά φαινόμενα του περασμένου χειμώνα έχουν ενταχθεί στο ενιαίο πρόγραμμα «Μάρτιος 2002-Μάρτιος 2003», το οποίο πολύ σύντομα θα κατατεθεί στην Επιτροπή Ανταγωνισμού της Ε.Ε. για έγκριση.
Ο Υπουργός
Γ. ΔΡΥΣ»
21. Στην με αριθμό 8927/22.4.03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ.1815/16.5.03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Κ. Τσιπλάκης, σας πληροφορούμε τα εξής:
Για τις καλυπτόμενες από τον ΕΛΓΑ ζημιές, που προκλήθηκαν στις δενδρώδεις, κυρίως, καλλιέργειες, αλλά και σε καλλιέργειες ζαχαροτεύτλων και θερμοκηπίων του Νομού Σερρών, από τον παγετό του Απριλίου 2003 έχουν υποβληθεί περίπου 2000 δηλώσεις ζημιάς.
Οι εκτιμήσεις στις θερμοκηπιακές καλλιέργειες και στις καλλιέργειες ζαχαροτεύτλων έχουν ήδη ολoκληρωθεi.
Οι εκτιμήσεις στις καλλιέργειες κερασιάς άρχισαν μετά το Πάσχα και θα ολοκληρωθούν ταχέως. Θα ακολουθήσουν οι εκτιμήσεις στις καλλιέργειες αμυγδαλιάς μόλις σταθεροποιηθούν οι ζημιές οι οποίες είναι ακόμη σε εξέλιξη.
Οι αποζημιώσεις θα καταβληθούν στους παραγωγούς το συντομότερο δυνατόν και το αργότερο μέχρι τον χρόνο που θα εισέπρατταν κανονικά την αξία των προϊόντων τους.
Ο Υπουργός
Γ. ΔΡΥΣ»
22. Στην με αριθμό 8929/22.4.03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 1816/16.5.03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Κ. Τσιπλάκης σας πληροφορούμε τα εξής:
Το Υπ. Γεωργίας ακολουθώντας με συνέπεια τις προβλεπόμενες διαδικασίες, όπως αυτές καθορίζονται από τις κατευθυντήριες γραμμές της Ε.Ε, υποβάλει έγκαιρα τα σχετικά προγράμματα στην Ε.Ε για έγκριση, παρέχοντας, το ταχύτερο δυνατόν, όποιες διευκρινήσεις ή στοιχεία ζητηθούν.
Οι τυχόν καθυστερήσεις στην έγκριση των προγραμμάτων, σε καμία περίπτωση δεν οφείλονται σε οιασδήποτε μορφής ολιγωρία της χώρας μας
Η χρηματοδότηση της συντριπτικής πλειοψηφίας των προγραμμάτων γίνεται από εθνικούς πόρους. Ελάχιστα προγράμματα συγχρηματοδοτούνται από την Ε.Ε, μέσω Κ.Π.Σ.
Σχετικά με τις «προκαταβολές μέσω του Γ΄ ΚΠΣ», σας γνωρίζουμε ότι, ουδέποτε χορηγήθηκαν προκαταβολές για αποζημιώσεις παραγωγών που ζημιώθηκαν από φυσικές καταστροφές, στα πλαίσια του Γ΄ ΚΠΣ.
Σχετικά δε με την επισήμανση ότι η καθυστέρηση στην καταβολή των οικονομικών ενισχύσεων για τις πυρκαγιές του 2000 οφείλεται στη μη υποβολή του σχετικού προγράμματος, εκ μέρους των Ελληνικών Αρχών, έχουμε να παρατηρήσουμε τα εξής:
Το μήνα Νοέμβριο του 2000 υπεβλήθη στην Ε.Ε για έγκριση το σχετικό σχέδιο απόφασης των Υπουργών Γεωργίας και Οικονομικών, μαζί με τα απαραίτητα στοιχεία.
Επειδή οι ζημιές που προκλήθηκαν ήταν εξαιρετικά μεγάλες σε έκταση, το Υπ. Γεωργίας κατέβαλε προκαταβολές στους ζημιωθέντες παραγωγούς, πριν την έγκριση του σχετικού Προγράμματος από την Ε. Επιτροπή.
Η Ε. Επιτροπή χαρακτήρισε την εν λόγω ζημιά ως «μη κοινοποιηθείσα», με αποτέλεσμα να καθυστερήσει την εξέτασή της.
Το πρόγραμμα εγκρίθηκε από την Ε.Ε στις 30.4.2003 και μετά την ολοκλήρωση της έκδοσης των σχετικών αποφάσεων θα αρχίσει η καταβολή στους δικαιούχους του υπολοίπου ποσού της ενίσχυσης, εφόσον έχουν προβεί στην αποκατάσταση των ζημιών.
Για τις μη καλυπτόμενες από τον ΕΛΓΑ ζημιές από τις δυσμενείς καιρικές συνθήκες του Νοεμβρίου 2001-Ιανουαρίου 2002, σχεδιάστηκε και υποβλήθηκε σε χρόνο ρεκόρ στην Επιτροπή Ανταγωνισμού της Ε.Ε. το Πρόγραμμα FROGY.
Χάρη στις συντονισμένες ενέργειες του Υπουργείου Γεωργίας η έγκριση από την Ε.Ε δόθηκε στις 18.9.02 και στις 27.11.02 άρχισε από τον ΕΛΓΑ η καταβολή των οικονομικών ενισχύσεων στους δικαιούχους παραγωγούς.
Μέχρι σήμερα έχουν καταβληθεί οικονομικές ενισχύσεις συνολικού ύψους 95 εκατ. ? περίπου.
Ο Υπουργός
Γ. ΔΡΥΣ»
23. Στην με αριθμό 8939/23.4.03 ερώτηση του Βουλευτή κ. Αναστάσιου Παπαληγούρα δόθηκε με το υπ? αριθμ. 1823/16.5.03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Α. Παπαληγούρας, σας πληροφορούμε τα εξής:
Το Υπ. Γεωργίας (Γενική Διεύθυνση Εγγειοβελτιωτικών Έργων & Γεωργικών Διαρθρώσεων) έχει ζητήσει από τη ΔΕΗ να επανεξετάσει τη χορήγηση Μειωμένου Αγροτικού Τιμολογίου (Μ.Α.Τ.) με βάση τα υπάρχοντα γεωργοτεχνικά δελτία και σε συνεργασία με τη Διεύθυνση Εγγείων Βελτιώσεων Κορινθίας να εξετάσει τη δυνατότητα τροποποίησης των γεωργοτεχνικών δελτίων, ώστε να συμπεριληφθούν και εκείνες οι γεωργικές εκμεταλλεύσεις που ζητούν να ενταχθούν και πληρούν όλες τις νόμιμες προϋποθέσεις του ν. 1739/87 που αφορούν τη Διαχείριση των Υδατικών Πόρων.
Ο Υπουργός
Γ. ΔΡΥΣ»
24. Στην με αριθμό 8956/23.4.03 ερώτηση του Βουλευτή κ. Σωτήρη Χατζηγάκη δόθηκε με το υπ? αριθμ. 1825/16.5.03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Σ. Χατζηγάκης, σας πληροφορούμε τα εξής:
- Το Επιχειρησιακό Πρόγραμμα «Αγροτική Ανάπτυξη Ανασυγκρότηση της Υπαίθρου 2000-2006» (Ε.Π.Α.Α.-Α.Υ.) παρουσιάζει συνολικές απορροφήσεις-πληρωμές ύψους 303 εκατ. ?, ποσό που αντιστοιχεί σε ποσοστό 17,1% της Δημόσιας Δαπάνης και αφορά τους 7 άξονες του Προγράμματος. Έχει προκηρυχθεί το 81% της Δημόσιας Δαπάνης και έχουν ενταχθεί 359 έργα, ύψους 1,3 δις ?, που αντιστοιχούν στο 73% της Δημόσιας Δαπάνης.
Η απορρόφηση του Ε.Π.Α.Α.-Α.Υ. βρίσκεται πάνω από τον μέσο όρο των απορροφήσεων του συνόλου των Επιχειρησιακών Προγραμμάτων στο πλαίσιο του Γ΄ ΚΠΣ και σε αντιστοιχία με ανάλογα Επιχειρησιακά Προγράμματα άλλων Κρατών Μελών της Ευρωπαϊκής Ένωσης. Εκτιμάται ότι έως το τέλος του έτους, οι συνολικές απορροφήσεις του Προγράμματος θα ανέλθουν στο 28%.
Το Επιχειρησιακό Πρόγραμμα «Αλιεία 2000-2006» παρουσιάζει απορροφήσεις-πληρωμές ύψους 32,1 εκατ. ?, ποσό που αντιστοιχεί σε ποσοστό 10,04% της συνολικής Δημόσιας Δαπάνης του Προγράμματος. Έχει προκηρυχθεί το 85% της Δημόσιας Δαπάνης του Προγράμματος και έχουν ελέγχους σε όλες τις φάσεις υλοποίησης των έργων. Ως εκ τούτου, απαιτήθηκε ο αναγκαίος χρόνος προετοιμασίας και προσαρμογής στις νέες διαδικασίες, προκειμένου να ανταποκριθούμε στις αυξημένες υποχρεώσεις και στα νέα δεδομένα.
Σήμερα, έχει πλέον ολοκληρωθεί το αναγκαίο θεσμικό-νομικό πλαίσιο (έκδοση ΚΥΑ, Οδηγοί Εφαρμογής, κλπ.) και οι προοπτικές είναι θετικές καθώς έχει προκηρυχθεί, αξιολογηθεί και ενταχθεί σημαντικός αριθμός έργων-υποέργων που προδιαγράφει σε σημαντικό βαθμό την επιτυχή εφαρμογή των Επιχειρησιακών Προγραμμάτων του Υπουργείου Γεωργίας.
Για την ταχύτερη απορρόφηση των κοινοτικών πόρων προωθείται σειρά ενεργειών για την απλοποίηση και επιτάχυνση των διαδικασιών ένταξης και υλοποίησης των έργων στο σύνολο των Επιχειρησιακών Προγραμμάτων, όπως απλούστευση Οδηγών Εφαρμογής, ελάφρυνση Φακέλων Υποψηφιότητας, κλπ., τα αποτελέσματα των οποίων θα γίνουν άμεσα αντιληπτά και στους ρυθμούς απορρόφησης του Προγράμματος.
Σε κάθε περίπτωση, δεν θα υπάρξει καμία πιθανότητα απώλειας πόρων καθώς έχουν εκταμιευθεί οι προβλεπόμενες πιστώσεις για το 2003, ύψους 182 εκατ. ? και έχουν σχεδόν καλυφθεί για το 2004 (κανόνας ν+2) για το Ε.Π.Α.Α.-Α.Υ. Τουναντίον, ευελπιστούμε πως η κάλυψη των ενδιάμεσων στόχων του Προγράμματος θα οδηγήσει στην δέσμευση πρόσθετων πόρων από το Αποθεματικό Επίδοσης.
Για το Ε.Π.ΑΛ. οι προβλεπόμενες πληρωμές ύψους 11,7 εκατ.? (κανόνας ν+2) έχουν υπερκαλυφθεί για το Χ.Μ.Π.Α. και αναμένεται η κάλυψη των προβλεπόμενων πληρωμών στο πλαίσιο του Ε.Τ.Π.Α. Τέλος, για το Ε.Π. Leader+ εκτιμάται πως έως το τέλος του έτους θα έχουν πραγματοποιηθεί οι προβλεπόμενες από τον κανόνα ν+2 πληρωμές, ύψους 15 εκατ. ?.
Ο Υπουργός
Γ. ΔΡΥΣ»
25. Στην με αριθμό 8958/23.4.03 ερώτηση του Βουλευτή κ. Σωτήρη Χατζηγάκη δόθηκε με το υπ? αριθμ. 1826/16.5.03 έγγραφο από τον Υπουργό Γεωργίας η ακόλουθη απάντηση:
«Aπαντώντας στην παραπάνω ερώτηση που κατέθεσε ο Βουλευτής κ. Σ. Χατζηγάκης, σας πληροφορούμε τα εξής:
Στα πλαίσια του Β΄ ΚΠΣ ολοκληρώθηκε και εγκρίθηκε η οριστική μελέτη του Φράγματος «Κερασούλας» Ν. Τρικάλων, προϋπολογισμού 500 εκ. δρχ. Στο σχεδιασμό του Υπ. Γεωργίας είναι η εκπόνηση της Μελέτης των δικτύων αξιοποίησής του Φράγματος από Εθνικούς Πόρους, εφόσον οι οικονομικές δυνατότητες του Π .Δ. Ε το επιτρέψουν.
Στα πλαίσια, επίσης, του Β' ΚΠΣ εκπονήθηκε και εγκρίθηκε το έτος 1995, η οριστική τεχνική μελέτη της λιμνοδεξαμενής στη θέση «Ρίζωμα» με προϋπολογισμό κατασκευής του έργου 1,08 δις δρχ. Το έργο αυτό έχει καταγραφεί ως αίτημα και θα αξιολογηθεί ανάλογα με τις οικονομικές δυνατότητες των διαφόρων Προγραμμάτων.
Σε ότι αφορά το φράγμα «Τιτάνου» σας γνωρίζουμε ότι, με την 128591/2.6.1994 Απόφαση Υπουργού Γεωργίας, εγκρίθηκε η Οριστική Μελέτη του έργου. Το έργο δεν παρουσιάζει ωριμότητα από πλευράς μελετών καθόσον δεν έχει εκπονηθεί από το ΥΠΕΧΩΔΕ, η περιβαλλοντική μελέτη. Επιπλέον, το έργο δεν έχει ενταχθεί σε Πρόγραμμα επειδή σχετίζεται με τα έργα εκτροπής του ποταμού Αχελώου, όπου προβλέπεται ότι θα παροχετευτούν περί τα 600 εκατ. κυβικά μέτρα νερού στον Πηνειό.
Τα υπόλοιπα έργα έχουν καταγραφεί ως αιτήματα και θα αξιολογηθούν ανάλογα με τις οικονομικές δυνατότητες των διαφόρων Προγραμμάτων.
Ο Υπουργός
Γ. ΔΡΥΣ»
26. Στην με αριθμό 8960/23.4.03 ερώτηση του Βουλευτή κ. Σωτήρη Χατζηγάκη δόθηκε με το υπ? αριθμ. 1828/16.5.03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Σ. Χατζηγάκης, σας πληροφορούμε τα εξής:
Η δημιουργία Βοτανικών Κήπων σε διάφορες περιοχές της Ελλάδας, όπως η προτεινόμενη στο Δήμο Πιαλείων του Ν. Τρικάλων, εκτιμάται ότι θα συμβάλλει:
- Στην προστασία, ανάδειξη και αξιοποίηση της χλωρίδας της περιοχής με έμφαση στα αρωματικά και φαρμακευτικά φυτά.
- Στην επισήμανση ειδών που κινδυνεύουν από γενετική διάβρωση και στη λήψη μέτρων για την προστασία τους.
- Στην εξυπηρέτηση των αναγκών αναψυχής και τουρισμού των ανθρώπων των πόλεων σε συνδυασμό με τη γνωριμία και επαφή τους με τη φύση. 
- Στην ενίσχυση των αγροτικών περιοχών μέσω της τουριστικής αναβάθμισης και της ανάπτυξης εναλλακτικών μορφών απασχόλησης.
- Στην ανάπτυξη συνεργασιών με άλλες χώρες.
- Στην εκπαίδευση μαθητών, σπουδαστών, ερασιτεχνών και άλλων ομάδων.
Το ΕΘΙΑΓΕ, με το επιστημονικά καταρτισμένο ερευνητικό του προσωπικό δύναται να προσφέρει την επιστημονική και τεχνική στήριξη του προτεινόμενου έργου και σε συνεργασία με τους αρμόδιους φορείς, να συντάξει πρόταση προκειμένου να υποβληθεί για χρηματοδότηση στα πλαίσια σχετικών Προγραμμάτων (Interreg 111 κ.α).
Ο Υπουργός
Γ. ΔΡΥΣ»
27. Στην με αριθμό 8962/24-4-03 ερώτηση της Βουλευτού κ. Ιωάννα Στεργίου δόθηκε με το υπ? αριθμ. 5465/19-5-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην αριθμ. 8962/2003 ερώτηση, που κατατέθηκε στη Βουλή από τη Βουλευτή κ. Ι. Στεργίου, για τα θιγόμενα σ? αυτή θέματα, σας πληροφορούμε τα εξής:
Σύμφωνα με τα άρθρα 13 και 14 του νόμου 3144/2003 (ΦΕΚ 111/Α/8-5-2003) «Κοινωνικός διάλογος για την προώθηση της απασχόλησης και την κοινωνική προστασία και άλλες διατάξεις», που προώθησε το Υπουργείο Εργασίας και Κοινωνικών Ασφαλίσεων, ο Οργανισμός Απασχόλησης Εργατικού Δυναμικού (ΟΑΕΔ), για την κάλυψη των εκπαιδευτικών του αναγκών των Τ.Ε.Ε. θα μπορεί να προσλαμβάνει (από το επόμενο σχολικό έτος) εκτός των ωρομισθίων του άρθρου 2 του ν. 2336/1995 (ΦΕΚ 189 Α΄), όπως αυτό τροποποιήθηκε με το άρθρο 16 του ν. 2643/1998 και προσωρινούς αναπληρωτές των κλάδων ΠΕ και ΤΕ με πλήρες ωράριο διδασκαλίας του πρωτοδιόριστου εκπαιδευτικού και προσωρινούς αναπληρωτές με μειωμένο ωράριο διδασκαλίας, με τους όρους και προϋποθέσεις του άρθρου 17 του ν. 1566/1985. Για τις προσλήψεις θα εφαρμόζονται οι διατάξεις της Π.Υ.Σ. 55.1998 (ΦΕΚ 252 Α'), όπως ισχύει.
Κατά συνέπεια τα αναφερόμενα στο κείμενο της Ερώτησης (σημ. 6) είναι προφανές ότι δεν ευσταθούν, δεδομένου ότι θα εφαρμοστούν διαφανείς και αντικειμενικές διαδικασίες.
Επισημαίνεται ότι η ολοκλήρωση της διαδικασίας δημοσίευσης του νόμου πραγματοποιήθηκε πρόσφατα, μετά δε το πέρας αυτής θα επακολουθήσει η ρύθμιση των επί μέρους θεμάτων. Πάντως:
1. αριθμός των θέσεων που θα καλυφθούν από αναπληρωτές είναι σε συνάρτηση με τον αριθμό των τμημάτων που θα δημιουργηθούν το νέο σχολικό έτος 2003-2004.
2. Πρόθεση του Οργανισμού είναι να εφαρμόσει τις αναθέσεις κλάδων που ακολουθεί το Υπουργείο Παιδείας και ορίζει ο ν. 1566/85.
3. Το άρθρο 13 του ν. 3144/2003 αναφέρει σαφώς ότι οι πίνακες θα συνταχθούν ανά Νομό.
4. Οι υποψήφιοι θα καταθέσουν βεβαιώσεις των ΤΕΕ ΟΑΕΔ που έχουν απασχοληθεί και σ' αυτές θα αναγράφεται η ειδικότητα που απασχολήθηκαν.
5. Ο ΟΑΕΔ δεν έχει προγραμματίσει διορισμούς μονίμων εκπαιδευτικών μέχρι σήμερα.
Ο Υπουργός
ΔΗΜΗΤΡΙΟΣ ΡΕΠΠΑΣ»
28. Στην με αριθμό 8964/24-4-03 ερώτηση του Βουλευτή κ. Ιωάννη Λαμπρόπουλου δόθηκε με το υπ? αριθμ.1045953/1314/19-5-03 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αριθ. πρωτ. 8964/24.4.03 ερώτησης που κατέθεσε ο Βουλευτής κ. Ιωάννης Λαμπρόπουλος, σχετικά με το ανωτέρω θέμα, σας γνωρίζουμε τα εξής:
Α. Το ΣΔΟΕ, σύμφωνα με το θεσμικό του πλαίσιο, διενεργεί προληπτικούς και προσωρινούς ελέγχους σε κάθε μορφή επιχειρηματικής δράσης, ελεύθερους επαγγελματίες, σε εκτέλεση ετήσιων προγραμμάτων ελέγχου, για την διαπίστωση της ορθής εφαρμογής της φορολογικής και τελωνειακής νομοθεσίας, ως προς την τήρηση των φορολογικών βιβλίων, την έκδοση των φορολογικών στοιχείων και την ακριβή απόδοση των αναλογούντων φόρων και ειδικών φόρων κατανάλωσης αντίστοιχα.
Παράλληλα με τους ελέγχους αυτούς, το ΣΔΟΕ ως ευέλικτος ελεγκτικός μηχανισμός συνδράμει τις αρμόδιες υπηρεσίες του Υπουργείου Ανάπτυξης και συμβάλει αποτελεσματικά στην καταπολέμηση φαινομένων αδικαιολόγητων ανατιμήσεων και αισχροκέρδειας, που παρατηρούνται στην αγορά, σε βασικά είδη διατροφής, με συνέπεια την προστασία του εισοδήματος του Έλληνα καταναλωτή.
Ειδικότερα, από τις αρχές του τρέχοντος έτους έχουν συγκροτηθεί σε όλες τις Περιφερειακές Διευθύνσεις του ΣΔΟΕ ειδικά κλιμάκια ελέγχου, που σε σταθερή βάση είναι επιφορτισμένα με τη διενέργεια τιμοληψιών σε βασικά καταναλωτικά αγαθά και υπηρεσίες, καταγράφοντας τις διακυμάνσεις τιμών και ποσοστών μικτού κέρδους σε επιχειρήσεις χονδρικού και λιανικού εμπορίου, με στόχο αφενός μεν την παρακολούθηση και τον έλεγχο φαινομένων κερδοσκοπίας και αδικαιολόγητων ανατιμήσεων, που αποτελούν αιτίες πληθωριστικών πιέσεων, αφετέρου δε την παραπέρα αξιοποίηση τους από τις αρμόδιες ελεγκτικές υπηρεσίες του Υπουργείου Οικονομικών στα πλαίσια του τακτικού ελέγχου.
Επίσης, βάσει κοινού Επιχειρησιακού Σχεδίου, οι υπηρεσίες του ΣΔΟΕ και το Υπουργείο Ανάπτυξης, συγκρότησαν μεικτά συνεργεία ελέγχου της αγοράς Οπωροκηπευτικών (Κεντρική Λαχαναγορά, Σούπερ Μάρκετ, καταστήματα Οπωρολαχανικών κλπ.), από τις 12.03.2002, με σκοπό τη διενέργεια παράλληλα με τους φορολογικούς ελέγχους και ελέγχων για τη διαπίστωση αισχροκέρδειας (ελλειποβάρεια, τιμή πώλησης μεγαλύτερης της αναγραφόμενης), ύπαρξη τιμοκαταλόγου (πινακίδας τιμών), υπέρβασης ποσοστού μεικτού κέρδους υπερβολικού κέρδους, καθώς και διαπίστωσης της χώρας προέλευσης των αγαθών (εγχωρίως παραγόμενα - εισαγόμενα).
Τέλος, σημειώνεται ότι παράλληλα πραγματοποιούνται έλεγχοι σε εισαγωγείς των ανωτέρω προϊόντων καθώς και σε συσκευαστήρια με βάση τον ετήσιο προγραμματισμό δράσης.
Β. Σχετικά με τις εισαγωγές πατάτας που πραγματοποιήθηκαν κατά την περίοδο από 1.1.2003 έως 23.4.2003 σας γνωρίζουμε ότι κατά την ανωτέρω χρονικό περίοδο εισήχθησαν 65.920.308 κιλά πατάτας από Αίγυπτο, Ισραήλ, Τουρκία και Κύπρο με τιμές από 0,14 έως 0,80 Ευρώ το κιλό.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ»
29. Στην με αριθμό 8967/24-4-03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. 1830/16-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Λ. Παπανικολάου, σας πληροφορούμε τα εξής:
Το Υπ. Γεωργίας στα πλαίσια του έργου «Επείγοντα Έργα Αντιμετώπισης Εκτάκτων Αναγκών» του Προγράμματος Δημοσίων Επενδύσεων (Π.Δ.Ε.), διαθέτει κατ? έτος πίστωση στις Νομαρχιακές Αυτοδιοικήσεις της χώρας για αποκατάσταση φθορών σε λειτουργούντα συλλογικά εγγειοβελτιωτικά έργα.
Για το τρέχον έτος το Υπουργείο Γεωργίας ζήτησε από τις Αρμόδιες Υπηρεσίες των Νομαρχιακών Αυτοδιοικήσεων την εκτίμηση και καταγραφή των φθορών που έχουν προκληθεί μέχρι σήμερα στα Εγγειοβελτιωτικά Έργα δικαιοδοσίας των, από τις έντονες καιρικές συνθήκες του περασμένου χειμώνα.
Μετά την αξιολόγηση των αιτημάτων που υποβλήθηκαν στο Υπ. Γεωργίας από τις Νομαρχιακές Αυτοδιοικήσεις όλης της χώρας, διετέθη στη Νομαρχιακή Αυτοδιοίκηση Μεσσηνίας για το έτος 2003, πίστωση ύψους 300.000 ?, ως εξής:
Ο Υπουργός
ΓΕΩΡΓΙΟΣ ΔΡΥΣ»
30. Στην με αριθμό 8972/24-4-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. Υ/ΙΑ/213/16-5-03 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
«Απαντώντας στην ερώτηση αρ. 8972/24-4-03 του Βουλευτή κ. Κωνσταντίνου Τσιπλάκη.
Στο πλαίσιο των αρμοδιοτήτων μας και σε απάντηση της ανωτέρω ερώτησης, θα θέλαμε να σας ενημερώσουμε ότι, η ως άνω θιγόμενη διάταξη του υπό ψήφιση σχεδίου νόμου αποσύρεται προσωρινά, προκειμένου να τεθεί σε διάλογο με τους ενδιαφερομένους φορείς.
Ο Υπουργός
ΧΡΗΣΤΟΣ ΠΡΩΤΟΠΑΠΑΣ»
31. Στην με αριθμό 8985/30-4-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 1112/19-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κύριο Βουλευτή σύμφωνα με τα στοιχεία της Δ/νσης Μελετών Έργων Οδοποιίας (ΔΜΕΟ) του ΥΠΕΧΩΔΕ τα εξής:
1. Το θέμα της πεζοδιάβασης στην περιοχή του Σχολικού Συγκροτήματος στο Ν. Ικόνιο Περάματος έχει εξετασθεί από την ανωτέρω Δ/νση, η οποία θεωρεί λόγω τοπικών δυσχερειών, ως προσφορότερη λύση για την εξυπηρέτηση της διέλευσης των πεζών, την χρησιμοποίηση της φωτεινής σηματοδότησης στη διασταύρωση της Λεωφόρου Δημοκρατίας με την οδό Μ. Κουρί, μπροστά στον περιβάλλοντα χώρο του ΤΕΛ Περάματος.
2. Για την ασφαλή λειτουργία της διέλευσης των πεζών μέσω της παραπάνω σηματοδοτούμενης διασταύρωσης είναι απαραίτητη η διαμόρφωση πεζοδρομίου στη νότια πλευρά της Λεωφόρου Δημοκρατίας, μπροστά στον περιβάλλοντα χώρο του ΤΕΛ Περάματος. Για την υλοποίηση αυτού του πεζοδρομίου και λόγω της υπάρχουσας υψομετρικής διαφοράς μεταξύ της Λεωφόρου Δημοκρατίας και του περιβάλλοντος χώρου, απαιτείται η κατασκευή τεχνικού έργου (πεζοδρόμιο είτε σε πρόβολο είτε εδραζόμενο σε υποστυλώματα).
Το ΥΠΕΧΩΔΕ μέσα στα πλαίσια των οικονομικών δυνατοτήτων του θα εξετάσει το αίτημα της κατασκευής του τεχνικού έργου (πεζοδρόμιο).
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
32. Στην με αριθμό 7393/13-3-2003 ερώτηση του Βουλευτή κ. Λεωνίδα Λυμπερακίδη δόθηκε με το υπ? αριθμ. 10636/761/14-5-03 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην παραπάνω ερώτηση, που κατέθεσε στη Βουλή ο Βουλευττής κ. Λεωνίδας Λυμπερακίδης και σχετικά με το ανωτέρω θέμα, σας γνωρίζουμε τα ακόλουθα:
Σύμφωνα με την ισχύουσα στο ΙΚΑ νομοθεσία το κύριο βάρος για την ασφάλιση των εργαζόμενων το φέρει ο εργοδότης, ο οποίος υφίσταται και τις προβλεπόμενες νόμιμες κυρώσεις, στην περίπτωση που δεν προβαίνει στην ασφάλισή τους ή τους ασφαλίζει ελλιπώς (π.χ. με αποδοχές μικρότερες των νομίμων ή για λιγότερες ημέρες κλπ.).
Έμμεση συνυπευθυνότητα για την παρακολούθηση της ασφάλισης του συντρέχει εκ του νόμου και για τον ίδιο τον εργαζόμενο, ο οποίος σε περίπτωση που ο εργοδότης - κύριος υπεύθυνος για την ασφάλισή του- δεν τον ασφαλίζει καθόλου ή τον ασφαλίζει ελλιπώς, δικαιούται να καταγγείλει στο ΙΚΑ την παράλειψη αυτή του εργοδότη, ώστε να χωρήσει ορθά η ασφάλισή του.
Για την άσκηση, όμως, του δικαιώματος αυτού, όπως συμβαίνει στην πλειονότητα των περιπτώσεων ασκήσεως δικαιώματος του πολίτη , ορίζονται χρονικοί περιορισμοί (άρθρο 26 παρ. 8α του α. ν. 1846/51, άρθρο 4 του ν.2556/97 και άρθρο 11 του ν.2972/2001).
Αφενός πρέπει να υποβληθεί αίτηση - καταγγελία εντός ορισμένης προθεσμίας από την αποχώρηση ή απόλυση του μισθωτού από την εργασία του και αφετέρου οι ημέρες εργασίας πρέπει να έχουν πραγματοποιηθεί σε περίοδο για την οποία, κατά την υποβολή της αίτησης, δεν έχει παραγραφεί το δικαίωμα του ΙΚΑ να εισπράξει ασφαλιστικές εισφορές. Ως γνωστόν, το δικαίωμα του ΙΚΑ να εισπράξει ασφαλιστικές εισφορές παραγράφεται μετά δεκαετία και προκειμένου για το Δημόσιο μετά πενταετία (άρθρο 90 του ν. 2362/95 ).
Στις περιπτώσεις που η αίτηση - καταγγελία υποβάλλεται εκπρόθεσμα ή έχει παραγραφεί το δικαίωμα είσπραξης του Ιδρύματος, η υπηρεσία είναι υποχρεωμένη να εκδώσει απορριπτική απόφαση. Οι σχετικές διατάξεις περί εκπροθέσμου και παραγραφής δικαιωμάτων δεν έχουν δυνητικό αλλά υποχρεωτικό χαρακτήρα για τις υπηρεσίες του Ιδρύματος.
Η επικαλούμενη ανωτέρω νομοθεσία και η αντίστοιχη ασφαλιστική πρακτική έχουν επικυρωθεί εδώ και δεκαετίες από την πάγια νομολογία των δικαστηρίων.
Στην υπό εξέταση περίπτωση, όπως μας ενημέρωσε η Διοίκηση του ΙΚΑ, δεν έχουν υποβληθεί μέχρι σήμερα αιτήσεις-καταγγελίες από τα μέλη του «Συλλόγου Εργαζομένων για τις δυνάμεις των ΗΠΑ» στα υποκαταστήματα του ΙΚΑ.
Ο Υφυπουργός
Ρ.ΣΠΥΡΟΠΟΥΛΟΣ»
33. Στην με αριθμό 7974/31-3-03 ερώτηση του Βουλευτή κ. Δημήτρη Πιπεργιά δόθηκε με το υπ? αριθμ. 1070/9-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 7974/31.03.2003 ερώτηση του Βουλευτή κ. Δημήτρη Πιπεργιά, σας γνωρίζουμε τα εξής:
Ο λιμένας της Ερέτριας σχηματίζεται από μια ευρεία λιμενολεκάνη, το ήμισυ περίπου της οποίας, καταλαμβάνεται από σημαντικότατες ενάλιες αρχαιότητες, οι οποίες έχουν μελετηθεί και δημοσιευθεί. Για τον λόγο αυτό, άλλωστε η συγκεκριμένη περιοχή αποτελεί κηρυγμένο αρχαιολογικό χώρο.
Παρ? όλα αυτά, το Λιμενικό Ταμείο Ερέτριας εκπόνησε μελέτη, την οποία διαβίβασε η Διεύθυνση Περιβάλλοντος και Χωροταξίας της Περιφέρειας Στερεάς Ελλάδος στην Εφορεία Εναλίων Αρχαιοτήτων για προέγκριση χωροθέτησης λιμενικού έργου. Από την μελέτη καθίσταται σαφές ότι, δεν ελήφθη υπόψη ούτε η κήρυξη του χώρου ούτε οι αρχαιότητες που περιέχει ούτε και οι προγενέστερες παρεμβάσεις του ΥΠ.ΠΟ. για την διατήρηση των αρχαιοτήτων της περιοχής. Η αρμόδια Εφορεία Εναλίων Αρχαιοτήτων, λαμβάνοντας υπόψη τα ανωτέρω, καθώς και παλαιότερες αποφάσεις και την απόφαση του Υπουργού Πολιτισμού, για το θέμα κατασκευής λιμενικών έργων στην Ερέτρια, απέρριψε, με την 1103/5.4.2002 απόφασή της το συγκεκριμένο έργο.
Ακολούθησε και δεύτερη μελέτη περιβαλλοντικής εκτίμησης και αξιολόγησης λιμενικού έργου για την Ερέτρια που δεν διέφερε ουσιαστικά από την πρώτη, για την οποία η Εφορεία Εναλίων Αρχαιοτήτων απάντησε επίσης αρνητικά. Ο μελετητής επανήλθε και διαβεβαίωσε την Υπηρεσία ότι θα συντάξει νέα μελέτη, η οποία θα διατάσσεται στο τμήμα της λιμενολεκάνης, που δεν υφίστανται αρχαιότητες και στο οποίο είναι δυνατή η κατασκευή του έργου. Η εν λόγω μελέτη δεν έχει κατατεθεί μέχρι στιγμής, στην Εφορεία Εναλίων Αρχαιοτήτων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»)
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι, εισερχόμαστε στην ημερήσια διάταξη των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Αναφορές και ερωτήσεις πρώτου κύκλου:
Είναι η με αριθμό 8118/2-4-2003 ερώτηση του Βουλευτή της Νέας Δημοκρατίας κ. Σταύρου Παπαδόπουλου προς τον Υπουργό Γεωργίας, σχετικώς με τη λήψη μέτρων στήριξης του εισοδήματος των πατατοπαραγωγών στο Κάτω Νευροκόπι Νομού Δράμας.
Η ερώτηση του κυρίου συναδέλφου έχει ως εξής:
«Το λεκανοπέδιο Κάτω Νευροκοπίου Δράμας είναι γνωστό στο πανελλήνιο για τις ακραίες καιρικές συνθήκες που επικρατούν στην περιοχή με το πολικό ψύχος και τον παρατεταμένο χειμώνα. 
Η ως άνω περιοχή, χαρακτηριζόμενη ως παραμεθόρια και προβληματική καθώς στερείται από οποιαδήποτε επενδυτικά κίνητρα, είναι οικονομικά υποβαθμισμένη και στηρίζεται αποκλειστικά στην καλλιέργεια της πατάτας.
Τα χρέη από τα πανωτόκια προς την ΑΤΕ έχουν φτάσει σε τέτοια επίπεδα, που οι κάτοικοι της περιοχής Κάτω Νευροκοπίου Δράμας, όλη την κινητή και ακίνητη περιουσία τους να πουλήσουν, δεν μπορούν να τα εξοφλήσουν.
Και ενώ συμβαίνουν όλα αυτά, με μεγάλη μου έκπληξη πληροφορήθηκα από τον κύριο έπαρχο Κάτω Νευροκοπίου Δράμας, ότι για το τρέχον οικονομικό έτος αυξήθηκαν τα αντικειμενικά κριτήρια ανά στρεμματική καλλιέργεια πατάτας από 15.000 δρχ. (46,66 ευρώ) στα 159,97 ευρώ.
Γι? αυτό ερωτώ τον κύριο Υπουργό: Τι μέτρα σκοπεύει να πάρει για να άρει την αδικία εις βάρος των πατατοπαραγωγών του Κάτω Νευροκοπίου Δράμας;»
Θα απαντήσει ο Υφυπουργός Γεωργίας κ. Ευάγγελος Αργύρης.
Ορίστε, κύριε Υπουργέ, έχετε το λόγο.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Είναι αλήθεια ότι στο Κάτω Νευροκόπι επικρατούν αντίξοες καιρικές συνθήκες. Θα συμφωνούσα απόλυτα ότι το εισόδημα των παραγωγών εκεί προέρχεται από την καλλιέργεια της πατάτας. 
Να επισημάνω ότι με την απόφαση 538/26.3.2002 της Ευρωπαϊκής Ένωσης είχαμε μια θετική εξέλιξη για την αναγνώριση της πατάτας Κάτω Νευροκοπίου σαν προϊόν γεωγραφικής ένδειξης. Αυτό σημαίνει μια επίσημη αναγνώριση, πιστοποίηση. 
Για τις ζημιές που προκλήθηκαν στην καλλιέργεια πατάτας στο Δήμο Κάτω Νευροκοπίου του Νομού Δράμας από τις βροχοπτώσεις τον Ιούνιο και τον Ιούλιο του 2002, ο ΕΛΓΑ κατέβαλε στους πληγέντες παραγωγούς αποζημιώσεις ύψους 3.067.000 ευρώ. Ο μεγαλύτερος όγκος των αποζημιώσεων, περίπου 2.000.000 ευρώ, καταβλήθηκε στους παραγωγούς το Δεκέμβριο του 2002 και οι υπόλοιπες στις αρχές του 2003. 
Όσον αφορά το επίμαχο θέμα της ερώτησης σε ό,τι αφορά το καθαρό γεωργικό εισόδημα, θα ήθελα να ενημερώσω τον κύριο συνάδελφο -που σωστά κάνει την ερώτηση μέσα από το υπόμνημα του έπαρχου- ότι μάλλον εδώ ο κύριος έπαρχος σύγκρινε λάθος στοιχεία. Τα στοιχεία που υπάρχουν είναι ότι το έτος 2003 έχει καθοριστεί για τις μη αρδευόμενες εκτάσεις 79,3 ευρώ και πριν ήταν 26.929 δραχμές, δηλαδή 79,03 ευρώ. Δεν έχουμε καμία αλλαγή. Το 2002 στις αρδευόμενες εκτάσεις ήταν 52.924 δραχμές δηλαδή 155,31 ευρώ. Θα πρέπει να πω ότι υπάρχει μια μικρή αύξηση 4,00 ευρώ ανά στρέμμα που περισσότερο είναι λόγω στρογγυλοποίησης, παρά αύξηση στην καταβολή του φόρου. ?ρα ο κύριος έπαρχος και στο υπόμνημά του συγκρίνει τις μη αρδευόμενες καλλιέργειες με τις αρδευόμενες και γι? αυτό υπάρχει αυτή η σύγχυση.
Όσον αφορά τις άλλες διευκολύνσεις σ? αυτήν τη δύσκολη περιοχή, επίσης σημαντικό είναι και το γνωρίζετε, ότι το Υπουργείο Γεωργίας ενέταξε την περιοχή του Βόρειου τμήματος του Νομού Δράμας, άρα και το δήμο Κάτω Νευροκοπίου στα προγράμματα Ολοκληρωμένης Ανάπτυξης του Αγροτικού Χώρου. Είναι σημαντικό ότι μπορούν εκεί οι κάτοικοι και οι παραγωγοί να κάνουν χρήση αυτού του προγράμματος που δίνει μεγάλες δυνατότητες για ιδιωτικές επενδύσεις, υποδομές και δημόσιες επενδύσεις μέσω των δήμων και των δημοτικών διαμερισμάτων.
Επίσης υπάρχουν τα προγράμματα του Υπουργείου Γεωργίας για την εγκατάσταση νέων αγροτών, σχέδια βελτίωσης κλπ. Αυτά τα έχουμε ξανασυζητήσει. Καταβάλλεται κάθε προσπάθεια να μπορέσουμε να δημιουργήσουμε εκείνες τις υποδομές που θα μπορέσουν να δώσουν ένα ικανοποιητικό εισόδημα στους παραγωγούς αυτής της περιοχής.
ΠΡΟΕΔΡΕΥΩΝ (Κωνσταντίνος Βρεττός): Ο κ. Παπαδόπουλος έχει το λόγο.
ΣΤΑΥΡΟΣ ΠΑΠΑΔΟΠΟΥΛΟΣ: Χαίρομαι γιατί ο κύριος Υφυπουργός αποδέχθηκε και παραδέχθηκε ότι η περιοχή Κάτω Νευροκοπίου έχει ιδιαιτερότητες με το πολικό ψύχος που επικρατεί. Είναι γνωστό ότι τον χειμώνα ακούμε από τις ειδήσεις ότι στην περιοχή Κάτω Νευροκοπίου το θερμόμετρο έφτασε τους ?33 βαθμούς. Είναι γνωστό ότι στην περιοχή η πατάτα είναι μονοκαλλιέργεια. Δεν μπορούν να γίνουν βελτιώσεις, δεν μπορούν να γίνουν άλλα σχέδια ή άλλες καλλιέργειες εκτός από την πατάτα και σε ορισμένες περιοχές, τα φασόλια. 
Θέλω να επισημάνω ότι η οποιαδήποτε αύξηση, έστω και αυτή η μικρή που είπατε και όχι αυτή που λέει ο κύριος έπαρχος, των 4,00 ή 5,00 ευρώ, νομίζω ότι θα έχει αρνητικές επιπτώσεις, διότι ανεβάζει τον πήχη κατά τι. Θα πέσουμε σε μια φορολογική κλίμακα μεγαλύτερη και οι άνθρωποι θα πληρώνουν περισσότερα από εκείνα που εισπράττουν.
Είναι γνωστό ότι ιδιαίτερα στην περιοχή Κάτω Νευροκοπίου, τα πανωτόκια αυτήν τη στιγμή υπερβαίνουν τα 7 δισεκατομμύρια, με αποτέλεσμα οι άνθρωποι να πρέπει να πουλήσουν όλη την κινητή και ακίνητη περιουσία. Δεν μπορούν να ξοφλήσουν τα χρέη που δημιουργήθηκαν από τα πανωτόκια.
Πέραν αυτών, ήθελα να επισημάνω και να τονίσω ιδιαίτερα, ότι ο ΕΛΓΑ σαν να είχε εντολή, ακόμη και τις ενστάσεις που υπέβαλαν πάρα πολλοί παραγωγοί να τις απορρίψουν. Γιατί την προηγούμενη χρονιά τα νερά σε ορισμένες περιπτώσεις είχαν φτάσει τα δύο μέτρα αλλά και σε άλλες περιπτώσεις η πατάτα ήταν μέσα στο νερό και οι άνθρωποι αυτοί αποζημιώθηκαν με το ποσό, σύμφωνα με τις εκτιμήσεις του ΕΛΓΑ του 20%-25%. Αυτό σημαίνεί ότι δεν πήραν τίποτε. Έκαναν ενστάσεις και ήλθαν οι απαντήσεις στις ενστάσεις τους ότι είναι πάλι τα ποσοστά στο 20%-25%. Δηλαδή υπεβλήθησαν σε έξοδα για την ένσταση περίπου 500 δρχ. ανά στρέμμα και στο τέλος δεν έλαβαν τίποτε. Θέλω να το τονίσω αυτό. Βρέθηκαν παραγωγοί οι οποίοι αν δεν είχαν επέμβει όπως ο δήμαρχος και κάποιοι άλλοι, θα είχαν δείρει τον υπάλληλο που πήγε από το παράρτημα ΕΛΓΑ Καβάλας στην περιοχή Κάτω Νευροκοπίου για να κάνει τον έλεγχο. Πρέπει να το δείτε γιατί όντως οι κάτοικοι της περιοχής Κάτω Νευροκοπίου φυλάνε Θερμοπύλες, ζούνε κάτω από αντίξοες συνθήκες και χρειάζονται μία ιδιαίτερη αγάπη και φροντίδα. Εκεί πρέπει να δείξουμε ότι είμαστε κράτος αγάπης, κοινωνικής αλληλεγγύης, κράτος που προσφέρει στους αναξιοπαθούντες όπως οι κάτοικοι της περιοχής Κάτω Νευροκοπίου Δράμας. 
ΠΡΟΕΔΡΕΥΩΝ (Κωνσταντίνος Βρεττός): Ο κύριος Υπουργός έχει το λόγο.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Κύριε συνάδελφε, θα ήθελα να διαβεβαιώσετε τους κατοίκους και τους παραγωγούς της περιοχής, ότι δεν θα υπάρξει καμία αύξηση στον καθορισμό του καθαρού φορολογικού εισοδήματος. 
Δεύτερον ξέρετε ότι δόθηκε εντολή να δούμε τις ενστάσεις με κάθε προσοχή χωρίς να υπάρξει αδικία. Θα ήθελα να κάνω μία παρατήρηση. Αυτό που όλοι ξέραμε ότι η περιοχή παράγει πολύ καλό προϊόν όπως η πατάτα Νευροκοπίου, σήμερα έχει τη δυνατότητα να πιστοποιείται μέσα από την αναγνώριση. ?ρα θα πρέπει να κάνουμε χρήση αυτής της δυνατότητας. Κάνοντας χρήση του Ολοκληρωμένου Προγράμματος Ανάπτυξης του Αγροτικού Χώρου, του ΟΠΑΑΧ, πρέπει η πατάτα να πάρει από τον καταναλωτή, τα χρήματα που της αναλογούν. Αξίζει να γίνει κάτι τέτοιο.
Οι κάτοικοι της περιοχής, αφού ζουν σε ακραίες καιρικές συνθήκες, με την οργάνωση που έχουν, μπορούν να προχωρήσουν στην καλύτερη αξιοποίηση της καλλιέργειας.
Η Αγροτική Τράπεζα στις περιπτώσεις των ακραίων καιρικών φαινομένων και των ζημιών, δίνει τη δυνατότητα πιστωτικών διευκολύνσεων, όπως μετατόπιση της λήξης των δανείων χωρίς επιβάρυνση και τόκους ποινής και η επαναχορήγηση δανείων και η ρύθμιση οφειλών.
ΣΤΑΥΡΟΣ ΠΑΠΑΔΟΠΟΥΛΟΣ: Εξαρτάται από το διευθυντή και εκεί δυστυχώς υπάρχει ένας διευθυντής που κάθε άλλο διευκολύνσεις παρέχει.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Ο διευθυντής και όλοι εκεί είναι για να εξυπηρετούν και όχι να δυσκολεύουν τα πράγματα.
ΣΤΑΥΡΟΣ ΠΑΠΑΔΟΠΟΥΛΟΣ: Γι? αυτό είναι αλλά δυστυχώς δεν το κάνει.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Μπορώ να επιβεβαιώσω μέσω της ερώτησής σας ότι δεν θα υπάρξει αύξηση που φοβούνται οι κάτοικοι της περιοχής.
ΠΡΟΕΔΡΕΥΩΝ (Κωνσταντίνος Βρεττός): Αναφορές και ερωτήσεις δευτέρου κύκλου:
Η με αριθμό 5156/24.1.2003 ερώτηση του Βουλευτή της Νέας Δημοκρατίας κ. Βασιλείου Πάππα προς τον Υπουργό Εργασίας και Κοινωνικών Ασφαλίσεων, σχετικώς με την επαρκή στελέχωση με διοικητικό και Ιατρικό προσωπικό του Ιδρύματος Κοινωνικών Ασφαλίσεων στα Νέα Μουδανιά Νομού Χαλκιδικής, διαγράφεται λόγω κωλύματος του αρμόδιου Υπουργού.
Κύριοι συνάδελφοι, ολοκληρώθηκε η συζήτηση των αναφορών και ερωτήσεων.
ΠΡΟΕΔΡΕΥΩΝ (Κωνσταντίνος Βρεττός): Κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια Διάταξη.
Υπουργείου Τύπου και Μέσων Μαζικής Ενημέρωσης.
Συνέχιση της συζήτησης επί των άρθρων και του συνόλου του σχεδίου νόμου: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης».
Το νομοσχέδιο θα συζητηθεί κατά τη σημερινή συνεδρίαση.
Υπουργείου Δημόσιας Τάξης.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για την καταπολέμηση της τρομοκρατίας, της παράνομης διακίνησης ναρκωτικών, του οργανωμένου εγκλήματος και άλλων μορφών εγκληματικότητας»
Το νομοσχέδιο κρατείται και θα συζητηθεί αργότερα. 
Του αυτού Υπουργείου.
Μόνη συζήτηση επί της αρχής των άρθρων και του συνόλου του σχεδίου νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας, σχετικά με την αστυνομική συνεργασία».
Κρατείται για να συζητηθεί αργότερα.
ΠΡΟΚΟΠΗΣ ΠΑΥΛΟΠΟΥΛΟΣ: Σας παρακαλώ, κύριε Πρόεδρε, να διακόψουμε για πέντε λεπτά μέχρι να έλθει ο κύριος Υπουργός. 
ΠΡΟΕΔΡΕΥΩΝ (Κωνσταντίνος Βρεττός): Καλώς. Διακόπτουμε για πέντε λεπτά.
Δ Ι Α Κ Ο Π Η
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΕΥΩΝ (Κωνσταντίνος Βρεττός): Επαναλαμβάνετε η διακοπήσα συνεδρίαση. 
Κύριοι συνάδελφοι, θα προχωρήσουμε στην προεκφώνηση των νομοσχεδίων του Υπουργείου Εθνικής ?μυνας και κρατάμε τα δύο προηγούμενα νομοσχέδια του Υπουργείου Δημόσιας Τάξης.
Υπουργείο Εθνικής ?μυνας.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)».
Σ? αυτό το νομοσχέδιο η Νέα Δημοκρατία και ο Συνασπισμός έχουν πει «ναι». 
Ερωτάται το Σώμα: Γίνεται δεκτό το νομοσχέδιο; 
ΛΙΑΝΑ ΚΑΝΕΛΛΗ: Κρατείται. 
ΠΡΟΕΔΡΕΥΩΝ (Κωνσταντίνος Βρεττός): Το νομοσχέδιο κρατήθηκε και θα συζητηθεί κατά τη συνήθη διαδικασία. 
Του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανίας για τη συμμετοχή αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)». 
Ερωτάται το Σώμα: Γίνεται δεκτό το νομοσχέδιο; 
ΛΙΑΝΑ ΚΑΝΕΛΛΗ: Κρατείται. 
ΠΡΟΕΔΡΕΥΩΝ (Κωνσταντίνος Βρεττός): Το νομοσχέδιο κρατήθηκε και θα συζητηθεί κατά τη συνήθη διαδικασία. 
Υπουργείου Περιβάλλοντος, Χωροταξίας και Δημοσίων Έργων.
Συζήτηση και ψήφιση ενιαία επί της αρχής, των άρθρων και του συνόλου του σχεδίου νόμου: «Μητρώα Μελετητών, ανάθεση και εκπόνηση μελετών και παροχή συναφών υπηρεσιών και άλλες διατάξεις» σύμφωνα με τα άρθρα 72 παράγραφος. 4 του Συντάγματος και 108 παράγραφος 7 του Κανονισμού της Βουλής. 
Το νομοσχέδιο θα συζητηθεί κατά την αυριανή συνεδρίαση. 
Επανερχόμαστε στη συζήτηση του πρώτου νομοσχεδίου του Υπουργείου Τύπου και Μέσων Μαζικής Ενημέρωσης: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης».
Στη Διαρκή Επιτροπή τα άρθρα συζητήθηκαν σε δύο ενότητες. Η πρώτη ενότητα περιελάμβανε τα άρθρα 1-20 και η δεύτερη ενότητα τα άρθρα 21-29. 
Επίσης υπάρχει μία υπουργική τροπολογία. 
Κύριοι συνάδελφοι, συμφωνείτε να συζητήσουμε σήμερα την ενότητα 1-20 και την Πέμπτη να συζητήσουμε τα άρθρα 21-29; 
Το λόγο έχει ο κ. Παπαληγούρας
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, κατ΄ αρχάς συμφωνούμε με αυτό που προτείνετε. 
Ωστόσο προτείνουμε να συζητήσουμε τα δύο πρώτα κεφάλαια ως μία ενότητα. Το πρώτο κεφάλαιο το οποίο αναφέρεται στη σύσταση, τη διάρθρωση και τις αρμοδιότητες των Γραφείων Τύπου αφ΄ενός και αφ΄ετέρου το δεύτερο κεφάλαιο, το οποίο αναφέρεται στον κλάδο συμβούλων και ακολούθων επικοινωνίας κλπ να τα συζητήσουμε σαν μία ενότητα. Σαν δεύτερη ενότητα να συζητήσουμε τα υπόλοιπα τρία κεφάλαια. Το τρίτο κεφάλαιο αναφέρεται στη σύνθεση, στελέχωση και μετάθεση προσωπικού στα γραφεία Τύπου και Επικοινωνίας, το δεύτερο στα οικονομικά θέματα και το τρίτο στις μεταβατικές διατάξεις. 
Κύριε Πρόεδρε, αυτό το προτείνουμε για την οικονομία και την τάξη της συζήτησης. Κατ? αρχάς, όπως προανέφερα, συμφωνούμε μαζί σας. Δηλαδή σήμερα να συζητηθούν τα άρθρα 1-20 και την Πέμπτη τα άρθρα 21-29. 
ΠΡΟΕΔΡΕΥΩΝ (Κωνσταντίνος Βρεττός): Κύριε Παπαληγούρα, αυτό τακτοποιήστε το για την ταξινόμηση του δικού σας λόγου. Δεδομένου ότι συμφωνείτε να συζητήσουμε σήμερα τα άρθρα 1-20, από εκεί και πέρα οργανώστε την ομιλία σας και μοιράστε ανάλογα το χρόνο σας. 
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, το προτείνουμε για να υπάρχει άνεση χρόνου. 
ΠΡΟΕΔΡΕΥΩΝ (Κωνσταντίνος Βρεττός): Το λόγο έχει ο κύριος Υπουργός. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, συμφωνούμε να συζητήσουμε τα άρθρα 1-20, αλλά με τη συμφωνία όλων εδώ ότι μόλις ολοκληρώσουμε τη συζήτηση αυτών των άρθρων, θα διακόψουμε τη συνεδρίαση και θα συνεχίσουμε την Πέμπτη, διότι θέλουμε να δούμε με τον κ. Παυλόπουλο κάποια σημεία για τα υπόλοιπα άρθρα. 
ΠΡΟΕΔΡΕΥΩΝ (Κωνσταντίνος Βρεττός): Αυτό προτείνουμε να κάνουμε, κύριε Υπουργέ. Ωστόσο ο κ. Παπαληγούρας μιλάει για δύο υποενότητες. 
ΛΙΑΝΑ ΚΑΝΕΛΛΗ: Κύριε Πρόεδρε, μπορούμε να οργανώσουμε τη συζήτηση με τέτοιο τρόπο, έχοντας ενδεχομένως περισσότερο χρόνο δευτερολογίας, ώστε να αντιμετωπίσουμε το ζήτημα εκ των ενόντων και να μην μακρηγορήσουμε. 
ΠΡΟΕΔΡΕΥΩΝ (Κωνσταντίνος Βρεττός): Με αυτόν τον τρόπο θα αντιμετωπίσουμε το ζήτημα εκ των ενόντων. Συμφωνούμε. 
Επομένως, σήμερα θα συζητήσουμε τα άρθρα 1-20 και θα οργανώσουμε τη συζήτηση στη συνέχεια. 
ΠΡΟΚΟΠΗΣ ΠΑΥΛΟΠΟΥΛΟΣ: Ωστόσο, κύριε Πρόεδρε, μένουμε σύμφωνοι ότι τα άρθρα 21-29 θα τα συζητήσουμε την Πέμπτη, ακριβώς γιατί θέλω να δώσω τις διατυπώσεις μου στον κύριο Υπουργό, αλλά και γιατί χρειάζεται μελέτη και το θέμα που αφορά το κανάλι της Βουλής.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Συμφωνούμε, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Βρεττός): Επομένως, συμφωνούμε όλοι. 
Το λόγο έχει ο κ. Παπαγεωργίου. 
ΓΕΩΡΓΙΟΣ ΠΑΠΑΓΕΩΡΓΙΟΥ: Με το άρθρο 1 στο Κεφάλαιο Α΄ προσδιορίζεται ο χαρακτήρας των γραφείων Τύπου και Επικοινωνίας στο εξωτερικό και υπογραμμίζεται ο κατ? εξοχήν επικοινωνιακός τους χαρακτήρας. Προσδιορίζεται ρητά η άσκηση των αρμοδιοτήτων τους σε άμεση συνεργασία με τις ελληνικές διπλωματικές αρχές και τις προξενικές αρχές, στις έδρες των οποίων λειτουργούν. Τα εν λόγω γραφεία Τύπου Ενημέρωσης υπάγονται δε στη Γενική Γραμματεία του Υπουργείου Τύπου και Μέσων Μαζικής Ενημέρωσης. 
Με το άρθρο 2 ρυθμίζονται ζητήματα σχετικά με τη σύσταση, την τοπική αρμοδιότητα και την έδρα των γραφείων Τύπου και Ενημέρωσης και μάλιστα με προεδρικό διάταγμα. 
Συνήθως, εφόσον δεν καθορίζεται διαφορετικά η περιφέρεια αρμοδιότητας των γραφείων Τύπου και Επικοινωνίας, συμπίπτει με την περιφέρεια της ελληνικής διπλωματικής ή προξενικής αρχής στην έδρα της οποίας λειτουργεί. Αυτό έχει και την αιτιολογία ότι συνήθως τα γραφεία Τύπου πρέπει να συνεργάζονται με τις διπλωματικές υπηρεσίες και έτσι ασφαλώς θα υπάρχει ένας συντονισμός δράσης, πράγμα που θα κάνει πιο εύρυθμη τη λειτουργία τους και θα προωθήσει τα συγκεκριμένα συμφέροντα τα οποία υπηρετούν της χώρας μας στο εξωτερικό. 
Το άρθρο 3 αναφέρεται στη διάρθρωση και στη δομή των γραφείων Τύπου. Διακρίνονται μεταξύ τους και διαβαθμίζονται σε Α, Β και Γ΄ Τάξης. Το ασφαλέστερο κριτήριο γι? αυτόν το διαχωρισμό αποτελεί το ειδικό ενδιαφέρον που έχει από επικοινωνιακή άποψη αλλά και γενικότερα πολιτική η συγκεκριμένη γεωγραφική περιοχή στην οποία εκτείνεται η αρμοδιότητα του γραφείου.
Στο άρθρο 4 προσδιορίζονται οι αρμοδιότητες που έχουν τα γραφεία Τύπου και Επικοινωνίας, ώστε να καλύπτεται όλο το φάσμα της προβολής της χώρας μας και της διεκπεραίωσης κάθε ζητήματος, σχετικού με τους τομείς δραστηριότητας του Υπουργείου Τύπου και Μέσων Μαζικής Ενημέρωσης, όπως αυτές ειδικότερα καθορίζονται και προσδιορίζονται περιπτωσιολογικά στο άρθρο αυτό. 
Νομίζω ότι είναι άξιο υπόμνησης να τονίσει κανείς αυτές τις αρμοδιότητες επιγραμματικά και ιδιαίτερα το καθήκον που έχουν αυτά τα γραφεία και την υποχρέωση να ενημερώνουν την κοινή γνώμη, στον τόπο στον οποίο λειτουργούν για τα εθνικά, οικονομικά και πολιτικά ζητήματα της πατρίδας μας, να διοργανώνουν σεμινάρια, πολιτιστικές εκδηλώσεις και άλλες γενικότερα εκδηλώσεις οι οποίες προωθούν γενικότερα τα συμφέροντα της χώρας μας και συντελούν στο να συσφιχτούν οι σχέσεις της χώρας μας με τις περιοχές διαπίστευσης στις οποίες γίνονται αυτές οι εκδηλώσεις και λειτουργούν αυτά τα γραφεία. Να έχουν επαφή με τον Τύπο του τόπου που λειτουργούν, να στηρίζουν τον ομογενειακό Τύπο και ακόμα θα προσέθετα ότι έχουν καθήκον να υποστηρίζουν τις ελληνικές αποστολές, Προέδρου Δημοκρατίας, Πρωθυπουργού, Υπουργών, ακόμα και Βουλευτών όταν αυτές οι αποστολές βρίσκονται για οποιονδήποτε λόγο στη χώρα διαπίστευσης. 
Στο δεύτερο κεφάλαιο με τα άρθρα 5 έως 11 ρυθμίζονται ζητήματα που αφορούν τον κλάδο συμβούλων και ακολούθων επικοινωνίας στις οργανικές θέσεις, τους βαθμούς, την πλήρωση θέσεων στους προϊσταμένους των οργανικών μονάδων, καθώς και σε θέματα του υπηρεσιακού συμβουλίου του Υπουργείου Τύπου και Μέσων Μαζικής Ενημέρωσης.
Ειδικότερα το άρθρο 5 θα έλεγα επιγραμματικά ότι αναφέρεται στον κλάδο συμβούλων και ακολούθων επικοινωνίας. 
Να τονίσω ότι μεταβάλλεται η ονομασία του κλάδου ΠΕ2 Τύπου που ίσχυε μέχρι σήμερα σε «κλάδο συμβούλων και ακολούθων επικοινωνίας». 
Το άρθρο 6 αναφέρεται στις θέσεις και στους βαθμούς του κλάδου συμβούλων και ακολούθων επικοινωνίας. Καθιερώνεται ειδική βαθμολογική διαβάθμιση των υπαλλήλων του κλάδου και καθορίζονται οι οργανικές θέσεις κατά βαθμό.
Το άρθρο 7 νομίζω ότι είναι ένα σημαντικό άρθρο για το νομοσχέδιο και ιδιαίτερα για τα γραφεία Τύπου και Ενημέρωσης στο εξωτερικό, διότι θα έλεγε κανείς ότι σηματοδοτεί τη βούληση της πολιτείας να αναβαθμίσει και να εκσυγχρονίσει τα συγκεκριμένα γραφεία Τύπου και Επικοινωνίας στο εξωτερικό. Ένας από αυτούς τους άξονες αναβάθμισης αποτελεί το γεγονός ότι η στελέχωση αυτών των γραφείων Τύπου γίνεται πρωταρχικά από τους αποφοίτους τμήματος ακολούθων Τύπου της Εθνικής Σχολής Δημόσιας Διοίκησης, το οποίο μετονομάζεται, όπως προανέφερα, σε Τμήμα Ακολούθων Επικοινωνίας.
Όσον αφορά το άρθρο 8, ρυθμίζονται τα ζητήματα των προαγωγών προσαρμοσμένων στις ιδιαιτερότητες των κλάδων και προβλέπεται μεταξύ των άλλων ένας ελάχιστος χρόνος υπηρεσίας προκειμένου να προαχθεί υπάλληλος του κλάδου στον αμέσως επόμενο βαθμό.
Οι υπάλληλοι των κλάδων συμβούλων και ακολούθων επικοινωνίας προάγονται στον αμέσως επόμενο βαθμό, όταν εκτός του ότι πρέπει να έχουν συμπληρώσει το χρόνο στο βαθμό που κατέχουν και όταν βέβαια διαθέτουν τα ουσιαστικά προσόντα, τη γνώση του αντικειμένου λαμβάνονται υπόψη οι υπηρεσιακές τους σχέσεις και η συμπεριφορά, η διοικητική τους ικανότητα και η αποτελεσματικότητα σε υψηλό βαθμό σύμφωνα με τα στοιχεία του προσωπικού τους μητρώου και έχουν αξιολογηθεί σύμφωνα με το σύστημα αξιολόγησης, βάσει ειδικών κριτηρίων που θα καθοριστούν λεπτομερώς με απόφαση του Υπουργού Τύπου και Μέσων Μαζικής Ενημέρωσης.
Με το άρθρο 9 καθορίζονται οι οργανικές μονάδες, καθώς και οι προϋποθέσεις που πρέπει να πληρούνται, προκειμένου να τοποθετούνται ως προϊστάμενοι οι υπάλληλοι του κλάδου συμβούλων και ακολούθων επικοινωνίας, καθώς και δημοσιογράφοι, μόνιμοι ή με σύμβαση εργασίας ιδιωτικού δικαίου αορίστου χρόνου του Υπουργείου Τύπου και Μέσων Μαζικής Ενημέρωσης. 
Με το άρθρο 10 ορίζονται τα της συνθέσεως του υπηρεσιακού συμβουλίου. Ιδιαίτερα με την παράγραφο 1 καθορίζεται ο υποχρεωτικός ορισμός στο υπηρεσιακό συμβούλιο του Υπουργείου Τύπου ενός τουλάχιστον μη αιρετού μέλους, που προέρχεται από τον κλάδο συμβούλων και ακολούθων επικοινωνίας και αυτός προΐσταται παράλληλα διεύθυνσης. Η ρύθμιση αυτή είναι απαραίτητη, διότι ο εν λόγω υπάλληλος θα διευκολύνει το έργο και την κρίση του υπηρεσιακού συμβουλίου με την εμπειρία και τη γνώση του αντικειμένου, που εκ των πραγμάτων διαθέτει. Στο υπηρεσιακό συμβούλιο, όταν κρίνονται θέματα στελέχωσης των γραφείων Τύπου και Επικοινωνίας στο εξωτερικό εισηγείται, χωρίς δικαίωμα ψήφου, ο προϊστάμενος της διεύθυνσης υπηρεσιών εξωτερικού και λόγω εμπειρίας, αλλά και λόγω γνώσης της λειτουργίας των γραφείων αυτών. 
Με το άρθρο 11 εισάγεται ο θεσμός συμβούλων επικοινωνίας, με θητεία στα γραφεία Τύπου και Επικοινωνίας του εξωτερικού. Ακόμη συνιστώνται πέντε θέσεις συμβούλων επικοινωνίας και διορίζονται με τριετή θητεία και το βαθμό του συμβούλου επικοινωνίας Α΄ δημοσιογράφοι αναγνωρισμένου κύρους και προσωπικότητες ιδιαίτερης μόρφωσης με εμπειρία σε θέμα Τύπου, Επικοινωνίας και διεθνών σχέσεων. 
Τέλος ορίζεται ότι ύστερα από κοινή απόφαση των Υπουργών Εξωτερικών και Τύπου μπορεί να τοποθετούνται σύμβουλοι επικοινωνίας με θητεία σε πρεσβείες ή σε άλλες διπλωματικές υπηρεσίες του εξωτερικού, εκεί δηλαδή όπου δεν υπάρχουν γραφεία Τύπου και Επικοινωνίας. Έτσι, δεν θα παρατηρείται κενό στο κρίσιμο αυτό ζήτημα της επικοινωνίας της χώρας μας και της προσπάθειας να υπηρετείται η σωστή εικόνα της χώρας μας στο εξωτερικό, ακόμη και σε αυτές τις περιοχές. 
Στο Κεφάλαιο Γ και ειδικότερα στα άρθρα 12-16 ρυθμίζονται τα θέματα που αφορούν τη σύνθεση του προσωπικού των γραφείων Τύπου και Επικοινωνίας στο άρθρο 12, τη στελέχωση των γραφείων Τύπου και Επικοινωνίας στο άρθρο 13 με υπαλλήλους του κλάδου συμβούλων και ακολούθων επικοινωνίας, με δημοσιογράφους του Υπουργείου Τύπου και Μέσων Μαζικής Ενημέρωσης, με μόνιμους υπαλλήλους, επιτόπιο προσωπικό, καθώς και δημοσιογράφους μόνιμους ή με σύμβαση εργασίας ιδιωτικού δικαίου αορίστου χρόνου άλλων υπηρεσιών. 
Το άρθρο 14 είναι πολύ σημαντικό, γιατί αναφέρεται στις μεταθέσεις των υπαλλήλων και στη διπλωματική ιδιότητα των υπαλλήλων του κλάδου συμβούλων και ακολούθων επικοινωνίας κατά το διάστημα που υπηρετούν στο εξωτερικό. Προβλέπεται τουλάχιστον η διετής παραμονή τους στο ίδιο γραφείο, γιατί κατ? αυτόν τον τρόπο εξασφαλίζεται η ομαλή λειτουργία των γραφείων, που θα διαταρασσόταν, αν είχαμε συχνές μετακινήσεις. Παράλληλα ορίζεται ως ανώτατο όριο υπηρέτησης του κάθε υπαλλήλου στα γραφεία αυτά, η εξαετία, έτσι ώστε να μην παραμένουν οι ίδιοι υπάλληλοι στις ίδιες περιοχές και αυτό τους στερήσει την ευρύτερη διπλωματική διεθνή εμπειρία, πράγμα που ασφαλώς θα επιτευχθεί, αν μετά από ένα ορισμένο χρόνο ?και το ανώτερο είναι η εξαετία- μετακινούνται σε άλλα γραφεία, σε άλλες χώρες, σε άλλα ενδιαφέροντα. 
Βεβαίως, θα πρέπει να τονίσουμε ότι παράλληλα με την ίδια διάταξη εξυπηρετούνται -και από ανθρώπινης πλευράς- και οι υπάλληλοι, οι οποίοι, εν πάση περιπτώσει, θα γνωρίζουν να ρυθμίζουν τη ζωή τους, υπηρετώντας για ορισμένα χρόνια σ΄ ένα «α» γραφείο Τύπου. Μετά θα γνωρίζουν ότι θα ρυθμίζουν αλλιώς τα πράγματα, μια που πρόκειται υποχρεωτικά να μετακινηθούν. 
Το άρθρο 15 αναφέρεται στις μεταθέσεις των δημοσιογράφων, μονίμων ή με σύμβαση εργασίας ιδιωτικού δικαίου αορίστου χρόνου. 
Το άρθρο 16 είναι επίσης πολύ σημαντικό, διότι οπλίζει με την ιδιότητα και τα προνόμια των μελών του διπλωματικού προσωπικού τους υπαλλήλους των γραφείων Τύπου στο εξωτερικό, ώστε να μπορούν -με αυτό το καθεστώς με το οποίο περιβάλλονται και το κύρος το οποίο έχουν, ενώ θα είναι κατά κάποιο τρόπο οιονεί διπλωματικοί υπάλληλοι και θα εφοδιάζονται και με διπλωματικά διαβατήρια- να επιτελέσουν καλύτερα και με το κύρος που απαιτείται τα καθήκοντά τους. 
Τέλος με τα άρθρα 17 και 18 στο Κεφάλαιο Δ΄ ρυθμίζονται θέματα αποδοχών των υπαλλήλων του γραφείου Τύπου και Επικοινωνίας του εξωτερικού, οι δαπάνες μετάθεσης, τοποθέτησης και απόσπασης αυτών. 
Στο Κεφάλαιο Ε΄, άρθρα 19-20, περιέχονται διατάξεις μεταβατικού χαρακτήρα για την κατάσταση των υπαλλήλων που υπηρετούν κατά τη δημοσίευση του παρόντος νόμου.
Δεδομένου, κύριε Πρόεδρε, ότι το νομοσχέδιο έχει συζητηθεί λεπτομερώς τόσο στην επιτροπή όσο και επί της αρχής και βλέποντας ότι τουλάχιστον σε αυτήν την ενότητα δεν υπάρχουν ουσιώδεις διαφωνίες και όλοι συμφωνούν ότι θα υπηρετήσει σωστά το σκοπό του ?δηλαδή την αναβάθμιση των υπηρεσιών Τύπου της χώρας μας στο εξωτερικό- εισηγούμαι την υπερψήφιση των άρθρων 1-20.
Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο κ. Αναστάσιος Παπαληγούρας, εισηγητής της Νέας Δημοκρατίας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Ευχαριστώ, κύριε Πρόεδρε.
Κύριε Πρόεδρε, το πρώτο τμήμα του νομοσχεδίου, όπως αναφέρθηκε και από τον εισηγητή της Πλειοψηφίας, αναφέρεται στα γραφεία Τύπου του εξωτερικού. Και θέλω να σημειώσω ευθύς εξαρχής ότι περιέχει μια βασική, θεμελιώδη αντίφαση:
Θα θυμίσω ότι περίπου πριν από δύο χρόνια αποφάσισε η Κυβέρνηση την υπαγωγή των οικονομικών υπηρεσιών εξωτερικού και των οικονομικών-εμπορικών συμβούλων και ακολούθων στο Υπουργείο Εξωτερικών, προκειμένου, κατά το σκεπτικό της, να εξασφαλιστεί η ενότητα της διοίκησης των ελληνικών αντιπροσωπειών στο εξωτερικό. Σήμερα, με το υπό συζήτηση νομοσχέδιο, διατηρεί η Κυβέρνηση τα γραφεία τύπου και επικοινωνίας στο Υπουργείου Τύπου και Μέσων Μαζικής Ενημέρωσης.
Διερωτώμαι, λοιπόν, πότε ήταν ορθή η ρύθμιση, στην περίπτωση των οικονομικών γραφείων ή στη σημερινή περίπτωση των Γραφείων Τύπου; Γιατί και τα δύο οπωσδήποτε δεν μπορεί να ισχύουν, εκτός αν το Υπουργείο Κυβερνητικής Προπαγάνδας επιθυμεί να διατηρήσει υπέρ αυτού και το μονοπώλιο της εξαγωγής της.
Θέλω να σημειώσω και το πρακτικό επακόλουθο αυτής της αντίφασης. Παρατηρείται το οξύμωρο, κατά το οικείο άρθρο του νομοσχεδίου, το άρθρο 8, να αποφασίζονται οι προαγωγές των συμβούλων και των ακολούθων επικοινωνίας από το υπηρεσιακό συμβούλιο του Υπουργείου Τύπου - στο οποίο σημειώνω ότι δεν έχουν κανένα λόγο οι φυσικοί προϊστάμενοι και μόνοι αρμόδιοι για να κρίνουν το έργο των υπηρετούντων στα γραφεία Τύπου του εξωτερικού, δηλαδή οι επικεφαλής των διπλωματικών υπηρεσιών του εξωτερικού, στις οποίες υπάγονται τα γραφεία. Συνεπώς, η επάρκεια ή η ανεπάρκεια των υπηρετούντων στα γραφεία Τύπου του εξωτερικού αποφασίζεται με κριτήρια, είτε των υπηρεσιακών παραγόντων των Αθηνών είτε με κριτήρια καθαρά κομματικά, φοβάμαι.
Θέλω να σημειώσω ότι είναι κατ? αρχήν, πιστεύω, θετική η επιλογή της άσκησης του ρόλου των συμβούλων και των ακολούθων και συνεπώς και των προϊσταμένων των γραφείων Τύπου και Επικοινωνίας από επιστημονικό προσωπικό, από ανώτερους κρατικούς λειτουργούς καριέρας, που ασκούν επικοινωνιακή διπλωματία.
Στα άρθρα, όμως, του νομοσχεδίου που συζητούμε τώρα, θεσμοθετούνται άδικες ανισότητες μεταξύ των κατηγοριών που εμπλέκονται, δηλαδή των πτυχιούχων διοικητικών ΠΕ1, των ακολούθων Τύπου ΠΕ2, των αποφοίτων της Εθνικής Σχολής Δημόσιας Διοίκησης, των δημοσιογράφων. Οι πρώτοι, δηλαδή οι πτυχιούχοι διοικητικοί ΠΕ1 αποκλείονται, ακόμα και αν διαθέτουν ισότιμα προσόντα με τους δεύτερους -τους ΠΕ2- και οι τελευταίοι -οι δημοσιογράφοι- περιορίζονται, παρ? ότι κατά την άποψή μας έχουν χρήσιμο ρόλο και συγκεκριμένο, διακριτό ρόλο, υπό την προϋπόθεση βέβαια ότι δεν εντάσσονται στη διοικητική πυραμίδα, στη διοικητική δομή.
Σημειώνουμε βέβαια ότι η ανάθεση καθηκόντων προϊσταμένου ?η λογική λέει- πρέπει να συνδέεται με τα ουσιαστικά προσόντα, ενώ η διαπίστευση με διπλωματική ιδιότητα πρέπει να συνδέεται με τη θέση που κατέχει ο συγκεκριμένος υπάλληλος. 
Παρ? ότι στηρίζουμε την ιδέα της Σχολής Δημόσιας Διοίκησης, πρέπει να σημειώσουμε ότι με το νομοσχέδιο εισάγεται αυτή η ανισότητα στην οποία αναφέρθηκα και πριν μεταξύ προσώπων με τα ίδια προσόντα, μόνο και μόνο επειδή κατατάσσονται σε διαφορετική υπαλληλική κατηγορία. Θεσπίζεται ότι οι ακόλουθοι και σύμβουλοι επικοινωνίας μπορούν να γίνουν μόνο οι ακόλουθοι Τύπου ΠΕ2 και οι απόφοιτοι της Εθνικής Σχολής Δημόσιας Διοίκησης και όχι πτυχιούχοι διοικητικοί υπάλληλοι, ακόμα και στην ακραία περίπτωση κατά την οποία οι διοικητικοί υπάλληλοι διαθέτουν περισσότερα τυπικά προσόντα από τους ΠΕ1. Παράδειγμα: Οι απόφοιτοι της Εθνικής Σχολής Δημόσιας Διοίκησης μπορεί να είναι πρόσωπα, θεωρητικά, χωρίς πτυχίο ανωτάτης σχολής, που παρά το γεγονός αυτό μπορούν να ενταχθούν στον κλάδο ακολούθων και συμβούλων επικοινωνίας και άρα να προΐστανται και των τμημάτων και των γραφείων Τύπου εξωτερικού, δικαίωμα όμως που στερούνται οι διοικητικοί. 
Θέλω ακόμα να σημειώσω σε σχέση με τη διάκριση μεταξύ των γραφείων Τύπου και Επικοινωνίας πρώτης, δεύτερης και τρίτης τάξης: Νομίζω κατ΄ αρχάς ότι η διάκριση είναι σωστή. Θα προσέθετα όμως, προκειμένου να αναγνωρίσουμε την ιδιαίτερη σημασία της Κωνσταντινούπολης, αλλά και των γειτονικών πρωτευουσών, όπως της Σόφιας και των Τιράνων, ότι αυτά τα γραφεία θα έπρεπε, για προφανείς λόγους, να υπαχθούν στην πρώτη κατηγορία, σ? αυτή που κατά το νομοσχέδιο ονομάζονται γραφεία πρώτης τάξης. Νομίζω ότι και στις όμορες πρωτεύουσες και στην Κωνσταντινούπολη έχει ιδιαίτερη σημασία να είναι στελεχωμένο το αντίστοιχο γραφείο Τύπου με πρώτης τάξης υπαλλήλους. Αν υπήρχε μια τέτοια πρώτης ποιότητας εκπροσώπηση στο γραφείο Τύπου των Τιράνων, φαντάζομαι ότι θα σας είχαν πει οι αρμόδιοι ότι δεν μπορείτε με τόση ελαφρότητα να αντιμετωπίζετε σήμερα το θέμα της πρόσδοσης της ελληνικής υπηκοότητας στους Βορειοηπειρώτες -δεδομένου ότι είναι ενδεχόμενο μελλοντικά να χάσουν την αρχική, την αλβανική υπηκοότητά τους. Θα σας είχαν πει ότι δεν μπορείτε με τέτοια επιπολαιότητα να αντιμετωπίζετε ένα τέτοιο θέμα το οποίο συνεπάγεται ενδεχόμενη βλάβη των συμφερόντων των ίδιων των Βορειοηπειρωτών αλλά και εθνική βλάβη συνολικά για τη χώρα μας. 
Θέλω ακόμα να σημειώσω σχετικά με τα άρθρα 8 και 12 ότι τα γραφεία Τύπου και Επικοινωνίας πρώτης τάξης κατά την άποψή μας πρέπει να στελεχωθούν με υπαλλήλους με βαθμό συμβούλου επικοινωνίας άλφα και όχι άλφα ή βήτα.
Γιατί πρέπει τα γραφεία α΄ τάξης να διατηρούν το κύρος που τους προσδίδεται και όχι να προΐσταται αυτών κάποιος με δέκα μόλις χρόνια υπηρεσίας. Γιατί θα θυμίσω ότι κατά το άρθρο 6 σε δέκα χρόνια παίρνει κανείς το βαθμό του συμβούλου επικοινωνίας δεύτερης τάξης. Και είναι παράλογο να προΐσταται αναβαθμισμένου και κρίσιμου γραφείου Τύπου του εξωτερικού α΄ τάξης υπάλληλος, ο οποίος έχει μόλις δεκαετή προϋπηρεσία. 
Αντίστοιχα πιστεύω ότι τα γραφεία Τύπου και Επικοινωνίας β΄ τάξης πρέπει να στελεχωθούν από υπαλλήλους με βαθμό συμβούλου επικοινωνίας α΄ ή β΄ και όχι αποκλειστικώς β΄. Γιατί είναι ενδεχόμενο να είναι διαθέσιμοι υπάλληλοι οι οποίοι εντάσσονται στο βαθμό συμβούλου επικοινωνίας α΄ και ας δώσουμε και σε αυτούς τη δυνατότητα να εκπροσωπούν τη χώρα μας στα γραφεία της δεύτερης τάξης. Γιατί δεν πρέπει να προΐσταται υπάλληλος με υπηρεσία μόλις οκτώ χρόνων στα γραφεία παραδείγματος χάρη του Αμβούργου, του Σίδνεϊ και άλλων κρίσιμων πόστων.
Επίσης, αντίστοιχα τα γραφεία Τύπου και Επικοινωνίας γ΄ τάξης πρέπει πιστεύω να στελεχωθούν με υπαλλήλους με βαθμό συμβούλου επικοινωνίας β΄ ή με βαθμό ακολούθου επικοινωνίας α΄ και όχι μόνο με υπαλλήλους με βαθμό ακολούθου επικοινωνίας α΄. Γιατί πάλι είναι πολύ πιθανόν να είναι διαθέσιμοι σύμβουλοι επικοινωνίας β΄, οι οποίοι θα μπορούσαν να αναλάβουν τα πόστα αυτά.
Αυτές τις παρατηρήσεις ήθελα να κάνω, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Η κ. Λιάνα Κανέλλη έχει το λόγο.
ΛΙΑΝΑ ΚΑΝΕΛΛΗ: Ευχαριστώ, κύριε Πρόεδρε.
Θα σταθώ κυρίως στο κεφάλαιο α΄, γιατί το κεφάλαιο α΄ είναι η ουσία, η βάση, το σκεπτικό της ενότητας των άρθρων 1 έως 20, που συζητάμε εδώ, για τη διάρθρωση, ίδρυση, στελέχωση, μεταθέσεις, τακτοποίηση, εν πάση περιπτώσει, των γραφείων Τύπου του εξωτερικού.
Θα έλεγε κανείς ότι στον κόσμο που ζούμε χωρίς γραφεία Τύπου είναι σχεδόν δύσκολο, δηλαδή χωρίς επικοινωνιακή διπλωματία. Το πρόβλημα, λοιπόν, δεν είναι να αρνηθεί κάποιος. Και μη νομίσει κανένας ή του περάσει από το μυαλό ότι το Κομμουνιστικό Κόμμα καταψηφίζοντας τα άρθρα, όπως το έχει δηλώσει άλλωστε και στην επιτροπή, αρνείται την έννοια της διπλωματικής επικοινωνίας ή τις επικοινωνίας της διπλωματίας ή της διπλωματίας της επικοινωνίας στις μέρες που ζούμε. 
Όμως, κύριε Πρόεδρε, πριν προχωρήσουμε στο πώς συστήνονται στο άρθρο 2, στο άρθρο 1 έχουμε και έναν ορισμό, είναι η αλήθεια, έναν εξαιρετικό ορισμό των γραφείων Τύπου και Επικοινωνίας. Για παράδειγμα, κύριε Υπουργέ, θα μπορούσε πολύ εύκολα κάποιος από τρίτη χώρα, άσχετη, που να μην ξέρει από τέτοια πράγματα ή που να ξέρει και να τα ξέρει κάτω από διαφορετική σκοπιά, να έρθει και να σας πει ότι στεγαζόμενα ουσιαστικά και εκφράζοντα την ελληνική εξωτερική πολιτική με επικοινωνιακούς όρους, γιατί αυτή είναι η δουλειά των γραφείων Τύπου, δεν είναι δυνατόν να είναι ή να μετεξελίσσονται σε ιδιότυπο μηχανισμό με το Υπουργείο Τύπου. Ξέρετε, Υπουργείο Τύπου δεν έχουν πολλές χώρες. Είμαστε από τις εξαιρέσεις, που διαθέτουμε Υπουργείο Τύπου. Υπηρεσίες Τύπου υπάρχουν σε πολλές πολιτισμένες χώρες, υπάρχουν και στο State Department, υπάρχουν και σε όλες τις αρχές που εκφράζουν με τον έναν ή τον άλλον τρόπο εξωτερική πολιτική, αλλά Υπουργείο Τύπου το οποίο να ρυθμίζει έσω-έξω τα πράγματα και μάλιστα με προεδρικά διατάγματα, όπως προβλέπεται με αποφάσεις δικές σας, κοινές με τον Υπουργό Εξωτερικών, ακριβώς γιατί δε γίνεται χωρίς τον Υπουργό Εξωτερικών, στην πραγματικότητα όμως αυτό θα είναι ένα είδος λειτουργίας, έτσι όπως την έχετε προβλέψει παρά τω Υπουργείω Εξωτερικών, ελεγχόμενο απολύτως από σας προσωπικώς. Και εντάξει, σήμερα είσαστε εσείς. Μας εγγυάται κανένας ότι αύριο το πρωί δεν θα είναι κάποιος χειροτέρων προθέσεων; Δε θα σας αμφισβητήσει κανένας τις καλές προθέσεις. Εγώ σας λέω ότι έχετε τις καλύτερες, θέλετε να τακτοποιήσετε. Να ρίξουμε μια ματιά μέχρι σήμερα, πώς έχει λειτουργήσει;
Ένας δημοσιογράφος, επαγγελματίας ?στη μνήμη του οποίου είμαι υποχρεωμένη- με τον οποίο δε δημιουργήθηκαν ποτέ προβλήματα, έχει στεφθεί από την ελληνική πολιτεία προϊστάμενος γραφείου Τύπου σε καίριο πόστο: Είναι ο Λούης Δάνος. Δεν έχει υπάρξει άλλος. Ξεκάθαρα δεν έχει υπάρξει άλλος και το παραδέχεστε. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Πάρα πολλοί. Ο Χατζηλαμπής τι είναι;
ΛΙΑΝΑ ΚΑΝΕΛΛΗ: Δεν έχει υπάρξει άλλος. 
Αυτήν τη στιγμή που μιλάμε έχετε προβλήματα με τον προαναφερθέντα και με έκθεση από τον πρέσβη από τη Μαδρίτη. Για λόγους ηθικής τάξεως εγώ δεν ανέφερα το όνομά του. 
Έχετε επίσης προβλήματα με το γραφείο Τύπου του Λουξεμβούργου. Έχετε εισηγήσεις από τους πρέσβεις για δυσκολίες και προβλήματα στη δουλειά των πρέσβεων. Για σκεφτείτε το: Τώρα που μιλάμε εδώ για να τακτοποιήσουμε τα γραφεία Τύπου, έχετε πρόβλημα σε δύο κεντρικά ευρωπαϊκά γραφεία Τύπου, στη Μαδρίτη και το Λουξεμβούργο. Ή είναι ψέματα ότι μέχρι πριν από λίγο, κύριε Υπουργέ ?δεν πάει πολύς καιρός, δεν είναι το 1821 που δεν υπήρχαν γραφεία Τύπου- είχαμε στη Γερμανία προϊστάμενο, σε γραφείο Τύπου, έναν πρώην εστιάτορα; 
Σέβομαι βέβαια τους εστιάτορες, τους εκτιμώ, απολαμβάνω των υπηρεσιών τους ?δόξα σοι ο Θεός- όπως όλοι μας. Οι εστιάτορες είναι για να μαγειρέψουν, να κάνουν καλή δουλειά, να σερβίρουν τους πελάτες τους καθαρό φαγητό, αλλά σερβίρουν και πληροφορίες ως προϊστάμενοι γραφείου Τύπου. Προϊστάμενοι γραφείου Τύπου για την εξωτερική πολιτική μόνο σε μαγειρέματα άλλου τύπου εστιατορίων θα μπορούσε κάποιος να απευθυνθεί! Λένε βέβαια ότι αυτός ο άνθρωπος ήταν ρουσφέτι κάποιου Υπουργού. Δεν θέλω να μπω σε λεπτομέρειες, γιατί ο Υπουργός παραμένει Υπουργός σε άλλο Υπουργείο.
Να πω τώρα για το πώς λειτουργούν τα προβλήματα και πώς «τρέχανε» κακόμοιροι υπηρεσιακοί υπάλληλοι, που δε δικαιούνται τέτοιας τιμής να προΐστανται, να διευθύνουν ή να ελέγχουν γραφεία Τύπου, με την πρόσφατη επίσκεψη του Προέδρου της Δημοκρατίας στη Μόσχα; Πώς τρέχανε να μαζέψουν οι υπάλληλοι την τελευταία στιγμή τα ασυμμάζευτα; 
Ξέρετε, η επικοινωνιακή πιάτσα έχει και πολύ λιγότερες δυνατότητες αμύνης περί τα κακά που συμβαίνουν μέσα της. Αυτός είναι και ο ρόλος. Αν υπήρχε τρόπος να περιμαζεύονται τα κακά πράγματα, δε θα χρειαζόμαστε γραφείο Τύπου. Αυτή είναι η δουλειά των γραφείων Τύπου: Να εξωραΐζουν, να στρογγυλεύουν, να μαζεύουν, να πληροφορούν. 
Τώρα έρχεστε στο άρθρο 4, όπου καθορίζετε τις αρμοδιότητες και λέτε «Η ενημέρωση της διεθνούς κοινής γνώμης και των ΜΜΕ για τα εθνικά θέματα». Ποιος θα τους ενημερώσει, κύριε Υπουργέ, για τα εθνικά θέματα τους προϊστάμενους και τους δημοσιογράφους; Εσείς; Πού υπάγονται; Στο γραφείο Τύπου δεν υπάγονται; Τι είναι το Υπουργείο Τύπου; Υπουργείο μοντέρνας προπαγάνδας με σύγχρονους όρους; Γιατί αυτά, αν δεν κάνω λάθος, προ πολλού θεωρούνται ξεπερασμένες πολιτικές. Δε διδάσκονται καν, παρά μόνο σε κομμάτια της ιστορίας σε επικοινωνιακές σχολές των μεγάλων πανεπιστημίων του κόσμου. 
Θα ενημερώνουν οι ακόλουθοι Τύπου, αυτοί που υπάγονται απευθείας και μοναδικώς μετά από υπηρεσιακά συμβούλια, μετά από χίλια δυο άλλα πράγματα, με διπλωματική ιδιότητα, για το πώς θα κινηθούν στο εξωτερικό, αφού πρέπει να έχουν και μία στοιχειώδη κάλυψη. Υποτίθεται ότι οι δημοσιογράφοι και σε συνέδρια και σε σεμινάρια θα πουν και μία κουβέντα παραπάνω. Τώρα δεν ξέρουμε τη συμφωνία εκδόσεως που επίκειται, άχρηστη διπλωματία θα είναι και αυτή, για να το πω δίκην τραγελάφου. Γιατί έρχεται το νομοσχέδιο για την έκδοση πολιτών απανταχού της γης σε τακτικά ή έκτακτα αμερικάνικα δικαστήρια, οπότε οι διπλωματικές διαδικασίες ασυλίας νομίζω ότι θα πάνε πάλι σε επίπεδο μίας τράπουλας. Δε θα σταθώ όμως εκεί.
Στο άρθρο 4, λοιπόν, λέτε ότι η ενημέρωση της διεθνούς κοινής γνώμης και των ΜΜΕ για τα εθνικά θέματα, πολιτικές, οικονομικές, πολιτισμικές και κοινωνικές εξελίξεις στη χώρα. Έτσι όπως τα συγκροτείτε στα παρακάτω άρθρα, όλη αυτή η αντίληψη των γραφείων Τύπου του εξωτερικού είναι παρά τω Υπουργώ Τύπου. Σας το είπα και στην επιτροπή ότι εγώ θεωρώ καλή την πρόθεσή σας. Φευ όμως, μιλάμε για Βατικανό στην εξωτερική πολιτική, έτσι όπως πάτε να το φτιάξετε. Βατικανό!
Σας είπε ο προλαλήσας εισηγητής της Νέας Δημοκρατίας ότι εδώ τα υπηρεσιακά συμβούλια δεν κρίνονται ποτέ από κανένα φυσικό διπλωματικό, εκφραστή της εξωτερικής πολιτικής, υπάλληλο. 
Θέλετε να διαρθρώσετε τα γραφεία Τύπου; Καριερίστες! ?νθρωποι ουσιαστικοί! Έχετε σχολή στο Υπουργείο Εξωτερικών. Θα μπορούσε κι εκεί να υπάρχει ολόκληρος κλάδος για να αντιμετωπιστεί το θέμα με διαδικασίες άσκησης εξωτερικής πολιτικής.
Κύριε Υπουργέ, σε ολόκληρο το δυτικό κόσμο, δυστυχώς ?και η Ελλάδα είναι και πρωτοπόρος σ? αυτό τον τομέα- αντιγράφουμε ?το έχουμε ξαναπεί εδώ στη Βουλή- ένα αμερικάνικο τρόπο διοίκησης, αλλά προσαρμοσμένο στα ελληνικά δεδομένα. ?μα σας ρωτήσω τώρα ?πάω στοίχημα- ποιος είναι Υπουργός Εμπορίου ή ποιος είναι Υπουργός Συντονισμού στην Αμερική, δεν ξέρετε να μου πείτε. Ούτε εγώ ξέρω. Κανένας δεν ξέρει. Τρεις Υπουργούς ξέρετε στις Ηνωμένες Πολιτείες. Ξέρετε γιατί; Γιατί τρία Υπουργεία υπάρχουν: Εξωτερικών, Οικονομικών και Δικαιοσύνης. Δεν υπάρχει άλλο, τελεία και παύλα. Εκεί υπάγονται τα πάντα.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Και το Αμύνης?
ΛΙΑΝΑ ΚΑΝΕΛΛΗ: Το Αμύνης είναι παρά τω Προέδρω και το ξέρετε καλά. Είναι προεδρικό το σύστημα. ?λλωστε το νιώθουμε και στο πετσί μας. Εννοώ ως Υπουργεία λειτουργούντα. Δεν υπάρχει άλλο. Όλα τα υπόλοιπα είναι σε επίπεδο ?συγχωρέστε μου την έκφραση, κύριε Πρόεδρε- Υφυπουργού. Vice secretary τους λένε εκεί. Κοινώς, υπογραμματέας, άμα θέλουμε να είμαστε κι ακριβείς στην μετάφραση. Εδώ εφευρίσκουμε υλικό και αρμοδιότητες, την ίδια ώρα που έχουμε ?προσέξτε- Κέντρο Κρίσεων στο Υπουργείο Εξωτερικών, Κέντρο Κρίσεων στο Υπουργείο Εθνικής ?μυνας, Ειδικές υπηρεσίες στο Υπουργείο Εξωτερικών, -για το ίδιο αντικείμενο- Ειδικές Υπηρεσίες στο Υπουργείο Εθνικής ?μυνας. Κι ερχόμαστε καπάκι με τα γραφεία Τύπου και τα υπάγουμε όλα στο Υπουργείο Τύπου. Ξέρετε κάτι; ?μα αφαιρέσετε αυτό, άμα αφαιρέσετε και τη δυνατότητα παροχής αδειών και εγκρίσεων και χίλιων άλλων πραγμάτων που τις έχει αναλάβει το Ραδιοτηλεοπτικό Συμβούλιο, άμα αφαιρέσετε και τον τρόπο με τον οποίο παγκοσμίως σε συνθήκες ελεύθερης αγοράς λειτουργούν τα Μέσα Μαζικής Ενημέρωσης, δεν έχετε δουλειά, κύριε Πρωτόπαπα, ούτε εσείς ούτε ο οποιοσδήποτε που θα έρθει σε εσάς.
Τι δουλειά έχει το Υπουργείο Τύπου; Πότε συστήθηκε και γιατί; Τι κάνει το Υπουργείο Τύπου, στην πραγματικότητα; Εγκρίνει τι; Τη διαφάνεια; Τα λεφτά που κινούνται; Όσον αφορά την εξωτερική επικοινωνιακή διπλωματία το ξέρετε καλύτερα από εμένα αφού τους έχετε προσλάβει για τους Ολυμπιακούς Αγώνες, τους έχετε προσλάβει για όταν θέλετε να «χτυπήσετε» ένα διεθνή διαγωνισμό, όταν γίνονται ζητήματα εδώ, τι προσλαμβάνετε; Εταιρίες σαν την «HILIEN NOLTON», δηλαδή τεράστιους πολυεθνικούς επικοινωνιακούς κολοσσούς, οι οποίοι πληρώνουν ?προσέξτε- μη θεσμοθετημένες αντιλήψεις άσκησης πολιτικής, όπως είναι το λόμπι. Lobbying. Αν δεν είχαμε την ελληνική ομογένεια στην Αμερική δε θα είχαμε μάθει ποτέ τη λέξη «λόμπι». Και τι κάνουν; Lobbying κάνουν, δημόσιες σχέσεις, δημοσιεύουν κομμάτια, τα σπρώχνουν, πληρώνουν άλλα μαύρα, άλλα άσπρα, άλλα από πάνω, άλλα από κάτω, και εξωραΐζουν εικόνες. Ξέρετε τις ίδιες εταιρίες, δεν υπάρχει δικτάτορας στον κόσμο που να μην τις έχει προσλάβει όταν είχε κρίση και αντιμετώπιζε διαδικασίες ανατροπής του στο λεγόμενο πολιτισμένο κόσμο. Ούτε δημοκράτης ούτε κοινοβουλευτικά εκπροσωπούμενος σε χώρα υπάρχει που να μην τις έχει προσλάβει. Και ξέρετε αυτές δεν αρνούνται τις υπηρεσίες τους παντού.
Και ερχόμαστε και φτιάχνουμε τώρα και μια περίεργη, περίπλοκη δομή. Σας τα είπα και στην επιτροπή, μην τα ξαναλέω και κουράζω και το Σώμα και τους πρακτικογράφους. Έχετε φτιάξει και τάξεις και κατηγορίες και διασπάσεις κι άλλοι θα προωθηθούν και άλλοι δε θα προωθηθούν. Στα αλήθεια, με το χέρι στην καρδιά πείτε μου: σήμερα, άμα κοιτάξετε το Υπουργείο σας του Τύπου, έχετε προϊσταμένους σε όλες τις διευθύνσεις που αξίζει πραγματικά να είναι προϊστάμενοι των από κάτω; Δε θέλω να αναφερθώ σε λεπτομέρειες. Δε θέλω να αναφερθώ στον τρόπο με τον οποίο έχουν γίνει οι αναδιαρθρώσεις. Δε θέλω να αναφερθώ σε ανθρώπους οι οποίοι έχουν φθάσει να διοικούν ανθρώπους με τέσσερις και πέντε γλώσσες χωρίς να ξέρουν ούτε μία ούτε στο πώς μετατράπηκαν σε δημοσιογράφους πολλοί από αυτούς. Υπάρχουν άνθρωποι οι οποίοι δεν άσκησαν κανένα επάγγελμα πριν να μπουν στο Υπουργείο Τύπου και μπαίνοντας στο Υπουργείο Τύπου μετατράπηκαν σε δημοσιογράφους. Ήθελα να μου πείτε κάτω από ποια διαδικασία έρευνας αγοράς. Ο δημοσιογράφος πρώτα από όλα πρέπει να ακούει, να ξέρει να ακούει, και μάλιστα να ξέρει να ακούει κάτι πέρα από το αφεντικό του. Αλλιώς δεν ακούει την κοινωνία. Και σε πολλούς από αυτούς τους ανθρώπους έτσι όπως δημιουργήθηκε το πλέγμα ?το αφήσατε, φούσκωσε, φούσκωσε- τώρα έρχεστε να το τακτοποιήσετε. Την κατανοούμε την ανάγκη ότι πρέπει να το τακτοποιήσετε. Διαφωνούμε και με τη σύλληψη και με τον τρόπο με τον οποίο πάτε να το τακτοποιήσετε. Έχετε ανθρώπους που δεν έχουν ακούσει τίποτε άλλο στη ζωή τους παρά μόνο τι λέγεται και ποιες είναι οι εντολές μες στη Ζαλοκώστα. Αν εσείς νομίζετε ότι αυτοί οι άνθρωποι, με υπηρεσιακές διαδικασίες μετατιθέμενοι στο εξωτερικό επί τριετία, θα γυρίσουν πίσω και θα έχουν φανεί χρήσιμοι, ίσως να έπρεπε να το δείτε οργανογραμματικά εσωτερικά πρώτα. Κάνατε και κάποιες αλλαγές οι οποίες προφανώς δε βγήκαν. 
Επιμένω στο άρθρο 4. Η ενημέρωση της Κεντρικής Υπηρεσίας είναι από τις αρμοδιότητες των γραφείων Τύπου;
Θα έλθει να ενημερώσει το γραφείο Τύπου την κεντρική υπηρεσία για όλα τα άλλα που λέτε -οικονομικές, πολιτικές εξελίξεις- να κάθεται να βλέπει τηλεόραση, να διαβάζει καμιά εφημερίδα, να κόβει αποκόμματα. Κάποτε στο γραφείο του Αμβούργου είχατε έναν υπάλληλο, πήγαινε δυο φορές την εβδομάδα ?γιατί έκανε και άλλες δουλειές- και είχε ένα ψαλίδι ?ήξερε και γερμανικά- και έκοβε ό,τι κατά την κρίση του θεωρούσε σωστό, το έβαζε σε ένα φάκελο, το έστελνε πίσω στην υπηρεσία και έπαιρνε το μισθό του! Χρόνια ολόκληρα έτσι λειτουργούσε το γραφείο Τύπου του Αμβούργου!
Η ενημέρωση της κεντρικής υπηρεσίας για το νομοθετικό πλαίσιο που διέπει τη λειτουργία των ΜΜΕ στην περιφέρεια αρμοδιότητας των γραφείων Τύπου και Επικοινωνίας! Μα, είμαστε στα συγκαλά μας; Δηλαδή, αρμοδιότητα των ακολούθων Τύπου είναι να σας ενημερώνουν για τις νομικές, θεσμικές εξελίξεις στις χώρες που ζουν; Σε τόσους θεσμούς είναι η χώρα, από την EPU ?που δεν είναι μόνο η Eurovision- από τα οπτικοακουστικά, από τα δορυφορικά στην Ευρώπη. Είμαστε μέλη της Ευρωπαϊκής Ένωσης. Πράγματα που συζητιούνται από το ΝΑΤΟ μέχρι την Ευρωπαϊκή Ένωση στον τομέα της επικοινωνίας! Θα περιμένετε αρμοδιότητα του γραφείου Τύπου να σας πει για τους θεσμούς; 
Μια μανία έχετε με τους θεσμούς! Κάτι πρέπει να φοβάστε! Γιατί και το Ινστιτούτο Τύπου που φτιάχνετε ?και συγχωρείστε μου το χαμόγελο, είναι εντελώς καλοπροαίρετο- πάλι για τους θεσμούς και για τα νομοθετικά θέλετε να σας ενημερώνει! Και οι ακόλουθοι Τύπου πάλι για τους νομοθετικούς θεσμούς στην κάθε χώρα θέλετε να σας ενημερώνουν! 
Υπάρχει κάποιο κενό στην υπηρεσία, στην ελληνική Κυβέρνηση; Δεν ξέρετε, δηλαδή, τι συμβαίνει με το νομοθετικό πλαίσιο ανά τον κόσμο περί τα ΜΜΕ ή τα έχετε κυριολεκτικώς ?επιτρέψτε μου την έκφραση και μην την παρεξηγήσετε- «παίξει» όπως και όλοι μας με αυτά που συμβαίνουν σε μια ξεσαλωμένη αγορά, όπου ο κάθε Μέρντοκ και ο κάθε Μπερλουσκόνι, αμ που παίρνει τον έλεγχο, αμ που γιγαντώνεται, αμ που γίνεται πρωθυπουργός, αμ που ξεκινά υπόθεση «καθαρά χέρια», αμ που βαστάει δέκα χρόνια στην Ιταλία, αμ που τώρα που έχει την εξουσία περνά και νόμο να τον αθωώσει και να μην το ψάξει ποτέ, γιατί θα προεδρεύσει στην Ευρωπαϊκή Ένωση -και δεν μπορεί «λερωμένος» μεγιστάνας του Τύπου να προεδρεύσει της Ευρωπαϊκής Ένωσης! Ε, βέβαια! Λογικό είναι! Με τέτοιο νομοθετικό πλαίσιο ίσως να έχετε και μια ανάγκη, να την κατανοήσουμε. Αλλά είναι πλαίσιο λειτουργίας, ουσιαστικής επικοινωνίας και ανταλλαγής πληροφοριών αυτό; 
Γιατί μεταξύ μας τώρα -κακά τα ψέματα- τον Μπερλουσκόνι δεν τον ανέχεστε απλώς! Ολόκληρη Ευρώπη! Δεν έβγαλε αποφάσεις και θέματα και θέσεις «τύπου Χάιντερ». Τον Μπερλουσκόνι τον έχετε «με το σεις και με το σας»! Δημοκρατικώς εκλεγμένος είναι, το λαό του εκφράζει, ο λαός του -μεταξύ RAI και των καναλιών του κ. Μπερλουσκόνι- τώρα πια δεν έχει να διαλέξει, γιατί όλα τα ελέγχει ο Μπερλουσκόνι! Και τα ιδιωτικά τα δικά του και τα κρατικά τα δικά του μονάχος του τα ελέγχει! Με τέτοιες διορθώσεις δεν φοβάστε μήπως μας ξεφυτρώσει κανένας Μπερλουσκόνι κι εδώ; Ή το θεωρείτε τάχα μου-τάχα μου δύσκολο; 
Έχουμε περάσει και κάτι νόμους για το ασυμβίβαστο που ο οδηγός μεγαλοκαρχαρία, Βουλευτής δεν μπορεί να γίνει. Ο μεγαλοκαρχαρίας των ΜΜΕ μπορεί να γίνει όποτε θέλει! Σκέτος επιχειρηματίας είναι, δεν έχει κανένα ασυμβίβαστο! ?μα έχει και όλα τα Μέσα δικά του, άμα έχει και τη δυνατότητα δημοσίων σχέσεων, σιγά μην τα βγάλει πέρα ένα γραφείο Τύπου στις μέρες μας! 
Αυτά ?ξέρετε- τα λέω και προς ενημέρωση. Να τα βγάλει πέρα το οποιοδήποτε γραφείο Τύπου, εκτός εάν είναι των Ηνωμένων Πολιτειών ή ?άντε- καμίας Γαλλίας, καμίας Γερμανίας καλά συγκροτημένο, με παράδοση! Αλλά και πάλι εκεί χαμένοι θα είναι! Να τα βγάλει πέρα με κανένα κολοσσό από αυτούς τους πολυεθνικούς που αναλαμβάνουν να πουλήσουν από το Φοίβο και την Αθηνά των Ολυμπιακών Αγώνων μέχρι εσάς ?ενδεχομένως- αύριο το πρωί για Πρωθυπουργό της Κίνας! Μην εκπλήττεστε! Με κάτι τέτοια γραφεία έγινε κάποτε ένας Γιαπωνέζος πρόεδρος σε Λατινοαμερικάνικη χώρα! Και μετά σηκώθηκε κι έφυγε άρον-άρον και τον μάζευαν!
Αλλά ξέρετε πώς εξωραΐζεται η ιστορία; Η Θάτσερ δεν κατέφυγε στα γραφεία Τύπου του εξωτερικού για να φτιάξει το image της. Ξέρετε πού κατέφυγε; Σε μια καλά ακριβοπληρωμένη εταιρεία επικοινωνίας απ? αυτές που κυκλοφορούν και εδώ και μέσα σε τρεις εβδομάδες άλλαξε το σύμπαν! Γιατί στα Μέσα εξαρτάται εάν έχεις φιλίες με τον ιδιοκτήτη ή φιλίες με τον εφημεριδάρχη και μπορείς να πλασάρεις την εικόνα της «ανθρωπίστριας» κ. Θάτσερ, η οποία φορά το κασκέτο των μεταλλωρύχων ?μέρες που είναι!- κατεβαίνει στις στοές και συμπονά τα παιδάκια της! 
Εδώ η άσκηση εξωτερικής πολιτικής μιας χώρας που έχει προβλήματα ?το τονίζω ότι έχει προβλήματα στην εξωτερική της πολιτική- είναι αντικείμενο πόθου πολλών! Είναι ειδική εργασία. Θα έπρεπε να είναι άνθρωποι που πονάνε κυριολεκτικά τον τόπο. Οι διαδικασίες να είναι ουσιαστικά πατριωτικές! Το «πατριωτικές» σημαίνει έξω από μικροκομματικές μεταθέσεις, βολέματα, σκοπιμότητες και χίλια δυο άλλα πράγματα. Έπρεπε να είναι υπεράνω. Έπρεπε να είναι δουλειά ανθρώπων που πιστεύουν αυτό τον τόπο!
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Έτσι όπως είναι διαρθρωμένα δε θα έχετε δουλειά ανθρώπων που πιστεύουν αυτό τον τόπο να τον προβάλουν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα πάρω και από τη δευτερολογία μου, κύριε Πρόεδρε, αν μου επιτρέψετε δύο λεπτά. 
Στ? αλήθεια υπολόγιζα να μιλήσω λιγότερο, αλλά ξέρετε κάτι, να ασχοληθώ με το κεφάλαιο το οποίο λέει ποιος ακριβώς με το Π1, με το Π2, το μικρό σωματείο, το μεγάλο σωματείο, ποιος έχει τα προσόντα και ποιος δεν έχει τα προσόντα; ?μα τα κριτήρια και ο τρόπος και ο στόχος με τον οποίο ανατίθεται αυτή η δουλειά δεν εξυπηρετούν την εκάστοτε κυβέρνηση και τους σκοπούς που θέλει, θα βρίσκει παραλλαγές σε όλα τούτα. Ή να ασχοληθώ λίγο παρακάτω με το άρθρο που λέει το αυτονόητο, ότι άμα γίνουν μεταθέσεις ή πάνε οι άνθρωποι στο εξωτερικό θα τους πληρώσουμε το νοίκι και τα εισιτήρια; Αυτά είναι στα πλαίσια της ισχύουσας νομοθεσίας και τα θεωρούμε αυτονόητα. 
Αλλά δε σας κατηγορώ, γιατί ζούμε σε μία εποχή που οι δημοσιογράφοι έχουν χάσει το αντικείμενο της εργασίας τους. Ενδεχομένως και πολλοί πολιτικοί έχουν χάσει το αντικείμενο της εργασίας τους. Σήμερα μόλις δημοσιεύτηκε η έρευνα. Και τον ελληνικό λαό να ρωτήσετε και οποιονδήποτε άλλο λαό που ταλαιπωρείται στο λεγόμενο πολιτισμένο δυτικό κόσμο, θα σας πει ότι το 80% της δύναμης το έχει αυτός που έχει τα λεφτά, που έχει το μαχαίρι και το πεπόνι, ο επιχειρηματίας, όχι ο πολιτικός. Και για μας η άσκηση πολιτικής δεν είναι τροχονόμηση, σας το έχω ξαναπεί, συμφερόντων. 
Καλές προθέσεις έχετε. Έτσι, όπως είναι διαρθρωμένο το νομοσχέδιο πότε με προσέγγιση Δημοσιοϋπαλληλικού Κώδικα και τακτοποίηση συνδικαλιστικών και άλλων ζητημάτων, πότε με μία μικροκομματική, κατά την άποψή μας, αντίληψη να βολευτεί και ο ένας, να βολευτεί και ο άλλος και δέκα λάθη που έχουν γίνει να διορθωθούν χωρίς να φανεί πολύ και να πέσει ένα καπάκι επάνω και κυρίως με τη συνολική αντίληψη του τι πρέπει να κάνουν τα γραφεία Τύπου. Κι εκεί διαφωνούμε και αυτός είναι ο λόγος για τον οποίο θα τα καταψηφίσω, όχι γιατί στο άρθρο 20 ή στο 19 ή στο 18 διαφωνώ με το «και» ή με το «ψι» ή με το «πι», αλλά όταν ζητάτε από τα γραφεία Τύπου αυτό, τα φέρνετε πολύ κοντύτερα στην έννοια της προπαγάνδας και πολύ λιγότερο στη διπλωματία της επικοινωνίας. Οι καιροί ου μενετοί. Αρκεί ένα Matrix να σας τινάξει κάθε αντίληψη στον αέρα. Κι εσείς δίνετε τη δυνατότητα στα γραφεία Τύπου, καταργώντας κεντρικές υπηρεσίες που συγκροτούν και την ιστορία της χώρας, να φτιάχνουν βιντεάκια. 
Την ημέρα που θα έρθουν και θα ξεσπάσουν σκάνδαλα για τον τρόπο με τον οποίο τα γραφεία Τύπου του εξωτερικού θα παράγουν ταινιούλες και θα τις παίζουν σε κανάλια, ειλικρινά σας το λέω δε θα επιθυμούσα σε προσωπικό επίπεδο να είστε σ? αυτή τη θέση. Δε θα το επιθυμούσα ούτε για σας ούτε για κανέναν άλλον. Ούτε ψύλλος στον κόρφο του. Αν υπάρχει ένας χώρος και ένας τόπος και ένα μέσο και μία δυνατότητα να χάνετε σε μαύρη χοάνη χρήμα, αυτό είναι οι σόου μπίζνες. Όταν κομμάτι από τα γραφεία Τύπου είναι να φτιάχνουν σόου μπίζνες, τότε θα συμβεί κάτι ανατριχιαστικό αντίστοιχο με αυτό που έχει συμβεί, δυστυχώς κι εδώ και δεν το πήρε μυρουδιά κανένας, χάρη στη δύναμη της προπαγάνδας. 
Να σας πω ποιο είναι αυτό; Γίνανε σε όλες τις ευρωπαϊκές χώρες, μηδέ της Αθήνας εξαιρουμένης, αφιερώματα στη φωτογράφο των Ναζί. Και πήγαν όλοι και τη χαιρέτησαν όλοι. Ξέρετε γιατί; Το μοναδικό της προσόν και αυτό που πλασαρίστηκε καταλλήλως από τα γραφεία Τύπου και από τις εταιρείες είναι ότι έφτασε τα εκατό. Και ως εσχατόγρια στα εκατό είχε το δικαίωμα να διαφημίζει την ιδιότητα του φωτογράφου του Χίτλερ και των Ναζί. Αυτή είναι η δύναμη της προπαγάνδας. Και αυτό δεν μπορεί να το εμποδίσει κανένας, εκτός και αν είναι άνθρωπος με πίστη στην πατρίδα να έχει βγει από τα σπλάχνα της, να ξέρει τι δουλειά κάνει και ποια κυβέρνηση εκφράζει και ποια εξωτερική πολιτική την κατάλληλη στιγμή. Και σε συνεννόηση με τον πρέσβη του, γιατί υποτίθεται ότι ο πρέσβης είναι ο φορέας της πολιτικής στο εξωτερικό και όχι ένα γραφείο Τύπου που θυμίζει ?πιστέψτε με- άλλες εποχές. 
Ειλικρινά σας το λέω, τα άρθρα από το 1 έως το 20 τα καταψηφίζουμε κυρίως γιατί είναι ντεμοντέ, ενώ μοιάζουν εκσυγχρονιστικά.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, τίθεται πάντοτε το ερώτημα αν αυτά τα γραφεία Τύπου και Επικοινωνίας του εξωτερικού είναι αναγκαία. 
Έχω κι εγώ την άποψη ότι είναι αναγκαία και εξαιρετικά χρήσιμα για την επί της ουσίας προβολή των θέσεων της χώρας μας, αναφορικά με διάφορα ζητήματα τα οποία προσδιορίζουν τη σύγχρονη ευρωπαϊκή όσο και παγκόσμια πραγματικότητα. 
Το συναφές όμως ερώτημα, κύριε Υπουργέ, είναι αν αυτά τα γραφεία Τύπου μπορούν να επιτελούν το σκοπό τους και να ανταποκρίνονται στις υποχρεώσεις τους με δεδομένη θα έλεγα τη συναρμοδιότητα του δικού σας Υπουργείου, του Υπουργείου Τύπου, αλλά και του Υπουργείου Εξωτερικών, στο οποίο υπάγονται οι διπλωματικές και προξενικές αρχές. 
Με άλλα λόγια, κύριοι συνάδελφοι, τίθεται το εξής ζητούμενο: Μήπως θα πρέπει αυτά τα γραφεία Τύπου εξωτερικού να φύγουν από το Υπουργείο Τύπου και να υπαχθούν στην αποκλειστική αρμοδιότητα του Υπουργείου Εξωτερικών, προκειμένου να έχουμε την καλύτερη δυνατή ένταξή τους στη διπλωματική ?με την ευρύτητα του όρου, κύριε Πρόεδρε- δραστηριότητα των διπλωματικών και προξενικών αρχών της χώρας μας; 
Προσωπικά, επιλέγω αυτά τα γραφεία Τύπου του εξωτερικού να υπάγονται στην αρμοδιότητα του Υπουργείου Εξωτερικών. Σε κάθε περίπτωση, όμως, αυτή η συναρμοδιότητα, δηλαδή από τη μια μεριά να έχει εποπτεία και διεύθυνση το Υπουργείο Τύπου και από την άλλη να ανήκουν ?πρέπει να ανήκουν- οργανικά στις διπλωματικές και προξενικές αρχές, είναι μια αμφισημία με ό,τι συνεπάγεται το περιεχόμενο αυτής της επικίνδυνης αμφισημίας για την αποτελεσματικότητα του έργου. 
Θέλω να σας διαβεβαιώσω, κύριε Υπουργέ, ότι δεν προσωποποιώ αυτό το οποίο θα πω, αλλά είμαι από εκείνους που υποστηρίζουν ότι δε χρειάζεται το Υπουργείο Τύπου στο σύγχρονο πολιτικό σύστημα διακυβέρνησης του τόπου. Δεν χρειάζεται. Αποτελεί μια πρωτοτυπία, η οποία είναι αναντίστοιχη προς την παρούσα κατάσταση και τις ανάγκες της, πολύ δε περισσότερο είναι αναντίστοιχη προς όλα εκείνα τα οποία προσδιορίζουν τη μελλοντική εξέλιξη των πραγμάτων. Αποτελεί έναν απόηχο του μακρινού, όσο και σκοτεινού παρελθόντος και επαναλαμβάνω ότι η πολιτική άποψη που εκφράζω επ? αυτού του ζητήματος σε καμία περίπτωση δεν προσωποποιείται.
Εν πάση περιπτώσει, αναφερόμενος στα άρθρα από το πρώτο μέχρι το εικοστό του συζητούμενου σχεδίου νόμου, θέλω να επισημάνω και πάλι, κύριε Υπουργέ, ότι η διοικητική δομή η οποία εξασφαλίζεται στα γραφεία Τύπου, έχει πάρα πολλές «ερμαφρόδιτες» ρυθμίσεις. Όπως σας έλεγα και στη Διαρκή Επιτροπή, δεν υπηρετείται η εκπαιδευτική διαβάθμιση των υπηρετούντων στην υπηρεσία. 
Ο συνάδελφος κ. Παπαληγούρας αναφέρθηκε σε διάκριση μεταξύ ίσων και ομοίων υπαλλήλων. Εγώ θέλω να προσθέσω ότι αυτή η εκπαιδευτική διαβάθμιση που μας είναι εξαιρετικά χρήσιμη για να διακρίνουμε τις επιμέρους ικανότητες και τα επιμέρους προσόντα, αν δεν απουσιάζει από τις ρυθμίσεις των σχετικών διατάξεων, κάπου κρύπτεται, κάπου εξαφανίζεται και κάπου παρωθείται. 
Επαναλαμβάνοντας αυτό που υποστήριξα και στη συζήτηση επί της αρχής του νομοσχεδίου, θα σας έλεγα ότι δεν αξιοποιούνται στον αναγκαίο βαθμό οι απόφοιτοι ανωτάτων σχολών. Πολλώ δε μάλλον, δεν αξιοποιούνται εκείνοι οι οποίοι έχουν δεχθεί την εκπαίδευση της Εθνικής Σχολής Δημόσιας Διοίκησης. Περαιτέρω, εμπλέκονται οι δημοσιογράφοι στα ζητήματα της διοικητικής δομής των γραφείων Τύπου. 
Δε ζητώ ούτε την απομάκρυνση ούτε τον εξοβελισμό δημοσιογράφων από τις υπηρεσίες των γραφείων Τύπου. Θα έλεγα ότι η παρουσία τους είναι εξαιρετικά χρήσιμη και ωφέλιμη, διότι μπορεί κάθε φορά αυτή η παρουσία τους να κομίζει τις ιδιαίτερες γνώσεις και ικανότητες στην προβολή και διεκπεραίωση των επιλογών μας, σε ό,τι αφορά στη δραστηριότητα των διπλωματικών και προξενικών αρχών. Όμως, καλό είναι η χρήσιμη παρουσία των δημοσιογράφων να μην εμπλέκεται στη διοικητική δομή της υπηρεσίας των γραφείων Τύπου του εξωτερικού. 
Βεβαίως, προβάλλει αναγκαίο το ερώτημα αν έχει γίνει μέχρι τώρα αποτίμηση του έργου αυτών των γραφείων Τύπου του εξωτερικού. Εγώ απλώς γίνομαι κοινωνός διαφόρων πληροφοριών, τη βασιμότητα των οποίων δεν μπορώ να ελέγξω. Γίνομαι κοινωνός πληροφοριών για αντιπαλότητες, για αβελτηρίες ή ακόμη και για συνθήκες που αναδεικνύουν σύγκρουση στο πλαίσιο της λειτουργίας ενός ή περισσοτέρων γραφείων Τύπου του εξωτερικού. 
Σας ομιλώ με απόλυτη ειλικρίνεια και εύχομαι να μην ανταποκρίνονται στα πράγματα αυτά τα οποία πληροφορούμεθα, αυτά τα οποία διαχέονται, αλλά κάποια στιγμή νομίζω ότι συντρέχει λόγος να κάνετε έναν απολογισμό για την αποτελεσματικότητα αυτών των γραφείων Τύπου του εξωτερικού.
Πολύ δε περισσότερο, κύριε Υπουργέ, όταν στη σημερινή πραγματικότητα, με δεδομένους και τους συσχετισμούς ?δε θα πω τίποτα περισσότερο- που διαμορφώνονται από την αντίστοιχη παρουσία γειτονικών μας χωρών, υπάρχει η ανάγκη της κατεξοχήν δυναμικής, όσο και αποτελεσματικής παρουσίας αυτών των γραφείων Τύπου στο εξωτερικό.
Δε θα αναφερθώ σε προϋπολογισμούς, σε δαπάνες που γίνονται από τη χώρα μας και από άλλες χώρες, διότι η σύγκριση, αν μη τι άλλο, είναι οδυνηρή. Ελάχιστα διατίθενται από τη χώρα μας σε σύγκριση, κύριε Πρόεδρε, με δαπάνες που γίνονται από άλλες γειτονικές όσο, θα έλεγα, και αντίπαλες -επειδή έτσι επιλέγουν- χώρες προς την Ελλάδα, αναφορικά με την προβολή των θέσεων, δηλαδή με τη λειτουργία αυτών των γραφείων Τύπου που δραστηριοποιούνται στο εξωτερικό.
Κύριε Πρόεδρε, δεν είναι χρήσιμο να επαναλάβω τα όσα επεσήμανα και στη Διαρκή Επιτροπή, αλλά και στην επί της αρχής συζήτηση του σχεδίου νόμου. Αντιλαμβάνομαι ότι ο κύριος Υπουργός προσπαθεί να ρυθμίσει μία κατάσταση. Οφείλω να είμαι έντιμος απέναντί του. Αυτή την κατάσταση δεν τη δημιούργησε ο ίδιος. Αυτή η κατάσταση του κληροδοτήθηκε και είναι μία κληροδοσία που θα υπάρξει και για άλλους Υπουργούς, αν δεν γίνει τομή. 
Και αυτή την τομή, κύριε Υπουργέ, δεν την κάνετε. Και το γεγονός ότι δεν την κάνετε είναι ένα κακό πολιτικό στοιχείο, διότι αφορά στη λειτουργία των γραφείων Τύπου του εξωτερικού, δηλαδή μια υπόθεση που αφορά σε τελευταία ανάλυση την εξωτερική πολιτική της χώρας μας. Και κατά τούτο η αντίθεσή μας προς τους συμβιβασμούς που επιχειρήσατε με τις συγκεκριμένες ρυθμίσεις των άρθρων από 1 έως και 20.
Θελήσατε να συμβιβάσετε και πράγματα που δε συμβιβάζονται μεταξύ τους. Θελήσατε να ικανοποιήσετε διεκδικήσεις, αλλά και αιτήματα από πολλές κατευθύνσεις. Και δεν επιτύχατε τη χρήσιμη τομή, με αποτέλεσμα να έχετε απομακρυνθεί από το σκοπούμενο, που ήταν η αποτελεσματική ρύθμιση όλων των ζητημάτων που αφορούν στη λειτουργία των γραφείων Τύπου εξωτερικού και στη στελέχωσή τους. Αυτό επαναλαμβάνω ότι είναι ένα αρνητικό στοιχείο για την εξέλιξη αυτού του μεγέθους που είναι εξαιρετικά κρίσιμο, διότι αφορά στην εξωτερική πολιτική της χώρας.
Καταψηφίζω τα σχετικά άρθρα, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, είναι γραμμένος ένας ομιλητής, ο κ. Σπυριούνης. Θα του δώσουμε το λόγο και μετά θα τοποθετηθείτε εσείς.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα ήθελα και εγώ το λόγο μετά, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Βεβαίως, κύριε Πρόεδρε.
Ορίστε, κύριε Σπυριούνη, έχετε το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, μετά τη συζήτηση επί της αρχής, συζητούμε σήμερα το τμήμα Α΄ που περιλαμβάνει πέντε κεφάλαια και είκοσι άρθρα.
Ο δικός μου προβληματισμός επικεντρώνεται γύρω από την αναγκαιότητα για το αν θα είναι ανεξάρτητο σε σχέση με το Υπουργείο και τις διπλωματικές υπηρεσίες, σε ποιο επίπεδο και σε ποιο βαθμό θα εξασφαλίζεται ο αναγκαίος, ο επιβαλλόμενος συντονισμός, πώς επί τω τέλει θα αρθρώνεται και θα επιβάλλεται η επιβαλλομένη και η απορρέουσα από την αποστολή των εκατέρωθεν μερών συνεργασία. 
Σε εποχές που δεν υπάρχουν αρχές, δεν υπάρχει σεβασμός στο Διεθνές Δίκαιο, δεν είναι σεβαστές οι διεθνείς συνθήκες, ο νόμος του ισχυρού γίνεται κυρίαρχο δόγμα, τα στρατηγικά συμφέροντα καθορίζουν τις πολιτικές των μεγάλων δυνάμεων, οι μικρές με τη στρατηγική τους θέση είναι στόχος πολλαπλών επιβουλών.
Από την κατεύθυνση αυτή πηγάζει, εκπέμπεται αυτό το υψηλό μήνυμα, ότι έχουμε ανάγκη από υπηρεσίες διαφόρων μορφών που επανδρώνουν την εξωτερική μας πολιτική και η ανάγκη αυτή πρέπει να υλοποιείται, να πραγματώνεται με τις καλύτερες αξιοκρατικές προϋποθέσεις και με τη μεγαλύτερη, την εντεινόμενη συνεργασία των διαφόρων φορέων.
Έτσι, εάν υποθέσουμε ότι έρχεται το νομοσχέδιο να προσδιορίσει αυτή την κατεύθυνση, δηλαδή την όψη της εξωτερικής πολιτικής μας, το μεν με τις διπλωματικές αρχές και το δε με τα γραφεία των συμβούλων και των ακολούθων Τύπου, όπως το συγκεκριμένο νομοσχέδιο καθορίζει, το πρόβλημα εντοπίζεται στο πώς θα εξασφαλίζεται η μεγαλύτερη αποτελεσματικότητα και πώς θα πραγματοποιείται η όλη προσπάθεια μέσα από τους παράγοντες μιας άριστης συνεργασίας.
Πιστεύω ότι το συγκεκριμένο νομοσχέδιο τα προβλέπει όλα. Είναι, κατά την άποψή μου, πλήρες νομοσχέδιο. Προβλέπει τη σύσταση και τις αρμοδιότητες. Καθορίζει συγκεκριμένα πράγματα στις αρμοδιότητες. Δίδει συγκεκριμένο πλαίσιο ευθύνης.
Θα μου επιτρέψετε να σας πω από την εμπειρία μου στις Ένοπλες Δυνάμεις ότι όσες περισσότερες είναι οι πηγές πληροφοριών, τόσο παραγωγικότερο είναι το πληροφοριακό δίκτυο. Εντεύθεν βρίσκει κανείς τη δικαιολογία της μορφής των εξωτερικών, τρόπον τινά, φορέων. Γιατί; Γιατί επιτυγχάνεται η διασταύρωση των πληροφοριών, που είναι βασικός όρος για την αξιολόγησή τους στο πλαίσιο της άμεσης και δυναμικής τους παραγωγής και εκμετάλλευσης.
Το νομοσχέδιο στα πέντε κεφάλαια και στα είκοσι άρθρα, που συζητούμε, προβλέπει με κάθε λεπτομέρεια όλη τη διάρθρωση, τις διαδικασίες σύστασης, τις διαδικασίες κατάρτισης και τις αρμοδιότητες.
Θέλω να επαναλάβω ότι στο άρθρο 4 καθορίζονται, με πολλή διαύγεια και με ξεκαθαρισμένη ευθύνη, οι αρμοδιότητες των γραφείων Τύπου και Επικοινωνίας, που πραγματεύεται το συγκεκριμένο νομοσχέδιο. Ο σκοπός τους είναι πληροφοριακός. Σ? αυτή την πληροφοριακή ευθύνη σκοπός τους είναι να συνεργάζονται με τις κατά τόπους αρμόδιες διπλωματικές και προξενικές αρχές.
Ο προορισμός τους είναι να προβάλλονται, ιδιαιτέρως για τα εθνικά μας θέματα, οι ελληνικές θέσεις, να γίνεται αξιολόγηση των διεθνούς ενδιαφέροντος προβλημάτων, να συντονίζουν και να προγραμματίζουν δραστηριότητες, συνέδρια κλπ., μέσα από τα οποία θα προκαλείται η επιδιωκόμενη προβολή και θα αντλούνται οι αναγκαίες πληροφορίες, πολιτικές, κοινωνικές, οικονομικές κλπ.
Νομίζω, λοιπόν, ότι αυτό το πλαίσιο αρμοδιοτήτων, όπως αναφέρεται στο άρθρο 4, εμπλουτίζει τις διπλωματικές δυνατότητες στις επιμέρους αποστολές. Είναι μία απάντηση ότι δικαιώνεται ο προβληματισμός αν θα είναι ανεξάρτητες ή εξαρτημένες, αν θα είναι στοιχεία της ίδιας υπηρεσίας κλπ. Με βάση αυτό, που σας είπα, για την αξία των διπλών και των τριπλών πηγών δικαιώνεται η άποψη, που περιλαμβάνεται στο νομοσχέδιο και αφορά την ειδική επάνδρωση.
Έρχομαι στο άρθρο 6. Νομίζω ότι ξεκαθαρίζονται, με διαύγεια οι κατηγορίες των συμβούλων. Αναφέρονται στους αριθμούς από τους σαράντα εννέα μέχρι και τους εκατόν έντεκα των ακολούθων. Δίδεται η δυνατότητα, διότι είναι δυναμική υπηρεσία και δεν μπορεί να είναι στατική με σαράντα εννέα και εκατόν έντεκα. Αύριο μπορεί να χρειαστούν πενήντα εννιά ή μπορεί να χρειαστούν είκοσι. Καλώς, λοιπόν, προβλέπει αυτή τη δυναμική.
Για τις προαγωγές θέλω να πω ότι καθιερώνει ένα σύστημα με αξιολογικά κριτήρια. Δεν αναφέρονται εδώ ούτε είναι θέμα του νομοσχεδίου. Οι προαγωγές, οι τοποθετήσεις μπαίνουν σε ένα σχέδιο. Μου κάνουν εξαιρετική εντύπωση οι μεταθέσεις. Προσδιορίζουν το χρόνο -ό,τι έχουμε πετύχει στις Ένοπλες Δυνάμεις πριν από είκοσι πέντε χρόνια- να γίνονται σε συγκεκριμένο χρόνο οι προαγωγές. Αυτό, από ανθρώπινη πλευρά και από πλευρά υπηρεσιακής απόδοσης, είναι απαραίτητο. Να είναι καθορισμένος ο χρόνος εντός του οποίου θα πραγματοποιούνται οι ετήσιες μεταθέσεις, προαγωγές κλπ, ώστε να υπάρχει ένα σταθερό σύστημα που θα απαντά και στην ανθρώπινη και στην υπηρεσιακή πλευρά και αγωνία των οργάνων.
Δύο κουβέντες τώρα, για να ολοκληρώσω, όσον αφορά τα οικονομικά που τα αποτελούν, αν θυμάμαι καλά, τα άρθρα 17 και 18, γιατί στα άρθρα 19 και 20 έχουμε τις μεταβατικές διατάξεις. Όταν πάνε οι υπάλληλοι στο εξωτερικό πρέπει να έχουν όλοι την οικονομική άνεση να επιτελούν με τις αναγκαίες προϋποθέσεις το καθήκον τους. Έτσι, εκτός από το μισθό, παίρνουν και το επίδομα της αλλοδαπής. Έχουμε τις δαπάνες μετακινήσεων, τις δαπάνες αποσπάσεων, τις δαπάνες μεταθέσεων. Έχουμε επιδόματα στεγαστικά, παιδιών και όλα αυτά τα πράγματα που προβλέπονται στα αντίστοιχα άρθρα.
Κλείνοντας, κύριε Πρόεδρε, θέλω να πω, ότι θεωρώ πως το νομοσχέδιο βάζει ένα θεσμικό πλαίσιο μέσα στο οποίο εξασφαλίζονται σταθεροί όροι για την απόδοση αυτού του φορέα. Επιβάλλονται αξιοκρατικά κριτήρια μέσα από διαδικασίες αξιολόγησης των υπαλλήλων, προσδιορίζονται οι χρόνοι εντός των οποίων θα προάγεται κανείς, ως ελάχιστο χρόνο παραμονής στον ίδιο βαθμό από τον κατεχόμενο στον επόμενο βαθμό και καθορίζονται όλες οι λεπτομέρειες για την απόδοση αυτού του οργάνου. Ψηφίζω και τα είκοσι άρθρα.
ΠΡΟΕΔΡΕΥΩΝ (Κωνσταντίνος Γείτονας): Ο επίτιμος Πρόεδρος της Νέας Δημοκρατίας κ. Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, στο πρώτο τμήμα αυτού του νομοσχεδίου που συζητάμε σήμερα ρυθμίζονται κατά τρόπο πλήρη -θα έλεγα πολυτελή ενδεχομένως- η οργάνωση και λειτουργία των γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης.
Η πρώτη παρατήρηση που κάνω είναι ότι προστίθενται πάλι δαπάνες σε μία εποχή που υποτίθεται ότι κάνουμε οικονομίες. Διαβάζοντας την έκθεση του Γενικού Λογιστηρίου βλέπω βέβαιη επιβάρυνση. Αν μιλάμε σε δραχμές, τουλάχιστον ένα δισεκατομμύριο το χρόνο, εκτός από την απροσδιόριστη δαπάνη. Πράγματι, γίνεται μία ρύθμιση όπου έχω την αίσθηση ότι γίνεται πολύ περισσότερο για να βολέψει ανθρώπους, παρά για να υπηρετήσει τους εθνικούς σκοπούς, οι οποίοι υποτίθεται ότι υπηρετούνται. Όποιος έχει την εμπειρία των γραφείων Τύπου γνωρίζει ότι αυτοί που αποδίδουν είναι πάρα πολύ λίγοι και η απόδοση των γραφείων Τύπου δεν είναι ανάλογη -σε γενικές γραμμές μιλάω και πάντοτε υπάρχουν εξαιρέσεις- με τα ποσά που διατίθενται και με τις υπηρεσίες, τις οποίες δημιουργούμε.
Περισσότερο γραφειοκρατική διαδικασία κάνουμε, παρά ουσιαστική. Πάντως, της Κυβέρνησης ευθύνη είναι. Αυτή η Κυβέρνηση εννοεί να τα λύσει όλα την ώρα που η οικονομία βουλιάζει. Εγώ είμαι αντίθετος. Θα επιθυμούσα οι ρυθμίσεις αυτής της ώρας να είναι ουσιαστικές και εκεί που χρειάζεται και όχι να αντιμετωπίζουμε κατ? αυτό τον τρόπο -θα έλεγα μεγαλοπρεπώς- τα προβλήματα.
Θα επιμείνω όμως σε δύο σημεία, τα οποία έθιξε πρωτύτερα πάρα πολύ σωστά ο εισηγητής του κόμματός μας κ. Παπαληγούρας. 
Κύριε Πρόεδρε, όποιος ξέρει από ελληνική εξωτερική πολιτική, γνωρίζει ότι το πρόβλημα της ελληνικής εξωτερικής πολιτικής ήταν η αδυναμία συνεννόησης μεταξύ των διαφόρων εκπροσώπων της χώρας στο εξωτερικό. Δε μιλώ για τους εκπροσώπους των Ενόπλων Δυνάμεων, οι οποίοι ποτέ δε δημιούργησαν προβλήματα, κύριε Σπυριούνη, μιλώ για τους εκπροσώπους του Υπουργείου Εμπορίου και του Υπουργείου Συντονισμού, δηλαδή για τους οικονομικούς και εμπορικούς ακολούθους και για τους ακολούθους Τύπου. Δεν υπάρχει ενότητα. Δεν είχαμε ποτέ μας εξασφαλίσει την ενότητα. Τα γραφεία Τύπου κατά το πλείστον ήταν κομματικοποιημένα ?μιλάω γενικά, δεν μιλάω για μία κυβέρνηση- πολύ περισσότερο ενώ ο διπλωματικός εκπρόσωπος, ο πρέσβης, κατά κανόνα, ήταν εκπρόσωπος της χώρας, το γραφείο Τύπου ήταν εκπρόσωπος του κόμματος περισσότερο, της κομματικής πλευράς και ο εκπρόσωπος του Υπουργείου Εμπορίου είναι αμφίβολο τι έκανε.
Πρόσφατα η Κυβέρνηση του κ. Σημίτη, το εκσυγχρονιστικό ΠΑΣΟΚ, απεφάσισε και υπήγαγε ?με μία απόφαση αποφασίζομεν και «εφαρμόζομεν», δεν λέω διατάζομεν- στο Υπουργείο Εξωτερικών τα γραφεία των εμπορικών ακολούθων. Αυτό έγινε πριν από τρία χρόνια, αν δεν κάνω λάθος. Τι έγινε, κύριε Πρόεδρε, μέχρι σήμερα; Απολύτως τίποτα. Τα πράγματα έμειναν εκεί που ήταν. Το Υπουργείο των Εξωτερικών σήμερα, η διπλωματική υπηρεσία είναι τραγικά υποβαθμισμένη με το σημερινό Υπουργό Εξωτερικών, ο οποίος την περιφρονεί και την αγνοεί και χρησιμοποιεί τους δικούς του συμβούλους. Έτσι ο ατυχής πρέσβης έχει την εκπροσώπηση στο εξωτερικό, καλά-καλά δεν μπορεί να επικοινωνήσει με το κέντρο, διότι κανείς δεν του δίνει σημασία, για να χαράξει γραμμή. Πώς γίνεται η οικονομική και εμπορική πολιτική και πώς γίνεται η συνεργασία με τα γραφεία, τα οποία υπήχθησαν και δεν υπήχθησαν, δε γνωρίζω.
Τα γραφεία Τύπου που δημιουργούνται τώρα, τα οποία ενδιαφέρουν περισσότερο κομματικά, είναι ανεξάρτητα από τον πρέσβη, ο οποίος ούτως ή άλλως δε λογαριάζεται στη σημερινή Κυβέρνηση.
Δεν ξέρω, κύριε Πρόεδρε, τι κάνουμε και δεν ξέρω τι υπηρετεί αυτό το νομοσχέδιο, πάντως είναι βέβαιο ?κατά τη δική μου άποψη- ότι δε θα συμβάλει στην αντιμετώπιση των προβλημάτων που έχουμε σήμερα και με αυτή την έννοια καλά κάνει η Νέα Δημοκρατία και το καταψηφίζει, οσοδήποτε και αν βολεύει και τακτοποιεί ανθρώπους. Αυτό είναι η άλλη πλευρά του προβλήματος, στην οποία δεν υπεισέρχομαι. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, συζητούμε σήμερα τα πρώτα είκοσι άρθρα ενός νομοσχεδίου, τα οποία αφορούν στην ενότητα της οργάνωσης και λειτουργίας των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης. Το αν τα γραφεία αυτά θα ανήκουν στο Υπουργείο Τύπου ή αν το Υπουργείο Τύπου θα διαλυθεί και θα πάνε στο Υπουργείο Εξωτερικών είναι ένα θέμα που αφορά στο σύνολο της Κυβέρνησης και βεβαίως τον τρόπο οργάνωσης του Υπουργικού Συμβουλίου.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και τη Βουλή.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Βεβαίως και τη Βουλή.
Θα μπορούσα να συμφωνήσω προσωπικά με όλες αυτές τις θεωρίες που αναπτύχθηκαν εδώ σήμερα γύρω από το ρόλο του Υπουργείου Τύπου και Μέσων Μαζικής Ενημέρωσης στη σύγχρονη εποχή. Μπορεί με τον κ. Κουβέλη, επί παραδείγματι ή την κ. Κανέλλη να μην έχω ιδιαίτερες ενστάσεις σε πολλά πράγματα που είπαν αλλά αυτό δεν κρίνεται εδώ. 
ΦΩΤΗΣ ΚΟΥΒΕΛΗΣ: Αλλά ακούγονται.
ΠΡΟΕΔΡΕΥΩΝ (Κωνσταντίνος Γείτονας): Ήρεμα σας παρακαλώ. Σας άκουσε ο Υπουργός, σας ακούσαμε όλοι. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Με συγχωρείτε, σας είπα ξανά ότι δεν έχω ιδιαίτερες ενστάσεις ως πρόσωπα. Δεν μπορώ όμως εγώ να πάρω τις αποφάσεις αυτές. Αν θέλετε, εδώ δεν ερχόμαστε να πούμε τις προσωπικές μας απόψεις.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ναι, αλλά η Βουλή μπορεί και κατά συνέπεια?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Η Βουλή έχει και συγκεκριμένη πλειοψηφία, κύριε Πρόεδρε, όπως ξέρετε.
Από εκεί και πέρα, αυτό είναι ένα θέμα που θα ρυθμίσει εν τω συνόλω της η Κυβέρνηση και πιστεύω ότι είναι από τα ζητήματα που απασχολούν αυτή τη στιγμή και τον Πρωθυπουργό της χώρας, γύρω από την οργάνωση του Υπουργικού Συμβουλίου. Εφόσον όμως υπάρχουν και λειτουργούν δεκάδες άνθρωποι, ίσως εκατοντάδες, στο εξωτερικό είναι εκατό άνθρωποι και παραπάνω και ένας μεγάλος αριθμός εδώ, οι οποίοι λειτουργούν για τα γραφεία Τύπου είτε στην κεντρική υπηρεσία είτε στα γραφεία Τύπου εξωτερικού, εμείς οφείλουμε να έχουμε προσδιορίσει το τι κάνουν, πώς το κάνουν και πώς εξελίσσονται.
Και έχουμε δώσει ένα σαφές, διάφανο και πλήρως αξιοκρατικό οργανόγραμμα το οποίο να τους επιτρέπει να λειτουργήσουν και να αναβαθμίσουν την πράγματι ιδιαίτερα σημαντική για εθνικούς λόγους δράση και λειτουργία τους.
Τέτοια λειτουργία αναβαθμισμένη υπάρχει σήμερα. Υπάρχουν κάποιες ενστάσεις από μερικούς. Να τις δούμε. Μπορεί όμως κανείς να αμφισβητήσει την πολύ μεγάλη προσφορά του γραφείου Τύπου της Νέας Υόρκης ή της Ουάσιγκτον ή του Βερολίνου ή του Λονδίνου ή και άλλων πόλεων που έχουν μια καθοριστική παρουσία της Ελλάδας και όχι ειδικά ούτε κόμματος ούτε της σημερινής Κυβέρνησης αλλά της χώρας, ως χώρας υπό την έννοια του εθνικού συμφέροντος σε όλο τον κόσμο και ιδιαίτερα σε μερικά μέρη με ιδιαίτερη σημασία για το ρόλο του Ελληνισμού;
Μπορεί κανείς να αμφισβητήσει τη δουλειά αυτών των ανθρώπων πολλοί εκ των οποίων έχουν παραμείνει ακόμα και με εναλλαγή κυβερνήσεων; Μπορεί κανείς να αμφισβητήσει το πολύτιμο της πληροφόρησης που δίνουν; Είναι οι πρώτοι που ανά πάσα ώρα της ημέρας μπορούν να πάρουν τηλέφωνο και εμάς και τους άλλους συναδέλφους Υπουργούς και να δώσουν ένα πολύ σημαντικό γεγονός το οποίο έγινε, για να προκληθεί ακαριαία απάντηση ή παρέμβαση εκεί που χρειάζεται να γίνει. Και σαφώς είναι μέσα στη γενικότερη στρατηγική του Υπουργείου Εξωτερικών, όπως εκφράζεται αυτή από τον πρέσβη της κάθε χώρας,
Σαφώς το νομοσχέδιο προβλέπει ότι τη στρατηγική πολιτικής που θα ακολουθήσουν σ? αυτή τη χώρα που βρίσκονται, καθορίζει ο επικεφαλής της πολιτικής μας που είναι ο συγκεκριμένος πρέσβης εκεί. Και σαφώς έχει δικαίωμα ο πρέσβης όταν συναντά προβλήματα στη σχέση του με κάποιο γραφείο Τύπου να αναφέρεται ?και αναφέρεται σήμερα- και να επιλύονται αυτά, σύμφωνα με τις εκθέσεις που κάνει.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Στην κρίση να μετέχει και διπλωματικός.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, γνωρίζετε πολύ καλά ότι αυτό έχει να κάνει με τον υπηρεσιακό κώδικα. Υπάρχουν προβλήματα σ? αυτό τον τομέα. Υπάρχει ένας κώδικας που πρέπει να τηρηθεί.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Η Βουλή ψηφίζει τον κώδικα?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Επομένως, έχουμε μια διαδικασία που έχει λύσει η ίδια η ζωή. Και τι κάνουμε εδώ; Αν η Κυβέρνηση κρίνει αύριο ότι θέλει να πάει τα γραφεία Τύπου εξωτερικού στο Υπουργείο Εξωτερικών αρκεί μόνο μία απλή κίνηση, ένα απλό νομοθέτημα. Αλλά όσο υπάρχουν στο Υπουργείο Τύπου θα λειτουργούν καλά, θα λειτουργούν αναβαθμισμένα, θα υπάρχει αξιοκρατία, θα υπάρχει διαφάνεια και θα ξέρει και ο καθένας τι δουλειά έχει να κάνει και κάτω από ποιον την κάνει και σε ποιον αναφέρεται. 
Δεν μπορεί να υπάρχει χάος στην προσμονή κάποιας αλλαγής, αν αυτή υπάρξει. Γιατί μπορώ πολύ εύκολα να πω ότι αυτή την αλλαγή την οποία επικαλούνται οι συνάδελφοι της Νέας Δημοκρατίας θα μπορούσαν να την είχαν κάνει όταν ήταν κυβέρνηση. Δεν την έκαναν όμως. Όπως πήραν τα γραφεία Τύπου, έτσι τα παρέδωσαν. Το αν ήταν κομματικά τα γραφεία Τύπου ή όχι να το συζητήσουμε. Εγώ δεν έχω κανένα πρόβλημα. 
Σήμερα, από τον τρόπο που γίνεται η οργάνωση και η λειτουργία τους, εμποδίζεται η όποια κομματική παρέμβαση. Διότι αποφασίζονται οι προαγωγές τους και οι μεταθέσεις τους από τα υπηρεσιακά συμβούλια κατά κύριο λόγο. Και νομίζω ότι κανείς δεν μπορει να μιλήσει ειδικά για το Υπουργείο Τύπου όπου έχω και προσωπική άποψη. Υπάρχει διακομματική λειτουργία αυτών των συμβουλίων. Και όποιος θέλει να το ισχυριστεί μετά λόγου γνώσεως, παρακαλώ να το κάνει εδώ.
Εκχωρούμε, λοιπόν, στα υπηρεσιακά συμβούλια αυτό το οποίο ήταν κάποτε ελέω Θεού ή ελέω Υπουργού απόφαση. Και δίνουμε τη δυνατότητα με συγκεκριμένο κανονισμό. Ξέρετε δε πολύ καλά ότι οι κανονισμοί είναι περιοριστικοί της ασυδοσίας. Να δίδεται η δυνατότητα στον υπάλληλο να κάνει τη δουλειά του και να κάνει τη δουλειά του για τη χώρα του και την υπηρεσία του χωρίς να εξετάζει τι θέλει το κόμμα ή τι κάνει το κόμμα.
Θα μπορούσα να διαβάσω εδώ για την αντίληψη που υπήρχε μέχρι πρότινος στα γραφεία Τύπου εξωτερικού, ένα σημείωμα. Ο τότε διευθυντής ονόματι Μ. Δραγούμης το 1993 στέλνει στα γραφεία Τύπου εξωτερικού ένα σημείωμα για να διαβιβάσει το briefing του τότε Κυβερνητικού Εκπροσώπου. Ως εδώ καλά. Προσέξετε όμως τι γράφει στο εισαγωγικό σημείωμα, αντί απλώς να διαβιβάσει το briefing προς ενημέρωση: «Σας φέρνουμε την πρώτη σελίδα του σημερινού briefing του κυρίου γενικού. Παρακαλούμε να διαβάσετε την εισαγωγή του.
Προσέξτε τώρα: «Πρόκειται για εκπληκτικό σε περιεκτικότητα, δωρική λιτότητα και πειστικότητα κείμενο, που συνοψίζει σε τετρακόσιες πενήντα λέξεις την πεμπτουσία της οικονομικής πολιτικής της Ελλάδος. Φυλάξτε αυτό το κείμενο, θα σας χρειαστεί. Διαδώστε το όσο μπορείτε, ιδίως στα ομογενειακά Μέσα Μαζικής Ενημέρωσης Σε συνδυασμό με το «the tractor recovery» θα σας βοηθήσει να εξηγήσετε την αδήριτη ανάγκη να πετύχει η πολιτική της κυβερνήσεως. 24/5/1993». Αν αυτό δεν είναι σκληρή παρέμβαση διευθυντού του Υπουργείου με καθαρά κομματικά κριτήρια, κατασταλτική στα γραφεία Τύπου, τότε απορώ ποια είναι και ποια θα ήταν.
Σήμερα δεν υπάρχουν τέτοια πράγματα. Σήμερα είναι μακριά από μας αυτές οι λογικές. Και επιχειρούμε με τη συγκεκριμένη παρέμβαση που κάνουμε, να απαλλάξουμε αυτούς τους ανθρώπους, οι οποίοι είναι άνθρωποι με προσόντα, είναι άνθρωποι με δυνατότητες, οι οποίοι είναι άνθρωποι με σπουδές, από την υποχρέωση να εκτελούν δίκην αγέλης αυτά τα πράγματα, με διαφάνεια, με υπηρεσιακά συμβούλια, με κανονισμούς, με δικαιώματα παντού και βεβαίως τις υποχρεώσεις που προβλέπονται για τους δημόσιους λειτουργούς.
Δεν έχω κανένα λόγο να αντιδικώ και δεν, θα αντιδικούσα καθόλου αν δεν άκουγα εδώ τα περί κομματικών κριτηρίων και κομματικών παρεμβάσεων. Μακριά από μας αυτές οι λογικές.
(Γέλωτες από την πλευρά της Νέας Δημοκρατίας)
Μακριά από μας αυτές οι λογικές και δε δεχόμαστε μύγα στο σπαθί μας, κύριε Σιούφα. Σας διάβασα λίγο πριν τα κατορθώματά σας, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Θα πάρετε την απάντησή μας.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Θα την πάρω την απάντηση και θα δώσω και απάντηση. Δε φοβάμαι.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το λόγο θα ήθελα, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Σας είδα κύριε Πρόεδρε. Λίγη υπομονή να τελειώσει ο κύριος Υπουργός. Δε θα τον αφήσουμε να μιλήσει; Δεν καταλαβαίνω την στάση των συναδέλφων που συνεχώς διακόπτουν.
Συνεχίστε, κύριε Υπουργέ.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Θέλουμε τα γραφεία Τύπου να λειτουργούν και να λειτουργούν καλά. Και αυτό βγαίνει απ? αυτή την παρέμβαση. Θέλουμε τα γραφεία Τύπου να λειτουργούν με διαφάνεια, αξιοκρατία, αναβαθμισμένο ρόλο, δυνατότητα, σαφείς όρους και κανόνες. Το εξασφαλίζουμε αυτό. Αν από εκεί και πέρα κρίνει η Κυβέρνηση ότι θέλει να τα δώσει στο Υπουργείο Εξωτερικών, είναι πάρα πολύ εύκολο. Έτοιμα θα είναι, φτιαγμένα, λειτουργούντα αποτελεσματικά και για να μπορέσει να το κάνει.
Έκανε μια παρέμβαση, η οποία με ευαισθητοποίησε ιδιαίτερα, ο Πρόεδρος κ. Μητσοτάκης, γύρω από την πιθανή επιβάρυνση του δημόσιου προϋπολογισμού. Στην πραγματικότητα δεν είναι έτσι. Γιατί; Όντως περιλαμβάνεται στην έκθεση του Γενικού Λογιστηρίου μια επιβάρυνση 2.128.000 ευρώ κατ? έτος. Αυτή οφείλεται στην προσαύξηση του επιδόματος αλλοδαπής που θα καταβάλουμε στο προσωπικό που υπηρετεί στα γραφεία Τύπου εξωτερικού. Είναι στην ουσία η αντιμετώπιση των δαπανών στέγασης. Γιατί λέγω ότι στην ουσία δεν υπάρχει αυτή; Γιατί έχουν προσφύγει όλοι στα δικαστήρια και κατ? αναλογία με ό,τι συμβαίνει στο Υπουργείο Εξωτερικών το έχουν πάρει με απόφαση του δικαστηρίου. Απλώς τώρα θεσμοθετείται κάτι που στην ουσία εκ των πραγμάτων γίνεται και το παίρνουν. Και νομίζω ότι είναι υποχρέωση της πολιτείας, όταν υπάρχει μια δικαστική απόφαση -οι οποίες, όπως ξέρετε, θα βγαίνουν αυτές καρμπόν πια από δω και πέρα εφόσον έχουν βγει ήδη σε μεγάλο βαθμό- να παίρνει την ευθύνη και να λέγει ότι κάτι το οποίο εν πάση περιπτώσει κρίνεται δίκαιο, το προσαρμόζουμε και το καθιερώνουμε θεσμικά με αυτή τη νομοθετική παρέμβαση.
ΒΑΣΙΛΗΣ ΚΕΔΙΚΟΓΛΟΥ: Πρόκειται για συμμόρφωση σε απόφαση. Αυτή είναι η αρχή της δημοκρατίας. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Σωστά. Δε διαφωνούμε, κύριε Κεδίκογλου. Απλώς εξηγώ ότι δεν πρόκειται για οικονομική?
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, θα σας παρακαλέσω για κάτι. Αν απαντάτε σε διακοπές δεν μπορεί να ελεγχθεί η συνεδρίαση, διότι όλοι οι συνάδελφοι ακούγοντάς σας θα θέλανε να κάνουν παρεμβάσεις. Παρακαλώ να συνεχίσετε την ομιλία σας σύμφωνα με τον Κανονισμό. Όχι απάντηση σε διακοπές. Και παρακαλώ στο εξής να μην καταγράφεται καμία διακοπή που γίνεται από συναδέλφους. 
ΒΑΣΙΛΗΣ ΚΕΔΙΚΟΓΛΟΥ: ?
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Κεδίκογλου. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, θα περίμενα αυτή την παρατήρηση να την κάνετε στους διακόπτοντες.
ΠΡΟΕΔΡΕΥΩΝ (Κωνσταντίνος Γείτονας): Αναφέρθηκα σχετικά για τους διακόπτοντες. Δεν κάνω σύσταση μόνο σε σας. Αυτό που ζητώ είναι η συζήτηση να γίνεται σύμφωνα με τον Κανονισμό. Συνεχίστε, κύριε Υπουργέ.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Τώρα ορισμένες ειδικές παρατηρήσεις.
Οι δημοσιογράφοι δεν περιορίζονται πουθενά. Έχουν πλήρη δικαιώματα να διεκδικήσουν την παρουσία τους στα γραφεία Τύπου του εξωτερικού. Είναι αυτό που μας κριτικάρει ο κ. Κουβέλης, ο οποίος είπε στην ουσία ότι έπρεπε να είναι μόνο οι ακόλουθοι Τύπου.
ΦΩΤΗΣ ΚΟΥΒΕΛΗΣ: Δεν είπα αυτό.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Κουβέλη, δεν έχω καμία πρόθεση διαστροφής των όσων είπατε. Οι δημοσιογράφοι όμως μπορούν και μπορούν κατά τον καλύτερο τρόπο, έχουν πλήρη δικαιώματα να διεκδικήσουν την παρουσία τους στα γραφεία Τύπου του εξωτερικού.
Βεβαίως από εκεί και πέρα έχουμε καθιερώσει ?καλώς ή κακώς έχει γίνει- την παρουσία των λεγομένων ΠΕ2 δηλαδή των ακολούθων Τύπου. Μας τροφοδοτεί η Σχολή Δημόσιας Διοίκησης κατά ιδιαίτερα αξιοκρατικό τρόπο. Είναι άνθρωποι που έχουν εκπαιδευθεί και έχουν εκπαιδευθεί σωστά για να κάνουν αυτή τη δουλειά. Δεν υπάρχει κανένας άλλος λόγος να παίρνουμε απ? αυτούς τους ανθρώπους. Αυτή τη στιγμή που μιλάμε στο Υπουργείο έχουμε περίπου εκατόν πενήντα αν δεν κάνω λάθος από αυτούς, μέσα από τη Σχολή Δημόσιας Διοίκησης. Και τους έχουμε για να κάνουν αυτή τη δουλειά. Και κάνουν αυτή τη δουλειά. ?ρα το ρυθμίζουμε και το ρυθμίζουμε με έναν ιδιαίτερα σαφή και διαφανή τρόπο. Και νομίζω ότι σ? αυτό δεν χωρεί παζάρι.
Όταν ένας άλλος υπάλληλος προσπάθησε να μπει μέσα από τις διαδικασίες που υπάρχουν βεβαίως κατά νόμο στο Υπουργείο Τύπου και είναι πτυχιούχος, θα κάνει τη δουλειά για την οποία μπήκε. Δεν τον περιορίζει κανείς. Και θα εξελιχθεί σύμφωνα με τα όσα προβλέπονται και σύμφωνα με τα προσόντα του. Η δουλειά την οποία έχει να κάνει, έχει να κάνει με τις οικονομικές υπηρεσίες, με τις υπηρεσίες εποπτείας και τις άλλες υπηρεσίες του Υπουργείου Τύπου. Μπορεί να διεκδικήσει ακόμη την παρουσία του στις προβλεπόμενες διοικητικές θέσεις που υπάρχουν, στα γραφεία Τύπου εξωτερικού. Δεν καταλαβαίνω γιατί θα πρέπει να θέλει κάτι άλλο. 
Λοιπόν, σε κάποια σημεία δεν μπορεί να τα έχουμε με όλους καλά. Και θα πρέπει να αναγνωρίσουμε ότι κάποιοι άνθρωποι που έχουν εκπαιδευθεί και έχουν προετοιμαστεί για να κάνουν αυτή τη δουλειά, θα πρέπει να αφεθούν και να έχουν το δικαίωμα να την κάνουν κατά τον καλύτερο τρόπο. 
Και τέλος, δεν καταλαβαίνω ορισμένες φωτογραφικές προτάσεις. Γιατί δηλαδή η Σόφια θα πρέπει να γίνει πρώτης τάξεως γραφείο Τύπου και τα διπλανά του Βουκουρεστίου και του Βελιγραδίου δεν πρέπει να γίνουν; Αυτό θυμίζει προσωπική τακτοποίηση. Μου δίνει την εντύπωση ότι πρόκειται για πρόθεση προσωπικής εξυπηρέτησης. Ναι, αλλά δεν λειτουργούμε τώρα στους νόμους με προσωπικές εξυπηρετήσεις. Αν έχω κάνει λάθος να το ακούσω. Αλλά να ακούσω και την αιτιολογία γιατί η Σόφια και όχι το Βουκουρέστι ή το Βελιγράδι. 
(Θόρυβος στην Αίθουσα)
ΒΑΣΙΛΗΣ ΚΕΔΙΚΟΓΛΟΥ: ?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Επειδή κύριε Παπαληγούρα έχουμε όλοι μυαλό και καταλαβαίνουμε τι σημαίνει προσπάθεια προσωπικής εξυπηρέτησης θα σας παρακαλούσα πολύ τέτοιες προτάσεις να μην ακούγονται, τουλάχιστον για να μην υποτιμούν τη νοημοσύνη μας. 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: ?
(Θόρυβος στην Αίθουσα-κωδωνοκρουσίες)
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κλείνω. 
Είναι μια μεγάλη προσπάθεια αναβάθμισης κανονισμού, ρύθμισης, διαφάνειας, αξιοκρατίας. Και αυτή επιτυγχάνεται με αυτό το νομοσχέδιο. Αν κάποιος το αμφισβητήσει, θα παρακαλούσα πολύ να δεχθεί και το διάλογο επί της ουσίας. Φιλοδοξούμε να τον πείσουμε γι? αυτό, γιατί έχουμε τα επιχειρήματα να το κάνουμε. Αν από εκεί και πέρα εκτιμήσει η Κυβέρνηση ότι τα έτοιμα, φτιαγμένα, λειτουργούντα πλήρως και αναβαθμισμένα γραφεία, πρέπει να τα υπαγάγεις σε κάποιο άλλο Υπουργείο είναι πάρα πολύ εύκολο και δεν πρόκειται εμείς να έχουμε αντίρρηση σ? αυτό. Εκείνο όμως που σαφώς δεν θα αφήσουμε είναι να υπάρχει χάος, ασυδοσία και η λογική των προσωπικών εξυπηρετήσεων. Και αυτό τελειώνει με αυτή εδώ την παρέμβαση. 
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, θα δώσω το λόγο στον κ. Μητσοτάκη και μετά σε σας. 
Ορίστε, κύριε Πρόεδρε, έχετε το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δύο λεπτά, δεν θέλω παραπάνω κύριε Πρόεδρε.
Κύριε Πρόεδρε, ο κύριος Υπουργός, φαίνεται δεν έμαθε ακόμη ότι η οικονομική πολιτική είναι και αυτή εθνική πολιτική. Ο ακόλουθος Τύπου έχει χρέος να στηρίξει και την οικονομική πολιτική της κυβέρνησης και όχι να την υπονομεύσει. Ταραχή εν κρανίω πρέπει να έχει ο κύριος Υπουργός για να λέει ότι αυτό αποτελεί κομματική παρέμβαση. Τι θέλετε, ο ακόλουθος Τύπου του Λονδίνου να υπονομεύει την οικονομική πολιτική εκείνης της κυβέρνησης; Όπως σήμερα, έχετε την απαίτηση και δεν θα βγω εγώ να σας πω γιατί να υποστηρίζουν την οικονομική πολιτική της Κυβέρνησης όλοι οι ακόλουθοι Τύπου, το ίδιο έκαναν, όφειλαν να πράττουν και την εποχή που κυβέρνηση ήταν η Νέα Δημοκρατία. Πρώτον αυτό, για να καταλάβετε επιτέλους ορισμένες απλές αλήθειες και να μην παρασύρεστε από το Press Room. Γιατί εδώ δεν είναι Press Room.
Και το δεύτερο που θέλω να σας πω είναι όταν εσείς ορίζετε όλα τα γραφεία και τα κατατάσετε, πρώτης, δευτέρας και τρίτης κατηγορίας, είναι καλά! Εσείς δεν ασκείτε κομματικές παρεμβάσεις, εσείς προς Θεού, άπαγε της βλασφημίας, δεν κομματίζεστε!
Δηλαδή, η Βουλή δεν έχει δικαίωμα να σας πει ότι εδώ κάνετε λάθος και ότι πρέπει να αλλάξετε το ένα γραφείο και να το βάλετε σε άλλη κατηγορία; Η οίηση της Κυβέρνησης παίρνει ανησυχητικές διαστάσεις, κύριε Πρόεδρε και αυτό δείχνει πως πρέπει να φύγει το ταχύτερο.
(Χειροκροτήματα από την πτέρυγα της Νέας Δημοκρατίας)
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Υπουργέ, έχετε το λόγο. Ο κ. Υπουργός έχει το λόγο, όποτε το ζητήσει, κατά το Σύνταγμα. Το λέω για σας, κύριοι συνάδελφοι, που βλέπω δυσανασχετείτε.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δε θα συζητήσουμε εδώ τι θα κάνει ο ελληνικός λαός στις εκλογές. Φαντάζομαι ότι ξέρει πάρα πολύ καλά τι θα κάνει, όπως και το κάνει συνήθως. 
Ο τότε διευθυντής κ. Δραγούμης μιλάει για περιεκτικότητα, δωρική λιτότητα και πειστικότητα κειμένου. Θα σας πω τι λέει αυτό το «δωρικής περιεκτικότητας και πειστικότητας κείμενο»: «Ο κ. Παπανδρέου επιδίδεται σε συνειδητή παραπληροφόρηση του ελληνικού λαού». Έτσι ξεκινάει. Αυτό είναι το κείμενο που θα υποχρεωνόταν κατά τον κ. Δραγούμη να στηρίξει το γραφείο Τύπου.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Παυλόπουλε, έχετε το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, καταψηφίζουμε τα άρθρα που αφορούν τα γραφεία Τύπου του εξωτερικού, διότι υπάρχει μια διαφορά και φιλοσοφίας σχετικά με τα ίδια τα γραφεία Τύπου και με τον τρόπο με τον οποίο εποπτεύονται από ένα συγκεκριμένο Υπουργείο αλλά και γιατί αποδεικνύεται, από τα όσα είπε, ιδίως δευτερολογώντας κατά την παρέμβασή του ο κύριος Υπουργός, πώς αντιλαμβάνεται η Κυβέρνηση τα γραφεία Τύπου. Είναι θέμα δομής αλλά και νοοτροπίας.
Ας ξεκινήσουμε από το πρώτο, τη δομή. Από το 1974 και επέκεινα, όταν η Ελλάδα βρήκε το δρόμο της προς τη δημοκρατία ?και όλοι ξέρουμε πόσες προσπάθειες έγιναν από όλους αλλά και σε ποιον κυρίως οφείλεται αυτή η πορεία προς τη δημοκρατία- ουδείς διανοήθηκε σ? αυτόν τον Τόπο να διαμορφώσει Υπουργείο Τύπου, εκτός από έναν, την Κυβέρνηση Ανδρέα Παπανδρέου. Το θέμα είναι «γιατί;». Είναι γνωστό ή δεν είναι ότι τα Υπουργεία Τύπου είναι κατάλοιπα ή τριτοκοσμικών μοντέλων ή δικτατορικών καθεστώτων; Αποδεικνύουν μία νοοτροπία προπαγάνδας. Τι δουλειά έχει ένα Υπουργείο Τύπου σε μία δημοκρατική πολιτεία; Στη δημοκρατική πολιτεία ο Τύπος είναι ελεύθερος. Ο Τύπος δεν ποδηγετείται. Ο Τύπος δεν καθοδηγείται. Στις δημοκρατικές πολιτείες υπάρχουν υπηρεσίες που απλώς επιβλέπουν τη νομιμότητα και μόνο όσον αφορά τη λειτουργία των διαφόρων επιχειρήσεων Τύπου. Γι? αυτό και κανένας στις χώρες αυτές δεν διανοήθηκε να κάνει Υπουργείο Τύπου. Υπήρξε όμως παρακαλώ η Κυβέρνηση Παπανδρέου η οποία έφτιαξε το Υπουργείο Τύπου.
Και θα θυμίσω ?γιατί αναγκάζομαι να το κάνω αφού το θέλει ο κύριος Υπουργός- ποιοι ήταν οι πρώτοι Υπουργοί που πέρασαν, ποιος ήταν ο βίος και η πολιτεία των Υπουργών που πέρασαν από αυτό το Υπουργείο Τύπου, ποια ήταν η δράση τους, τι έκαναν με τα γραφεία Τύπου του εξωτερικού. Μήπως θυμάται ο κύριος Υπουργός ποιοι πέρασαν από εκείνο το Υπουργείο; Μήπως θυμάται αν υπήρξε η χυδαιότερη προπαγάνδα που πέρασε ποτέ, οι μεγαλύτερες ύβρεις που εκτοξεύθηκαν εναντίον οιωνδήποτε πολιτικών αντιπάλων μέσα από το Υπουργείο αυτό και μέσα από το Press Room;
ΚΟΣΜΑΣ ΣΦΥΡΙΟΥ:?
ΠΡΟΕΔΡΕΥΩΝ (Κωνσταντίνος Γείτονας): Μην εξανίστασθε, κύριε συνάδελφε. Τι να κάνω. Είναι συζήτηση επί των άρθρων. Κατά την άποψη φαίνεται του κ. Παυλόπουλου, μπορούμε να μιλάμε επί παντός επιστητού?
Συνεχίστε, κύριε Παυλόπουλε επί των άρθρων παρακαλώ.
ΠΡΟΚΟΠΗΣ ΠΑΥΛΟΠΟΥΛΟΣ: Να το πείτε στον κύριο Υπουργό και στους κυρίους συναδέλφους.
ΠΡΟΕΔΡΕΥΩΝ (Κωνσταντίνος Γείτονας): Εγώ πιστεύω ότι διευθύνω αντικειμενικά τη διαδικασία, κύριε Παυλόπουλε, και αφήστε τις παρατηρήσεις προς το Προεδρείο. Είμαι υποχρεωμένος να παρακολουθώ και τις αντιδράσεις στην Αίθουσα.
ΠΡΟΚΟΠΗΣ ΠΑΥΛΟΠΟΥΛΟΣ: Αν υπάρχει Υπουργείο Τύπου, αυτό είναι γιατί το θέλησε η Κυβέρνηση Παπανδρέου και το διατήρησαν οι Κυβερνήσεις του ΠΑΣΟΚ. Και το θέλησαν για συγκεκριμένους λόγους ποδηγέτησης πολλές φορές της ενημέρωσης σ? αυτόν τον τόπο. Το ξέρουμε πολύ καλά. 
(Θόρυβος στην Αίθουσα)
Αν, κύριε Πρόεδρε, δεν μπορούμε να συνεχίσουμε τη συζήτηση, να το πείτε.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Παυλόπουλε, διακοπές είχαμε και προηγουμένως και αναγκάστηκα να πω να μην γράφονται στα Πρακτικά. Θα το επαναλάβω. Να μη γράφεται καμία διακοπή στα Πρακτικά.
ΠΡΟΚΟΠΗΣ ΠΑΥΛΟΠΟΥΛΟΣ: Το ξαναλέω και θα εμμένω σε αυτό. Το Υπουργείο Τύπου διαμορφώθηκε για συγκεκριμένους λόγους και οι άνθρωποι που το υπηρέτησαν είχαν συγκεκριμένη νοοτροπία. Και τα γραφεία Τύπου που διαμορφώθηκαν τότε είχαν συγκεκριμένη νοοτροπία. 
Και ξανατονίζω για πολλοστή φορά το εξής: Όταν βρέθηκα ως Υπουργός Τύπου με Γενικό Γραμματέα τον τότε Πρόεδρο της ΕΣΗΕΑ Μίμη Γκλαβά μέσα σε εκείνο το Υπουργείο, ξέρουμε εμείς τι είχαμε βρει για το ποιοι υπηρετούσαν στα γραφεία Τύπου του εξωτερικού. Ο κ. Γκλαβάς μπορεί να μαρτυρήσει ποιοι ήταν, ποιοι είχαν σταλεί. ?νθρωποι που δεν γνώριζαν ούτε μία ξένη γλώσσα και, κυρίως, τη γλώσσα της χώρας στην οποία είχαν πάει. Βόλεμα υμετέρων ήταν. Γι? αυτό και έγινε πλήρης αλλαγή διακομματική επί Οικουμενικής Κυβερνήσεως Ζολώτα. Για να θυμηθούμε λίγο το παρελθόν αφού το θέλουν έτσι. 
Τονίζω, λοιπόν, ότι και μόνο το γεγονός πως αυτή τη στιγμή υπάρχουν τα γραφεία Τύπου στο Υπουργείο Τύπου, είναι μία θεσμική ανωμαλία η οποία δείχνει ότι αυτά τα γραφεία Τύπου δεν μπορούν να επιτελέσουν την αποστολή τους. 
Ποια είναι η λειτουργία ενός γραφείου Τύπου του εξωτερικού; Η λειτουργία του γραφείου Τύπου του εξωτερικού είναι να υπηρετεί τα συμφέροντα του Τόπου σε επίπεδο ενημέρωσης, σε μια εποχή μάλιστα που η ενημέρωση έχει τεράστια σημασία και όταν έχουμε και πολύ μεγάλες δυνατότητες επικοινωνίας, όταν υπάρχει το INTERNET, όταν ο κυβερνών χώρος επιτρέπει ακόμα και σε μικρότερες χώρες από πλευράς δυνατότητας, όπως είναι η Ελλάδα, να έχουν ίδιες δυνατότητες με άλλες χώρες. Διότι αυτό είναι το μεγάλο επίτευγμα της τεχνολογίας. Δεν είναι πλέον η ενημέρωση ούτε η είδηση προνόμιο κανενός. Μπορεί να είναι οιουδήποτε ξέρει να τη χρησιμοποιεί, αρκεί να τη χρησιμοποιεί στο σύνολό της, με ευσυνειδησία και όχι για κομματικούς λόγους. 
Ακριβώς επειδή η ενημέρωση αυτό το στόχο και το σκοπό εξυπηρετεί, γι? αυτό το λόγο θα έπρεπε η ενημέρωση των γραφείων Τύπου του εξωτερικού να συμβαδίζει με την εξωτερική μας πολιτική. Γιατί όπως είναι οι υπηρεσίες του Υπουργείου Εξωτερικών που υπηρετούν την Ελλάδα στο εξωτερικό, που την εκπροσωπούν, που την προβάλλουν, έτσι θα έπρεπε να είναι και τα γραφεία Τύπου του εξωτερικού. 
Είναι τυχαίο άλλωστε ότι αναγκάστηκε η Κυβέρνηση να ομολογήσει κάτι το οποίο είναι ορθό, ότι και τα θέματα των εμπορικών ακολούθων για τα οικονομικά συμφέροντα της Ελλάδας πρέπει να ενταχθούν στο Υπουργείο Εξωτερικών; ?σχετα αν ?το τονίζω για να μην υπάρχει παρεξήγηση- οι καριέρες πρέπει να είναι διαφορετικές. ?λλη η καριέρα του διπλωμάτη και του Διπλωματικού Σώματος που πρέπει να μείνει εκεί που πρέπει να μείνει, γιατί είναι άλλη η αποστολή, άλλη η καριέρα την οποία ακολουθούν, άλλη η σταδιοδρομία και η ιεραρχία των εμπορικών ακολούθων και άλλη η σταδιοδρομία όλων εκείνων οι οποίοι παραδείγματος χάρη θα υπηρετούσαν στα γραφεία Τύπου του εξωτερικού. Αλλά τα γραφεία Τύπου του εξωτερικού σε μια οργανωμένη πολιτεία η οποία κήδεται της εξωτερικής της εικόνας, θα έπρεπε να υπάγονται στο Υπουργείο Εξωτερικών. 
Σήμερα τι συμβαίνει; Ναι, μεν συνεργάζονται με το Υπουργείο Εξωτερικών, αλλά τους επιλέγει το Υπουργείο Τύπου -ένα Υπουργείο που δεν έπρεπε να υπάρχει σε μία διοικητικώς προηγμένη χώρα- και παίρνουν εντολές και βεβαίως, αν θέλετε, παίρνουν γενικότερα οδηγίες σε ό,τι αφορά τον τρόπο δράσης, από εδώ. Πως είναι δυνατόν να λειτουργήσει ορθολογικά ένα τέτοιο σχήμα; Πως μπορεί πραγματικά να αξιολογηθεί ένας υπάλληλος ο οποίος κάνει τη δουλειά του στο εξωτερικό από το Υπουργείο Τύπου, αλλά με κριτήρια τα οποία θα έπρεπε να υπηρετεί με βάση εκείνα τα οποία το ίδιο το Υπουργείο Εξωτερικών θέλει; 
Λέω, λοιπόν, ξανά ότι είναι μη ορθολογικό αυτό το σχήμα. Και είναι μη ορθολογικό διότι και εκείνοι οι οποίοι υπηρετούν στα γραφεία Τύπου του εξωτερικού επιλέγονται, δρουν και κρίνονται από άλλους φορείς και όχι από τους φυσικούς φορείς της προβολής των ελληνικών συμφερόντων στο εξωτερικό. Γι? αυτό, λοιπόν, θεωρούμε ότι ολόκληρο αυτό το σχήμα είναι μη ορθολογικό. 
Λέμε, λοιπόν, ότι τα γραφεία Τύπου του εξωτερικού όπως είναι σήμερα από πλευράς δομής, δεν μπορούν να υπηρετήσουν καλά τα συμφέροντα του Τόπου. 
Και να ξεκαθαρίσουμε τα πράγματα. Το Υπουργείο Τύπου πρέπει να καταργηθεί. Και σε εμάς υπήρξε και είναι δέσμευση προγραμματική κυβερνητική από το 1996. Και έχουμε πει ότι πρέπει να καταργηθεί. Και θα καταργηθεί γιατί δεν υπηρετεί το Υπουργείο Τύπου αυτή τη στιγμή πραγματικές, υπαρκτές ανάγκες. Ιδίως μάλιστα από την ημέρα που έχει διαμορφωθεί το Εθνικό Συμβούλιο Ραδιοτηλεόρασης, ανεξάρτητη διοικητική αρχή η οποία εποπτεύει, κατά το Σύνταγμα, τα Μέσα Μαζικής Ενημέρωσης Ηλεκτρονικού Τύπου, δεν υπάρχει λόγος να υπάρχει Υπουργείο Τύπου. Διότι σε ό,τι αφορά το γραφείο Τύπου τέτοια εποπτεία και ποδηγέτηση δεν νοείται. Διότι ο γραπτός Τύπος είναι ελεύθερος και δεν δέχεται κανενός είδους παρέμβαση προληπτική, κατασταλτική. 
?ρα, λοιπόν, δεν υπάρχει λόγος για το Υπουργείο αυτό. Γι? αυτό το Υπουργείο αυτό ήταν μία μεγάλη ευκαιρία να καταργηθεί και τα γραφεία Τύπου να πάνε στο φυσικό τους φορέα που είναι το Υπουργείο Εξωτερικών. Και κάποια στιγμή πρέπει να γίνει. 
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, αυτό είναι μια σημαντική θέση άσχετα αν συμφωνεί ή διαφωνεί κανείς. 
ΠΡΟΚΟΠΗΣ ΠΑΥΛΟΠΟΥΛΟΣ: Όταν, όμως, αυτή τη στιγμή ψηφίζουμε τέτοιου είδους διατάξεις, παγιώνουμε καταστάσεις για το μέλλον. Και η παγίωση των καταστάσεων αυτών σημαίνει ότι η Κυβέρνηση θέλει να εμμένει σε αυτά τα πράγματα. 
Πώς είναι δυνατόν να μας λέει ο κύριος Υπουργός ότι είναι γενικότερο θέμα αντιμετώπισης το ζήτημα της κατάργησης του Υπουργείου Τύπου για το μέλλον, όταν αυτήν τη στιγμή έρχεται και τα γραφεία Τύπου τα αναδιοργανώνει σε ένα Υπουργείο που υποτίθεται ότι αύριο η Κυβέρνηση ?πότε αύριο, η Κυβέρνηση εκμετρά το ζην σε λίγο καιρό- θα μπορούσε να καταργήσει το Υπουργείο Τύπου. 
Προφασίζεσθε προφάσεις εν αμαρτίαις. Γι΄ αυτόν το λόγο εμείς ορθώς καταδικάζουμε αυτού του είδους τις διατάξεις, οι οποίες δεν οδηγούν πουθενά, πέραν του ότι υπάρχουν και άλλες δυσλειτουργίες μέσα στο ίδιο το νομοσχέδιο. Τόνισε ο κ. Παπαληγούρας προηγουμένως ορισμένες απ? αυτές. Παραδείγματος χάρη, τόνισε την αδικία, την αντισυνταγματικότητα και την ανισότητα που δημιουργείται από το γεγονός ?
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Νομίζω ότι έχω δεκαπέντε λεπτά, κύριε Πρόεδρε, ή κάνω λάθος;
ΠΡΟΕΔΡΕΥΩΝ (Κωνσταντίνος Γείτονας): Όχι, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Θα μου δώσετε δύο λεπτά παραπάνω για τις διακοπές μου τότε.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Παυλόπουλε, συνεχίστε. Δεν θα μαλώσουμε για το χρόνο τώρα. 
ΠΡΟΚΟΠΗΣ ΠΑΥΛΟΠΟΥΛΟΣ: Απλώς το διευκρινίζω από τώρα.
Λέω λοιπόν ότι, παραδείγματος χάρη, ακόλουθοι και σύμβουλοι επικοινωνίας μπορεί να είναι μόνο οι υπάλληλοι ΠΕ2 ή εκείνοι που προέρχονται από την Εθνική Σχολή Δημόσιας Διοίκησης. Τιμούμε τη Σχολή Δημόσιας Διοίκησης -και δική μας σκέψη ήταν η δημιουργία της από την αρχή- αλλά όταν έχετε και διοικητικούς υπαλλήλους που έχουν τα ίδια προσόντα ή και περισσότερα προσόντα και αποκλείονται, τότε από κει και πέρα μπορεί να υπάρξει πρόβλημα αντισυνταγματικότητας. Το τονίζω: όχι όταν έχουν μειωμένα, αλλά όταν έχουν περισσότερα προσόντα από άλλους. Τότε και μόνο. Αυτό θα πρέπει να το δει κανείς.
Τέλος, έρχομαι σ? ένα ζήτημα -ακούστηκε προηγουμένως από τον κύριο Υπουργό, απάντησε ο κ. Μητσοτάκης- σχετικά με τον τρόπο με τον οποίο τα ελληνικά συμφέροντα εκπροσωπούνται στο εξωτερικό. Τα γραφεία Τύπου είναι για να προβάλουν το έργο των κυβερνήσεων. Εμείς εδώ στην Ελλάδα, στο εσωτερικό της Χώρας, έχουμε κάθε δικαίωμα, στη Βουλή ή εκτός Βουλής, να αντιπαρατιθέμεθα σε ό,τι αφορά την πολιτική μας. Είναι πραγματικά ο κανόνας της δημοκρατίας να έχουμε αυτές τις αντιπαραθέσεις. Αλλά από κει και πέρα, τα γραφεία Τύπου οφείλουν να στηρίζουν την Κυβέρνηση στο εξωτερικό. Και η Νέα Δημοκρατία ουδέποτε διανοήθηκε να πάρει έστω και ένα χαρτί οποιουδήποτε γραφείου Τύπου του εξωτερικού, το οποίο προωθούσε τα ελληνικά συμφέροντα, για να το κάνει το θέμα αυτό σημαία εναντίον των ελληνικών συμφερόντων. Αν ο κύριος Υπουργός αντιλαμβάνεται διαφορετικά τα γραφεία Τύπου, τότε απλά δεν έχει καταλάβει το ρόλο των γραφείων μέσα στο ίδιο του το Υπουργείο.
Και τέλος, τι να πω, κύριε Υπουργέ; Ειλικρινά εκπλήσσομαι να μιλάτε εσείς για θέματα αξιοκρατίας και για το γεγονός ότι όλοι επιλέγονται με μεθόδους που είναι αδιάβλητες και σέβονται τα προσόντα και τα κριτήρια του καθενός. Είσαστε μία Κυβέρνηση, η οποία δεν έχει αφήσει τίποτε όρθιο σε ό,τι αφορά τα θέματα που σχετίζονται με την ιεραρχία της Δημόσιας Διοίκησης. 
Πρώτα-πρώτα, είστε η Κυβέρνηση που κολόβωσε όλη την ελληνική Δημόσια Διοίκηση το 1982. Ακόμα ?το έχω πει πολλές φορές και το επαναλαμβάνω- δεν υπάρχει διευθυντής και γενικός διευθυντής σήμερα σε Υπουργείο που να μην πρόσκειται στο ΠΑΣΟΚ. Κι έχετε φτάσει στο σημείο να κάνετε βουτιές ολόκληρες μέσα στην ιεραρχία?
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, ολοκληρώστε.
ΠΡΟΚΟΠΗΣ ΠΑΥΛΟΠΟΥΛΟΣ: Δεν σεβαστήκατε ούτε τη δικαιοσύνη. Παρακάμψατε στη δικαιοσύνη ακόμα και πρόσωπα, ανθρώπους οι οποίοι είχαν προσόντα, μόνο και μόνο για να φτάσετε σε αρεστούς, τους οποίους θέλατε να αναδείξετε. 
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, δεν έχετε άλλο χρόνο.
ΠΡΟΚΟΠΗΣ ΠΑΥΛΟΠΟΥΛΟΣ: Δεν σεβαστήκατε τομείς που ουδείς διανοήθηκε να τους πειράξει τόσα χρόνια. Σας ξαναλέω ότι επί των ημερών σας ο κομματικός νεποτισμός έχει πάρει διαστάσεις μάστιγας και είστε οι τελευταίοι που μπορείτε να ομιλείτε για αξιοκρατία από τη στιγμή κατά την οποία ?
ΠΡΟΕΔΡΕΥΩΝ (Κωνσταντίνος Γείτονας): Δεν έχετε άλλο χρόνο, κύριε Παυλόπουλε. Μην με αναγκάσετε να κλείσω το μικρόφωνο. Παρακαλώ, ολοκληρώστε.
ΠΡΟΚΟΠΗΣ ΠΑΥΛΟΠΟΥΛΟΣ: Θα απαντήσω στη δευτερολογία μου, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Καλώς. 
Κύριοι συνάδελφοι, θα ήθελα να κάνω κάποιες ανακοινώσεις στο Σώμα.
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Γεωργίας «Κύρωση της Διεθνούς Συνθήκης σχετικά με τους φυτογενετικούς πόρους για τη διατροφή και τη γεωργία».
Επίσης έχω την τιμή να σας ανακοινώσω ότι ο συνάδελφος Βουλευτής Α΄ Αθηνών κ. Στέφανος Μάνος ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Συνεπώς η Βουλή ενέκρινε τη ζητηθείσα άδεια.
Κύριοι συνάδελφοι, εισερχόμαστε στο στάδιο των δευτερολογιών. Από τους εισηγητές το λόγο έχει ζητήσει ο κ. Παπαληγούρας.
Ορίστε, κύριε Παπαληγούρα, έχετε το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, μόνο μία φράση θα ήθελα να πω. Νομίζω ότι είναι τουλάχιστο θρασύ από πλευράς του Υπουργού να μιλά για φωτογραφική τάχα διάταξη, και να αρνείται την πρόταση της Νέας Δημοκρατίας για αναβάθμιση κάποιων γραφείων που κατατάσσονται στη δεύτερη κατηγορία, ενώ κατά την άποψή μας έπρεπε να κατατάσσονται στην πρώτη. Μόνο κριτήριο είναι εάν είναι όμορες ή όχι οι πρωτεύουσες αυτές. Ενδεικτικά ανέφερα τα Τίρανα ή τη Σόφια. Πρόδηλα όμορες χώρες είναι άλλες δύο.
Επίσης αδυνατώ να καταλάβω γιατί δεν απαντά στο ότι η Κωνσταντινούπολη είναι πρόδηλο ότι θα έπρεπε να έχει ένα γραφείο πρώτης τάξεως. 
Όχι φωτογραφικές διατάξεις σε μας, κύριε Υπουργέ. Επιστρέφεται η μομφή!
ΒΑΣΙΛΗΣ ΚΕΔΙΚΟΓΛΟΥ: Κύριε Παπαληγούρα, έπρεπε να πείτε κατηγορίες χωρών.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Είπα γειτονικές, κύριε Κεδίκογλου, όμορες.
ΒΑΣΙΛΗΣ ΚΕΔΙΚΟΓΛΟΥ: Να πείτε όλες οι γειτονικές. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Παπαγεωργίου έχει το λόγο.
ΓΕΩΡΓΙΟΣ ΠΑΠΑΓΕΩΡΓΙΟΥ: Κύριε Πρόεδρε, πιστεύω ότι είναι το λιγότερο ασέβεια σε αυτήν την Αίθουσα, ενώ η συζήτηση αυτού του νομοσχεδίου έχει κυλήσει επί μακρόν, να ακούγεται για πρώτη φορά σήμερα ότι ο Ανδρέας Παπανδρέου διατηρούσε αυτό το Υπουργείο για να επιχειρεί προπαγάνδα, η οποία δεν προσδιορίζεται. Πρόκειται για λόγια αόριστα. Επιπλέον, αναφέρονται Υπουργοί των κυβερνήσεων του Ανδρέα Παπανδρέου χωρίς να κατονομάζονται, και οι οποίοι πιστεύω ότι υπηρέτησαν τη χώρα. 
Εάν η Νέα Δημοκρατία έχει αντίρρηση γι? αυτό το Υπουργείο, όχι μονάχα διερωτάται κανείς γιατί το διατήρησε, αλλά και αν αντιλαμβάνεται ότι έπρεπε να υπηρετεί μια αντίληψη εθνική στην προώθηση των συμφερόντων αυτής της χώρας στο εξωτερικό, τότε γιατί σύμφωνα με το έγγραφο που διάβασε ο κύριος Υπουργός Τύπου βρέθηκε υπάλληλος του Υπουργείου να προωθεί διασπασμένη την αντίληψη για την εθνική οικονομία της χώρας στο εξωτερικό και να παριστάνει ότι ο Ανδρέας Παπανδρέου, δηλαδή το μισό του ελληνικού λαού, δεν υπηρετούσε τα εθνικά συμφέροντα, αλλά υπονόμευε την εθνική οικονομία;
Νομίζω, λοιπόν, ότι αυτά τα λόγια δεν θα πρέπει να ακούγονται σ? αυτήν την Αίθουσα, ιδιαίτερα όταν αναφέρονται στον Ανδρέα Παπανδρέου, που είναι εκείνος που εκδημοκράτησε τη χώρα και την απήλλαξε από όλα τα φασιστικά κατάλοιπα, για να μπορούμε όλοι μέσα και έξω από αυτήν την Αίθουσα να μιλούμε. 
Θέλω τώρα να μιλήσω για το νομοσχέδιο. Ακούγεται παρωχημένο, ακούγεται κατά την ταπεινή μου άποψη υποκριτικό να λέμε σήμερα ότι εμείς θέλουμε με αυτό το νομοσχέδιο για να βολέψουμε ?συγχωρέστε με για τη φράση- τους υμετέρους και αυτό να ακούγεται από τον Κοινοβουλευτικό Εκπρόσωπο της Αξιωματικής Αντιπολίτευσης, όταν πυλώνας, όταν ακρογωνιαίος λίθος στη στελέχωση αυτών των υπηρεσιών του Υπουργείου Τύπου στο εξωτερικό είναι οι απόφοιτοι του Τμήματος Ακολούθων Επικοινωνίας της Εθνικής Σχολής Δημόσιας Διοίκησης, δηλαδή εξειδικευμένα στελέχη, τα οποία εκπαιδεύονται γι? αυτόν το ρόλο, τα οποία εκπαιδεύονται να προωθήσουν την ενιαία φωνή της Ελλάδος στο εξωτερικό και κυρίως όταν στις εξετάσεις τους κανείς πια δεν τους ζητά πιστοποιητικό φρονημάτων. Δίνουν εξετάσεις και εισέρχονται αντικειμενικά στη σχολή με τα προσόντα τους. 
Νομίζω, λοιπόν, ότι δεν μπορούν να μας κατηγορούν ότι θέλουμε να βολέψουμε υμετέρους.
Τέλος, όσον αφορά στην κατάργηση του Υπουργείου Τύπου, νομίζω ότι ανέκαθεν υπήρχε κάποια αντίστοιχη υπηρεσία, η οποία νομίζω ότι ήταν ή Γραμματεία Τύπου ή Υφυπουργείου Τύπου. Πάντα πρέπει να υπάρχει κάποιος, είτε είναι Υπουργός είτε είναι ένας εκπρόσωπος της Κυβέρνησης, για να απαντά στις ερωτήσεις και να διαφωτίζει για το κυβερνητικό έργο. 
Εάν η Νέα Δημοκρατία καυχάται ότι θα το καταργήσει, έχει πίσω της το δεδομένο ότι όχι μόνο δεν το κατήργησε, αλλά μάλλον ο Κοινοβουλευτικός Εκπρόσωπος όταν το υπηρετούσε προπαγάνδιζε ανάλογα τα συμφέροντα της Νέας Δημοκρατίας. 
ΠΡΟΚΟΠΗΣ ΠΑΥΛΟΠΟΥΛΟΣ: Πότε έγινε το Υπουργείο Τύπου, θυμάστε;
ΓΕΩΡΓΙΟΣ ΠΑΠΑΓΕΩΡΓΙΟΥ: Μπορεί να είμαι πολύ νεότερος Βουλευτής, αλλά ούτε διδάσκομαι από εσάς ούτε κανείς άλλος διδάσκεται. 
ΠΡΟΚΟΠΗΣ ΠΑΥΛΟΠΟΥΛΟΣ: Βουλευτής που δεν ξέρει πότε έγινε το Υπουργείο Τύπου! 
ΠΡΟΕΔΡΕΥΩΝ (Κωνσταντίνος Γείτονας): Να μην γράφονται οι διακοπές του κ. Παυλόπουλου στα Πρακτικά.
ΓΕΩΡΓΙΟΣ ΠΑΠΑΓΕΩΡΓΙΟΥ: Νομίζω ότι μονίμως αποπροσανατολίζετε τον ελληνικό λαό, μιλώντας σχεδόν με ένα παραλήρημα σ? αυτήν την Αίθουσα. 
ΠΡΟΚΟΠΗΣ ΠΑΥΛΟΠΟΥΛΟΣ: ?
ΓΕΩΡΓΙΟΣ ΠΑΠΑΓΕΩΡΓΙΟΥ: Ξέρω πολύ καλά και μη διεκδικείται το αλάθητο! 
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Η κ. Κανέλλη έχει το λόγο.
ΛΙΑΝΑ ΚΑΝΕΛΛΗ: Κύριε Πρόεδρε, ελπίζω?
ΠΡΟΚΟΠΗΣ ΠΑΥΛΟΠΟΥΛΟΣ: ?
ΛΙΑΝΑ ΚΑΝΕΛΛΗ: Κύριε Παυλόπουλε, σας παρακαλώ εγώ προσωπικά!
ΠΡΟΕΔΡΕΥΩΝ (Κωνσταντίνος Γείτονας): Δεν καταλαβαίνω σήμερα τους συναδέλφους ακόμα και τους Κοινοβουλευτικούς Εκπροσώπους. Είναι δυνατόν με συνεχείς διακοπές να γίνει συνεδρίαση και εποικοδομητική συζήτηση στη Βουλή; Είναι κατάσταση αυτή; Φέρνετε τον Προεδρεύοντα σε δύσκολη θέση, όταν λέει κάθε φορά να μη γράφονται οι διακοπές στα Πρακτικά.
Συνεχίστε, κυρία Κανέλλη.
ΛΙΑΝΑ ΚΑΝΕΛΛΗ: Λυπάμαι ειλικρινά για την εκτροπή της συζήτησης σε μικροπολιτική. Είναι πάρα πολύ σημαντικό το νομοσχέδιο. Είναι σημαντικό από πολιτικής πλευράς.
Πρώτον, και στην επιτροπή ?γιατί δεν ακούστηκαν κάποια πράγματα από τη Νέα Δημοκρατία και θα είμαι πάρα πολύ αυστηρή εδώ- το Κομμουνιστικό Κόμμα έθεσε θέμα κατάργησης της αντίληψης να υπάρχει Υπουργείο Τύπου. Αλλά το Κομμουνιστικό Κόμμα έχει και την αντίληψη ότι δεν πρέπει να υπάρχει σε αυτήν τη χώρα Υπουργείο Δημόσιας Τάξης. Γιατί και αυτό δεν υπάρχει σε οργανωμένες δημοκρατικές κοινωνίες. Είναι υπηρεσία ασφάλειας, δεν είναι Υπουργείο. Σε ποια δημοκρατική χώρα θα βρείτε Υπουργείο Δημόσιας Τάξης; Επομένως λοιπόν είναι ουσιαστικότερο το ζήτημα. 
Όμως, κύριε Υπουργέ, και εσείς βάλατε το δαχτυλάκι σας, γιατί κάνατε και ένα λάθος γλωσσικό. Διορθώστε το στα Πρακτικά. Λέτε: «Συνήθως ο ελληνικός λαός, όταν ψηφίζει, αποφασίζει». Τι πάει να πει «συνήθως»; Πάντα αποφασίζει. Αλλάξτε το «συνήθως», γιατί αν αύριο το πρωί ο ελληνικός λαός αποφασίσει ΚΚΕ, δεν θα πείτε εσείς ότι είναι εκτροπή από το συνήθως να εναλλάσσονται τα δύο μεγάλα κόμματα στην εξουσία. Ένα το κρατούμενο.
Δεύτερον, δεν μπορείτε να κατηγορείτε εσείς τη Νέα Δημοκρατία για πρακτικές που εφαρμόζετε ομού, διότι είστε δυάδα ομοούσιος και αδιαχώρητος και όχι τριάδα. Και ελπίζω να μη γίνετε. Θα σας το εξηγήσω και θα αναγκαστώ να υπερασπιστώ εγώ τη μνήμη του Ανδρέα Παπανδρέου και δεν είναι η πρώτη φορά που το κάνω. Το έχω κάνει και δημόσια. Το 1988, όταν εξευτελιζόταν ο Πρωθυπουργός της χώρας στο εξωτερικό, δεν τον έσωσε κανένα γραφείο Τύπου. Κανένα. Και δεν ήταν κυβέρνηση η Νέα Δημοκρατία, η δικιά του ήταν η Κυβέρνηση. Και συνέβη και μετά. Και είναι η ίδια πολιτική αντίληψη, όταν κατέβαινε μεθύστακας ο Γιέλτσιν και τρέκλιζε, τον υποδεχόσασταν με ανοιχτές αγκάλες.
Κάθεστε λοιπόν και μιλάτε τα δύο κόμματα κυριολεκτικά σαν να μοιράζετε σε ξένο αχυρώνα. Και δεν υπολογίζετε όλους τους υπόλοιπους και κυρίως τον ελληνικό λαό που σας βλέπει εδώ μέσα να κονταροχτυπιέστε σε επίπεδο μικροπολιτικής ποιος θα δουλέψει και ποιος δεν θα δουλέψει.
Να σας ρωτήσω λοιπόν και εγώ κάτι; Να το πω εγώ να μου πείτε ότι είναι προσωπικό ρουσφέτι. Γιατί δεν έχετε γραφείο Τύπου στην Κούβα; Είναι ασήμαντη η Κούβα στο διεθνή περίγυρο; Ποιος θα σας ειδοποιήσει για όσα συμβαίνουν στην Κούβα;
Επί του νομοσχεδίου θέλω να είμαι σαφής και απλή. Είστε σε αντίφαση. Όταν παλεύετε με τη Νέα Δημοκρατία στο επίπεδο κοινής πολιτικής ?συγγνώμη που θα σας το πω- εκφεύγετε και οι δύο από τη λογική. Αυτά για τα οποία κατηγορείτε τη Νέα Δημοκρατία, κύριε Υπουργέ μου, τα έχετε στην παράγραφο 6 του άρθρου 4. Λέτε: «Με σκοπό τη δημιουργία θετικής εικόνας της Ελλάδας στο εξωτερικό». Ε, τι θα κάνει το γραφείο Τύπου; Δεν πάει να φωνάζει; 
Αύριο το πρωί δηλαδή τι θα πείτε εσείς; «Έχουμε και μια μειοψηφία που κάνει διαδηλώσεις για τον Κλίντον», λέγατε. Αυτό δεν λέγατε; Τα γραφεία Τύπου λοιπόν τι θα πουν έξω; Ότι η πλειοψηφία του ελληνικού λαού ήθελε τον Κλίντον με ανοιχτές αγκάλες και μια μικρή μειοψηφία διαφωνούσε κατά τη δήλωση των ίδιων των Αμερικανών. Και δεν βγήκε η Κυβέρνηση να υπερασπιστεί ακόμα και εμάς που ήμασταν διαδηλωτές ή διαφωνούσαμε. «Μια δράκα από αναρχικούς, κομμουνιστές» και δεν ξέρω εγώ τι άλλα στοιχεία. Δεν υπερασπιστήκατε το δικαίωμά μας. 
Εδώ λοιπόν έχετε ένα μείζον πολιτικό πρόβλημα, κύριε Πρόεδρε, και θέλει παρακολούθηση. Στην παράγραφο 11 του άρθρου 4 έρχεστε και λέτε αυτό που σας λέω εγώ ότι πρέπει να καταργηθεί και να πάνε στο Υπουργείο Εξωτερικών. Λέτε ότι σε περίπτωση διεκπεραίωσης θέματος που ανήκει στη συντρέχουσα αρμοδιότητα του Υπουργείου Εξωτερικών οι απαιτούμενες ενέργειες εκτελούνται με βάση τις οδηγίες του προϊσταμένου της διπλωματικής αρχής, δηλαδή του πρέσβη. Μισό λεπτό. Ζητήματα εξωτερικής πολιτικής στο γραφείο Τύπου θα εμπίπτουν της εξωτερικής πολιτικής όταν θα είναι συντρέχουσα; Θα παίρνει οδηγίες ως συντρέχουσα πολιτική από τον πρέσβη; 
Μία τελευταία παρατήρηση. Δεν θα μακρυγορήσω, κύριε Πρόεδρε, θα τελειώσω αμέσως. Έχετε εδώ ένα επικίνδυνο πράγμα στο άρθρο 13, παράγραφος 3, μια και θέλετε να μιλάτε για υπεράσπιση εθνικών συμφερόντων. Μοιάζει καταπληκτικό, θα πέσετε σε παγίδα και θα ψάχνεστε: «Στα γραφεία Τύπου και επικοινωνίας είναι δυνατή η άμεση απασχόληση για πρακτική εκπαίδευση σπουδαστών ανωτάτων εκπαιδευτικών ιδρυμάτων ή σχολών δημοσιογραφίας της χώρας της έδρας του γραφείου Τύπου κατά προτίμηση ελληνικής». ?μα δεν είναι ελληνικής καταγωγής; Κατά προτίμηση λέτε. Θα πάρετε έναν Βόσνιο απόφοιτο του Ιδρύματος Κόκκαλη της Έδρας Κόκκαλη στο Χάρβαρντ και θα τον βάλετε να εκπαιδευτεί εκεί. Δεν είπα τυχαία την έδρα αυτή. 
Θέλετε να κάνετε προβολή της χώρας στο εξωτερικό και η Έδρα Καβάφη πεθαίνει, η Έδρα Σεφέρη πεθαίνει στα ξένα πανεπιστήμια. Και παρ? όλα αυτά έχετε ιδρύματα και γραφεία Τύπου να προβάλλουν την εικόνα της χώρας στο εξωτερικό. Προσέξτε το αυτό, γιατί κάτω από αγαθά σεμινάρια κρύβονται πολύ κακές προθέσεις. 
ΠΡΟΕΔΡΕΥΩΝ (Κωνσταντίνος Γείτονας): Η κ. Καλαντζάκου έχει το λόγο. 
ΣΟΦΙΑ ΚΑΛΑΝΤΖΑΚΟΥ: Θα συμφωνήσω με την κ. Κανέλλη για τις έδρες των πανεπιστημίων του εξωτερικού. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, άνοιξε ξανά ο κατάλογος; 
ΠΡΟΕΔΡΕΥΩΝ (Κωνσταντίνος Γείτονας): Είναι προτασσόμενη δευτερολογία κατά τον Κανονισμό. Είμαστε στο στάδιο των δευτερολογιών και δικαιούται η συνάδελφος να ομιλήσει. Το έχει ζητήσει ως προτασσόμενη δευτερολογία. 
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, χρόνος υπάρχει. Δείξτε κατανόηση. 
ΠΡΟΕΔΡΕΥΩΝ (Κωνσταντίνος Γείτονας): Παρακαλώ.
Ορίστε, κυρία Καλαντζάκου.
ΣΟΦΙΑ ΚΑΛΑΝΤΖΑΚΟΥ: Ευτυχώς ψηφίζουμε νόμους για νέες τεχνολογίες και νέες αντιλήψεις και δεν μπορούμε να πούμε μισή κουβέντα! Για να μη σας στείλω τις απόψεις μου με e-mail, να πω τα εξής:
Δεν θα επαναλάβω αυτά που ακούστηκαν, αλλά να αναφέρω ότι αυτά που θα γίνουν με βάση το συζητούμενο νομοσχέδιο δεν μπορούν να συμβούν με τον τρόπο που προτείνετε. Και αυτό γιατί δεν έχετε αντιληφθεί τι ακριβώς σημαίνει αυτό το νέο, σύγχρονο πλαίσιο τεχνολογιών και διακίνησης της πληροφορίας. 
Από την εμπειρία που έχω στο εξωτερικό να σας πω ότι δεν είναι δυνατόν σε ένα μέρος, όπως είναι η Νέα Υόρκη και η Ουάσινγκτον, δεν μπορεί να δημιουργηθεί καλύτερη εικόνα της χώρας, εάν δεν υπάρχουν άνθρωποι με συνεχείς και σε βάθος χρόνου διασυνδέσεις με τα υπάρχοντα μέσα και με ένα ολοκληρωμένο πλάνο το οποίο δημιουργεί ενιαία εικόνα για το πώς θέλουμε να είμαστε στο εξωτερικό. Νομίζω ότι αυτό δεν έχει επιτευχθεί. Δεν είναι θέμα μόνο αποδελτίωσης, δεν είναι μόνο θέμα της εικόνας που έχει το εξωτερικό για μας, είναι και θέμα επικοινωνίας και ανταλλαγής απόψεων. Νομίζω ότι σ? αυτό η Ελλάδα δεν έχει δείξει τον καλύτερο εαυτό της. Δεν λειτουργούμε επαγγελματικά στον τομέα αυτόν. Υπάρχουν καλύτεροι τρόποι για να μπορέσουμε να δημιουργήσουμε αυτήν την εικόνα. 
Αυτό που ανέφερε η κ. Κανέλλη για τα πανεπιστήμια ούτε είναι άδικο ούτε είναι το μόνο. Νομίζω ότι πολλές φορές τα γραφεία Τύπου που έχουμε δημιουργήσει, περισσότερο σαν στόχο έχουν την επαφή με την ομογένεια, που είναι ένας τομέας, παρά την πραγματική δημιουργία της πληροφορίας για το πώς λειτουργούν τα πράγματα στην Ελλάδα και για το πώς θέλουμε να είναι οι σχέσεις μας. 
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώθηκαν οι ομιλίες των κυρίων Βουλευτών.
Κύριε Υπουργέ, έχετε το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, έχω τη γνώμη ότι η τελευταία παρέμβαση της κ. Καλαντζάκου είναι λίγο άδικη, παρ? ότι η προαίρεσή της ήταν πολύ καλή και την ευχαριστώ γι? αυτό. Ήταν άδικη για μια σειρά ανθρώπους οι οποίοι δουλεύουν όχι μόνο για την ομογένεια αλλά και για τη γενικότερη προβολή της Ελλάδας στις χώρες που παρεμβαίνουν και μάλιστα πολύ καλά. Θεωρώ ότι ειδικά το γραφείο Τύπου της Ουάσινγκτον είναι ένα από τα γραφεία που κοσμούν την έννοια του γραφείου Τύπου. 
Κυρία Καλαντζάκου, θα ήθελα να το προσέξετε ιδιαίτερα αυτό, μια που είστε και καλόπιστη. 
Όσον αφορά τα υπόλοιπα, δεν νομίζω ότι χρειάζεται να ανεβάσουμε τους τόνους. Κύριε Πρόεδρε, αυτό έγινε, όταν επιβλήθηκε εκ των πραγμάτων. 
Είμαι ο τελευταίος που θα διαφωνήσει με το θέμα της ανασυγκρότησης του Υπουργικού Συμβουλίου, που μας πρότεινε σήμερα η Νέα Δημοκρατία. Μπορεί σ? αυτό το σημείο να έχω κάποιες παράλληλες απόψεις, αλλά αυτό δεν αφορά την παρούσα συζήτηση. Την παρούσα συζήτηση αφορά το πώς διοργανώνονται, πώς προχωρούν, πώς εξελίσσονται οι υπάλληλοι, ποιος είναι ο ρόλος, πώς αναβαθμίζονται και πόσο αξιοκρατικά προχωρούν τα γραφεία Τύπου του εξωτερικού. Αν, από κει και πέρα, κρίνει η Κυβέρνηση ότι πρέπει να πάνε στο Υπουργείο Εξωτερικών ?εξ άλλου το Υπουργείο Εξωτερικών έχει υπογράψει το νομοσχέδιο- είναι εύκολο με μία τροπολογία, με ένα απλό άρθρο να εγκρίνει η Εθνική Αντιπροσωπεία. Τότε όμως το Υπουργείο Εξωτερικών θα πάρει μία έτοιμη δουλειά, οργανωμένη, που είναι σύμφωνη με τον Κανονισμό, διότι αλλιώς δεν θα υπέγραφε ο κύριος Υπουργός και άρα αναβαθμισμένη, με πλήρη διαφάνεια και σύγχρονες αντιλήψεις.
Αυτό θεωρώ ότι είναι πολύ σωστό. Αυτό θα έπρεπε να κρίνουμε σήμερα. Μπαίνω και εγώ στον πειρασμό να πω ότι όταν η Κυβέρνηση του Ανδρέα Παπανδρέου το 1993 παρέλαβε το Υπουργείο, τότε ήταν Υφυπουργείο και ο Υφυπουργός Τύπου και Πληροφοριών. Εκεί πια δεν ήμασταν απαρχαιωμένοι αλλά πρωτόγονοι. Αν θεωρείτε ότι μετά έγιναν βήματα εκσυγχρονισμού, δεν έχουμε κανένα λόγο να μην τα συνεχίσουμε και να μην τα φτάσουμε εκεί που πρέπει. Σήμερα με αυτό το νομοσχέδιο και τις διατάξεις γίνονται βήματα εκσυγχρονισμού, διαφάνειας και αξιοκρατίας και μάλιστα αποφασιστικά. 
Θα πω για το θέμα της γλώσσας που λέγαμε πριν. Θέλω να προσέξετε το άρθρο 13 παράγραφος 2: «Το προσωπικό που αναφέρεται στις προηγούμενες παραγράφους πρέπει να γνωρίζει άριστα την αγγλική, τη γαλλική ή τη γερμανική ή τη γλώσσα της χώρας διαπίστευσης. Η γνώση των παραπάνω γλωσσών αποδεικνύεται με διπλώματα γλωσσομάθειας όπως ορίζεται από τις οικείες διατάξεις ή αλλιώς με γραπτή ή προφορική εξέταση». Αυτά έκλεισαν. ?Ο,τι στραβό υπήρχε στο παρελθόν, όπου υπήρχε η δυνατότητα από τον Υπουργό να παρεμβαίνει και να καθορίζει, όπου υπήρχε η πιθανότητα από τον υπάλληλο να αισθάνεται ότι υποβαθμίζεται και καθυποτάσσεται, ανήκουν πλέον οριστικά στο παρελθόν με αυτές τις διατάξεις. Δεν μπορούμε να συμφωνήσουμε σε αυτό; Καθόμαστε και συζητάμε τι θα γίνει με το Υπουργείο Τύπου και δεν συζητάμε αν σε τελική ανάλυση τα γραφεία Τύπου με αυτό το νομοσχέδιο προχωρούν σωστά ή όχι. Ναι, προχωρούν σωστά. Γιατί αρνούμαστε να το παραδεχθούμε; Ό,τι κάνει αυτή η Κυβέρνηση πρέπει εξ ορισμού να είναι λάθος; Είναι μορφή αντιπολίτευσης αυτή; Οι υπάλληλοι αυτοί επιλέγονται και κρίνονται από υπηρεσιακά συμβούλια. Και για να μην πέσει το ταβάνι και μας πλακώσει, ας μην ισχυριζόμαστε ότι ο γενικός διευθυντής και οι διευθυντές του Υπουργείου Τύπου ανήκουν πολιτικώς στην κυβερνώσα παράταξη. 
ΠΡΟΚΟΠΗΣ ΠΑΥΛΟΠΟΥΛΟΣ: Προσέξτε γιατί θα πέσει το ταβάνι.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Σας εκτιμώ και θέλω να προστατέψω την υγεία σας.
Θέλω να ξεκαθαρίσω ότι θα πρέπει να δούμε το νομοσχέδιο στη διαχρονική αξία του. Αν με τις παρεμβάσεις αυτού του νομοσχεδίου και με τα άρθρα του σε πέντε, δέκα χρόνια έχουμε πετύχει την αναβάθμιση των γραφείων Τύπου και τη διαφάνεια και την ισορροπία σε αυτά, δεν θα έχει σημασία ποιος τα ψήφισε. Σημασία θα έχει η απόδοση. Και αυτό θα είναι καλό για τη χώρα, θα είναι καλό για τη δημοκρατία μας, θα είναι καλό για το όποιο Υπουργείο έχει την ευθύνη, θα είναι καλό για τους ίδιους τους υπαλλήλους, θα είναι καλό και για τη δυνατότητα της χώρας να προχωρεί αποτελεσματικά μπροστά. Με αυτό το κλίμα και με αυτό το πνεύμα και όχι με αντιπαραθέσεις, θα σας καλέσω να υπερψηφίσετε το νομοσχέδιο. 
(Στο σημείο αυτό ο Υπουργός Τύπου και Μέσων Μαζικής Ενημέρωσης κ. Χρήστος Πρωτόπαπας καταθέτει για τα Πρακτικά τα σχετικά έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλω επίσης να διορθώσω κάτι σε μια τροποποίηση που έκανα ?
ΠΡΟΕΔΡΕΥΩΝ (Κωνσταντίνος Γείτονας): Για να γραφτεί στα Πρακτικά, να το διαβάσετε ολοκληρωμένα όπως διαμορφώνεται.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Στο άρθρο 12 παράγραφος 1 εδάφιο α΄ μετά τη λέξη «Υ.Ε.» είχαν προστεθεί εννέα λέξεις, οι οποίες θέλω να απαλειφθούν και παραμένει το αρχικό κείμενο ως έχει. Και αυτό για λόγους διαλόγου που έγινε με τα σωματεία. 
ΠΡΟΕΔΡΕΥΩΝ (Κωνσταντίνος Γείτονας): Ήταν η μόνη τροποποίηση στο άρθρο 12; 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αποσύρεται η τροποποίηση 2. 
ΠΡΟΕΔΡΕΥΩΝ (Κωνσταντίνος Γείτονας): ΄Εχει άλλη τροποποίηση δηλαδή το 12;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αυτή είναι η τροποποίηση 2 που είχα καταθέσει. 
ΠΡΟΕΔΡΕΥΩΝ (Κωνσταντίνος Γείτονας): Σε σχέση με το κείμενο που κατετέθη από την επιτροπή, μετά την αφαίρεση αυτή, υπάρχει τελικώς τροποποίηση;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι.
ΠΡΟΕΔΡΕΥΩΝ (Κωνσταντίνος Γείτονας): ΄Αρα, ως έχει.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο παρακαλώ για ένα λεπτό.
ΠΡΟΕΔΡΕΥΩΝ (Κωνσταντίνος Γείτονας): Γιατί θέλετε το λόγο;
ΔΗΜΗΤΡΙΟΣ ΣΙΟΥΦΑΣ: Θέλω να μιλήσω για το παρθεναγωγείο?
ΠΡΟΕΔΡΕΥΩΝ (Κωνσταντίνος Γείτονας): Αφήστε το αυτό. Νόμιζα ότι ζητήσατε το λόγο για διαδικαστικό θέμα.
ΔΗΜΗΤΡΙΟΣ ΣΙΟΥΦΑΣ: ?κουσα τον εισηγητή να λέει «γιατί δεν κατήργησε την περίοδο 1990-1993 το Υπουργείο Τύπου η Νέα Δημοκρατία;»
ΠΡΟΕΔΡΕΥΩΝ (Κωνσταντίνος Γείτονας): Δεν είναι επί των άρθρων αυτό. 
ΔΗΜΗΤΡΙΟΣ ΣΙΟΥΦΑΣ: Δεν ήταν τότε το Υπουργείο Τύπου. Δημιουργήθηκε το 1994.
ΠΡΟΕΔΡΕΥΩΝ (Κωνσταντίνος Γείτονας): Κύριε Παυλόπουλε, έχετε το λόγο.
ΣΟΦΙΑ ΚΑΛΑΝΤΖΑΚΟΥ: Κύριε Πρόεδρε, δώστε μου το λόγο για να πω κάτι που δεν είπα πριν. 
ΠΡΟΕΔΡΕΥΩΝ (Κωνσταντίνος Γείτονας): Δεν έχετε το λόγο. Αν βάζετε θέμα προσωπικού δεν υπάρχει. ?κουσα την ομιλία σας, άκουσα και την ομιλία του κυρίου Υπουργού. Δεν τίθεται θέμα προσωπικού.
Κύριε Παυλόπουλε, μπορείτε να πάρετε το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Ο λόγος για τον οποίο καταψηφίζουμε τα άρθρα αφορά τη γενικότερη φιλοσοφία των γραφείων Τύπου όπως είναι σήμερα. Για μας τα γραφεία Τύπου είναι χρήσιμα, αλλά ενταγμένα στο καθ? ύλην αρμόδιο Υπουργείο για να μπορέσουν να συνεισφέρουν στην προβολή της Ελλάδας με βάση τις μεθόδους της σύγχρονης τεχνολογίας και σε αρμονία με την εξωτερική μας πολιτική. Κάτι τέτοιο προϋποθέτει ότι την ευθύνη τους πρέπει να την έχει το Υπουργείο Εξωτερικών και όχι το Υπουργείο Τύπου. 
Όσον αφορά το Υπουργείο Τύπου ο κ. Σιούφας έκανε τη διευκρίνιση. Μας ρωτούν σε αυτήν την Αίθουσα γιατί δεν καταργήσαμε ένα Υπουργείο που δημιουργήθηκε το 1994. Δεν ήξερα ότι κυβερνήσαμε από το 1994 και μετά. Η Νέα Δημοκρατία κυβέρνησε από το 1990 μέχρι το 1993. Από το 1994 και μετά κυβερνά το ΠΑΣΟΚ. Το Υπουργείο Τύπου δημιουργήθηκε επί ημερών ΠΑΣΟΚ. Η Νέα Δημοκρατία θα το καταργήσει, γιατί στην ουσία είναι Υπουργείο «προπαγάνδας». Η Νέα Δημοκρατία είχε Υφυπουργό για θέματα που αφορούσαν τον Τύπο, διότι εκείνο τον καιρό δεν υπήρχε Εθνικό Συμβούλιο Ραδιοτηλεόρασης. Υπήρχαν τα ηλεκτρονικά Μέσα Μαζικής Ενημέρωσης τα οποία, όπως λέει το Σύνταγμα, πρέπει να εποπτεύονται από το κράτος. Επειδή αυτή η εποπτεία δεν μπορούσε να ασκηθεί από μία ανεξάρτητη διοικητική αρχή, υπήρχε η ανάγκη ενός Υφυπουργείου Τύπου, αλλά όχι Υπουργείου «προπαγάνδας» που δημιουργήθηκε αργότερα. Κατόπιν τούτου πρέπει να μάθουν λίγη πολιτική ιστορία ορισμένοι συνάδελφοι. 
Κύριε Υπουργέ, μιλήσατε για τη Νέα Δημοκρατία και για αντιπαράθεση. Εγώ θα σας θυμίσω ότι όσα χρόνια ήσασταν στην αντιπολίτευση δεν υπήρξε μία φορά που να ψηφίσατε έστω και ένα θεσμικό μέτρο. Ξεχάσατε ότι μόνο από την Αναθεώρηση του Συντάγματος και επέκεινα σαράντα επτά νομοσχέδια τα ψηφίσαμε μαζί. Εξ αυτών τα περισσότερα και ιδίως του Υπουργείου Δικαιοσύνης διαμορφώθηκαν και με τη δική μας συμβολή. Η απόλυτη άρνηση είστε εσείς. Εμείς δεν υπολογίσαμε ποτέ το πολιτικό κόστος. Συμπράξαμε ακόμα και σε δικά σας νομοσχέδια όταν υπήρχαν μέτρα προς τη σωστή κατεύθυνση, όπως για παράδειγμα στο θέμα του Εθνικού Συμβουλίου Ραδιοτηλεόρασης. 
Όσον αφορά στο ζήτημα της αξιοκρατίας και των γενικών διευθυντών δεν πρέπει να κοροϊδευόμαστε μέσα σε αυτήν την Αίθουσα. Όσοι μας ακούν και όσοι θα διαβάσουν τα Πρακτικά γνωρίζουν καλά ότι αυτήν τη στιγμή στις ηγετικές θέσεις της Δημόσιας Διοίκησης, κατά παράβαση κάθε έννοιας αξιοκρατίας και αρχαιότητας, υπηρετούν πρόσωπα τα οποία πρόσκεινται στο κυβερνών κόμμα. Είναι αρχή του ΠΑΣΟΚ η άλωση της Δημόσιας Διοίκησης. Εκεί στηρίζεται πάντοτε το ΠΑΣΟΚ. Και εάν υπάρχουν κάποιες εξαιρέσεις, αυτές είναι ασήμαντες. Δεν αφήσατε τίποτα όρθιο όχι μόνο στη Δημόσια Διοίκηση αλλά και στη δικαιοσύνη. Κάνατε «βουτιές» στη δικαιοσύνη. Παρακάμψατε δέκα και δώδεκα ανθρώπους είτε στον ?ρειο Πάγο είτε στο Συμβούλιο της Επικρατείας για να φθάσετε σε ανθρώπους που τους προαγάγατε σε αντιπροέδρους μολονότι υπηρετούσαν στο γραφείο του Πρωθυπουργού και σε γραφεία Υπουργών. Και μετά μας μιλάτε για αξιοκρατία; 
Γι? αυτό σας λέω στα μεγάλα ζητήματα έχετε κάνει πολλά και μεγάλα λάθη. Το ζήτημα είναι να διορθωθούν. Γιατί αν δεν διορθωθούν και διαιωνισθούν τα λάθη αυτά βλάπτουν τους θεσμούς, τον Τόπο και, κυρίως, βλάπτουν την εμπιστοσύνη που πρέπει να έχει ο Έλληνας στους θεσμούς και στην Πολιτεία. 
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, έχετε να προσθέσετε κάτι;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι.
ΠΡΟΕΔΡΕΥΩΝ (Κωνσταντίνος Γείτονας): Κηρύσσεται περαιωμένη η συζήτηση επί της ενότητας των άρθρων 1 έως 20 και θα γίνει η ψήφισή τους κεχωρισμένως. 
Ερωτάται το Σώμα: Γίνεται δεκτό το άρθρο 1 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 4 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;
ΠΟΛΛΟΙ ΒΟΥΛΕΥΤΕΣ:Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 15 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 16 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 16 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 17 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 18 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 19 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 19 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 20 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 20 έγινε δεκτό ως έχει κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 20.45΄, λύεται η συνεδρίαση για αύριο, ημέρα Τετάρτη, 11 Ιουνίου 2003 και ώρα 10.30΄, με αντικείμενο εργασιών του Σώματος νομοθετική εργασία: συζήτηση και ψήφιση ενιαία επί της αρχής των άρθρων και του συνόλου του σχεδίου νόμου του Υπουργείου Περιβάλλοντος, Χωροταξίας και Δημοσίων Έργων: «Μητρώο Mελετητών, ανάθεση και εκπόνηση μελετών και παροχή συναφών υπηρεσιών και άλλες διατάξεις» σύμφωνα με το άρθρο 72 παράγραφος 4 του Συντάγματος και 108 παράγραφος 7 του Κανονισμού της Βουλής, σύμφωνα με την ημερήσια διάταξη.


Ο ΠΡΟΕΔΡΟΣ ΟΙ ΓΡΑΜΜΑΤΕΙΣ



