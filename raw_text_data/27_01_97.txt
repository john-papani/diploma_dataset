Σελίδα 3063 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΞΣΤ'

Δευτέρα 27 Ιανουαρίου 1997

Αθήνα, σήμερα, στις 27 Ιανουαρίου 1997, ημέρα Δευτέρα και ώρα 18.17', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας ν' ανακοινώσει τις αναφορές προς το Σώμα:

Ανακοινώνονται προς το Σώμα από το Γραμματέα της Βουλής κ. Παναγιώτη Καμμένο, τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Θεσσαλονίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία ο κ. Αριστοτέλης Γεωργιάδης, παραγωγός κινηματογραφικών ταινιών, κάτοικος Αθήνας καταγγέλλει τη συστηματική παράνομη προβολή βιντεοκασσετών σε ορισμένες κινηματογραφικές αίθουσες στη Θεσσαλονίκη.

2) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Σχολή Επαγγελμάτων Υγείας και Πρόνοιας του ΤΕΙ Θεσσαλονίκης ζητεί την διευθέτηση ανεύρεσης χώρου για την ανέγερση νέων κτιριακών εγκαταστάσεων της Σχολής στο πεδίο βολής του στρατοπέδου Καρατάσου στη Θεσσαλονίκη.

3) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Ιστιαίας του Νομού Εύβοιας ζητεί να μην ανακληθεί η απόφαση 37/93 του Νομάρχη Εύβοιας, που διερύνει τα όρια του Οικισμού Κανατάδικα της περιοχής του.

4) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Τρίκερι του Νομού Μαγνησίας ζητεί την τοποθέτηση αγροφύλακα στην υπηρεσία της αγροφυλακής της περιοχής της.

5) Οι Βουλευτές Αχαϊας κύριοι ΔΗΜΗΤΡΙΟΣ ΚΑΤΣΙΚΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ, κατέθεσαν αναφορά με την οποία η Κοινότητα Λαπαναγών του Νομού Αχαϊας ζητεί να ενταχθεί στη σεισμόπληκτη ζώνη του Νομού Αχαϊας.

6) Η Βουλευτής Μαγνησίας κυρία ΡΟΔΟΥΛΑ ΖΗΖΗ κατέθεσε αναφορά με την οποία η Κοινότητα Βρύαινας του Νομού Μαγνησίας ζητεί χρηματοδότηση για την ανακαίνιση του κοινοτικού της καταστήματος.

7) Ο Βουλευτής Αθήνας κ. ΙΩΑΝΝΗΣ ΧΑΡΑΛΑΜΠΟΥΣ κατέθεσε αναφορές με τις οποίες η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την πλήρη αναγνώριση των πιστοποιητικών γλωσσομάθειας PALSO.

8) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορές με τις οποίες το Γενικό Νομαρχιακό Νοσοκομείο Βόλου το "ΑΧΙΛΛΟΠΟΥΛΕΙΟ" ζητεί οικονομική ενίσχυση για τον εξοπλισμό και τη διαμόρφωση χώρων για τη λειτουργία Αθλητικού Κέντρου Αποκατάστασης Αθλητικών και άλλων κακώσεων στο Βόλο του Νομού Μαγνησίας.

9) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία ο κ. Παναγιώτης Καταγής, γεωργός, κάτοικος της Πλαγιάς Βονίτσης ζητεί να συμπεριληφθεί στο υπό ψήφιση δασικό Νομοσχέδιο ρύθμιση, που να δίνει νέα προθεσμία, για την υποβολή αιτήσεων για την αναγνώριση της νομιμότητας της κατοχής αγρών.

10) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Λεωνιδίου Νομού Αρκαδίας ζητεί την αποκατάσταση των ζημιών που υπέστη η περιοχή του από την πρόσφατη θεομηνία της 12ης και 13ης Ιανουαρίου 1997.

11) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Συμβούλιο περιοχής 12ης Εδαφικής Περιφέρειας του Νομού Εύβοιας ζητεί τη βελτίωση του επαρχιακού δρόμου Κοσκινά Εύβοιας.

12) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Λουτρακίου Νομού Ηρακλείου ζητεί οικονομική ενίσχυση για τη διαμόρφωση της κεντρικής της πλατείας.

13) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Ιερός Ναός Αγίου Γεωργίου Λουτρακίου του Νομού Ηρακλείου ζητεί οικονομική ενίσχυση για την αποπεράτωσή του. 

14) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Λουτρακίου του Νομού Ηρακλείου ζητεί οικονομική ενίσχυση για την κατασκευή αγωγού ομβρίων υδάτων στην περιοχή της. 

15) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Ομοσπονδία Εκπαιδευτικών Υποψηφίων-Οδηγών-Αυτοκινήτων-Μοτοσυκλετών Ελλάδος διαμαρτύρεται για τον τρόπο αξιολόγησης των 

Σελίδα 3064 

οδηγών.

16) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύνδεσμος Ελληνικών Γυμναστικών και Αθλητικών Σωματείων ζητεί να μην υποκατασταθεί ο ΣΕΓΑΣ από την πολιτεία στις διεθνείς του υποχρεώσεις.

17) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η 'Ενωση Ιδιοκτητών Χωματουργικών Μηχανημάτων και Μεταφορικών Μέσων του Νομού Εύβοιας ζητεί την κατάργηση της φορολόγησης βάσει κριτηρίων για τα φορτηγά αυτοκίνητα Ιδιωτικής Χρήσεως, που χρησιμοποιούνται σε χωματουργικές εργασίες.

18) Η Βουλευτής Αθήνας κυρία ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία οι κτηνοτρόφοι των Κοινοτήτων Νεοχωρίου και Καμμένου Νομού 'Αρτας ζητούν τη χορήγηση αποζημίωσης για την κάλυψη των ζημιών στην παραγωγή τους τις οποίες προκάλεσαν οι βροχοπτώσεις του Νοεμβρίου και Δεκεμβρίου του 1996.

19) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Δήμος Χαλκίδας Νομού Εύβοιας ζητεί τη χορήγηση άδειας για τη χρήση τριών κρατικών γεωτρήσεων και του αγωγού, που υπάρχουν στην παραλίμνη Εύβοιας και υπολειτουργούν.

20) Ο Βουλευτής Αιτωλ/νίας κ. ΧΡΗΑΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία η Κοινότητα Αγίας Σοφίας Αιτωλ/νίας ζητεί τη διαπλάτυνση του Εθνικού δικτύου Αγρινίου-Θέρμου Αιτωλ/νίας.

21) Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε δημοσίευμα εφημερίδας το οποίο αναφέρεται στην ανάγκη αναβάθμισης του Νοσοκομείου Πύλου Μεσσηνίας.

22) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Οικονομολόγων του Δημόσιου Τομέα Ανατολικής Κρήτης ζητεί τη δίκαιη ρύθμιση του μισθολογίου των μελών του βάσει των τυπικών και ουσιαστικών τους προσόντων.

23) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Συνεταιρισμός 'Εξω Μουλιανών Νομoύ Λασιθίου ζητεί την καταβολή των οφειλομένων αποδοχών σε μέλη του, που εργάσθηκαν το καλοκαίρι του 1996 στην επιχείρηση δακοκτονίας στο Νομό Λασιθίου.

24) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Κοινότητα Κρίτσας του Νομού Λασιθίου ζητεί χρηματοδότηση για την αντικατάσταση του άγωγού άρδευσης από την περιοχή Λακωνίων προς Κριτσά στο Νομό Λασιθίου.

25) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Γονέων και Κηδεμόνων του Ιδρύματος Περιθάλψεως Ανιάτων Παίδων " Ο ΑΓΙΟΣ ΔΗΜΗΤΡΙΟΣ" ζητεί την καθιέρωση της έγκρισης των νοσηλείων ατόμων με ειδικές ανάγκες από τα ασφαλιστικά ταμεία.

26) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Δ. Χριστοφορίδης μηχανικός Παραγωγής και Διοίκησης, κάτοικος Θεσ/νίκης επισημαίνει το πρόβλημα της επαγγελματικής αποκατάστασης, που αντιμετωπίζει ο κλάδος του.

27) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδας ζητεί την ευνοϊκή ρύθμιση για τη φοίτηση των τέκνων των μελών της στη ΣΑΣ (τμήμα Ιατρικό).

28) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Υπαλλήλων Μακεδονίας-Θράκης ζητεί τη συνέχιση της καταβολής του επιδόματος "προσέλκυσης και παραμονής λόγω ειδικών συνθηκών" στα μέλη του. 

29) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Κλέων Στυλιανίδης, κάτοικος Θεσ/νίκης, έμπορος επιστημονικών οργάνων και μηχανημάτων ζητεί τη ρύθμιση του χρέους του Δημοσίου προς την εταιρία του.

30) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά του Γηροκομείου Πειραιώς με την οποία διαμαρτύρεται για την κατάργηση των φορολογικών ελαφρύνσεων των κοινωφελών ιδρυμάτων.

31) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία το Ζάννειο 'Ιδρυμα Παιδικής Προστασίας και Αγωγής διαμαρτύρεται για την κατάργηση των φορολογικών απαλλαγών για τα κοινωφελή ιδρύματα.

32) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία το Εργατοϋπαλληλικό Κέντρο Σάμου ζητεί να παύσει η ισχύς του μέτρου επίταξης υπηρεσιών ναυτικών για την επάνδρωση βοηθητικών πλοίων του Πολεμικού Ναυτικού.

33) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία το Χατζηκυριάκειο 'Ιδρυμα Παιδικής Προστασίας ζητεί να μην ισχύσει το μέτρο της επιβολής φόρου εισοδήματος και φόρου ακίνητης περιουσίας για τα κοινωφελή ιδρύματα.

34) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία οι υπάλληλοι της πρεσβείας της Ελλάδας στην Κύπρο ζητούν τη μείωση της φορολόγησης στον εκτελωνισμό των αυτοκινήτων τους.

35) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Συμβούλιο της 12ης Εδαφικής Περιφέρειας Εύβοιας ζητεί τη βελτίωση της Επαρχιακής οδού Κόσκινα Εύβοιας. 36) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία το Εργατοϋπαλληλικό Κέντρο Αρκαδίας ζητεί την πλήρη κάλυψη των πόστων του τομέα λειτουργίας του ΑΗΣ Μ-Β της ΔΕΗ Τρίπολης.

37) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Επιμελητήριο Χαλκίδας Εύβοιας ζητεί να μην καταργηθεί η ΔΟΥ Εύβοιας.

38) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Κροκίου Μαγνησίας ζητεί την κατασκευή έργων υποδομής στην περιοχή της.

39) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Παράρτημα Μενιδίου του Συνδικάτου Οικοδόμων και Εργαζομένων στα Δομικά Υλικά και στις κατασκευές δηλώνει τη συμπαράστασή του στον απεργιακό αγώνα των ναυτεργατών.

40) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Πανελλήνια Ομοσπονδία Λογιστών δηλώνει τη συμπαράστασή της στον απεργιακό αγώνα των ναυτεργατών.

Σελίδα 3065 

 

41) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία σύζυγοι Αστυνομικών οι οποίοι βρίσκονται στη Σχολή Αξιωματικών της ΕΛ-ΑΣ ζητούν να τροποποιηθεί το Π.Δ. 319/95, ώστε να γίνεται διαχωρισμός μεταξύ των εξ' ιδιωτών (18 ετών) που εισάγονται στη Σχολή, με το σύστημα των Πανελληνίων Εξετάσεων και των εκ του Σώματος της ΕΛ-ΑΣ προερχομένων.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 896/22-11-96 ερώτηση δόθηκε με το υπ'αριθμ. 1447/15-1-97έγγραφο από τον Υφυπουργό Εσωτερικών η ακόλουθη απάντηση:

"Σχετικά με την ερώτηση 896/22.11.96 του Βουλευτή κ. Ν. Νικολόπουλου και όπως μας ενημέρωσαν ο Νομάρχης Αχαϊας και ο αναπληρωτής περιφερειακός Δ/ντής Αχαϊας σας πληροφορούμε ότι:

1. Η Ν.Α. εκτελεί αντιπλημμυρικά έργα προστασίας στους χειμάρρους και ποταμούς του Νομού Αχαϊας καθώς και καθαρισμό και διευθέτησή τους όπου είναι δυνατόν μέσα στα όρια των πιστώσεων που διατίθενται.

2. Η Ν.Α. επίσης, απευθύνθηκε στον Αρμόδιο Εισαγγελέα ζητώντας την έναρξη δικαστικής έρευνας και ζήτησε από τις αρμόδιες για την προστασία της κρατικής περιουσίας υπηρεσίες να κινηθούν οι νόμιμες διαδικασίες για τη διεκδίκηση των εκτάσεων που έχουν καταπατηθεί.

3. Ειδικότερα για τον καθαρισμό και τα μέτρα ασφάλειας στο Διακονιάρη τόσο η Νομαρχιακή Αυτοδιοίκηση όσο και ο Δήμος φροντίζουν κάθε χρόνο για τον καθαρισμό του σε όσα μέρη κρίνεται απαραίτητο. Ηλεκτροφωτισμός καλύπτει μόνο τα τμήματα του χειμάρρου που συνορεύουν με δημοτικούς δρόμους, ενώ στα τμήματα που βρίσκονται μεταξύ ιδιοκτησιών δεν μπορεί να γίνουν εγκαταστάσεις ηλεκτροφωτισμού.

Ο Υφυπουργός

Λ. ΠΑΠΑΔΗΜΑΣ"

2. Στην με αριθμό 1004/28-11-96 ερώτηση δόθηκε με το υπ' αριθμ. 13250/8-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 1004/28-11-96 που κατέθεσαν στη Βουλή οι κ.κ. Βουλευτές Α. Τασούλας και Μ. Μπόσκου, σας αναφέρουμε τα εξής:

Οπως και στην αναφορά σημειώνεται τελεί υπό παραλαβή ένα μέρος (το τελευταίο) του εξοπλισμού για να μπορέσει να λειτουργήσει το καινούριο Νοσοκομείο.

Η μεταφορά στο καινούριο Νοσοκομείο θα γίνει σύντομα αλλά η ανάπτυξή του θα γίνει σταδιακά όπως συνιστούν όλες οι επιστημονικές επιτροπές για όμοιες περιπτώσεις.

Για την πρόσληψη του αναγκαίου προσωπικού έχουν εγκριθεί από την Γραμματεία του Υπουργικού Συμβουλίου 560 θέσεις ιατρικού προσωπικού και 2.700 θέσεις μη ιατρικού προσωπικού για τις ανάγκες των Νοσοκομείων και η κατανομή γίνεται ανάλογα με τις κενές θέσεις που έχει το κάθε Νοσοκομείο.

Ο Υφυπουργός

ΕΜΜ. ΣΚΟΥΛΑΚΗΣ"

3. Στην με αριθμό 1007/28-11-96 ερώτηση δόθηκε με το υπ' αριθμ. 622/14-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1007 που κατατέθηκε στις 28-11-96 από το Βουλευτή κ. Μάνο Φριαγκαδουλάκη και μας διαβιβάσθηκε με το υπ' αριθμ. 407/20-12-96 έγγραφο του Υπουργείου Γεωργίας σας γνωρίζουμε τα εξής:

Από το Υπουργείο Γεωργίας κατατέθηκε στις υπηρεσίες μας Μελέτη Περιβαλλοντικών Επιπτώσεων για το αναφερόμενο στο θέμα έργο. Μετά το σχετικό έλεγχο ζητήθηκαν συμπληρωματικά στοιχεία τα οποία μας διαβιβάσθηκαν πρόσφατα από το Υπουργείο Γεωργίας. Κατόπιν αυτών οι υπηρεσίες μας θα προχωρήσουν άμεσα στις διαδικασίες αξιολόγησης της προαναφερθείσας Μελέτης Περιβαλλοντικών Επιπτώσεων.

Ο Υπουργός

Κ. ΛΑΛΙΩΤΗΣ"

4. Στην με αριθμό 1029/29-11-96 ερώτηση δόθηκε με το υπ' αριθμ. 13249/8-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθμ. 1029/29-11-96 ερώτηση που κατέθεσαν στη Βουλή οι κ.κ. Βουλευτές Μ. Μουσταφάς και Σ. Αποστόλου σας αναφέρουμε τα εξής:

Η μεταφορά στο νέο Νοσοκομείο 'Αρτας των λειτουργιών του παλιού θα γίνει σύντομα αφού ήδη ολοκληρώνεται η παραλαβή του συνόλου του εξοπλισμού.

Η ανάπτυξη του Νοσοκομείου θα γίνει σταδιακά όπως γίνεται με όλα τα καινούρια Νοσοκομεία με στόχο να λειτουργήσουν όλα τα τμήματα και οι μονάδες του.

Για την σταδιακή του ανάπτυξη θα προκηρύσσονται και οι απαραίτητες θέσεις του ιατρικού, νοσηλευτικού και λοιπού προσωπικού.

Ο Υφυπουργός

Ε. ΣΚΟΥΛΑΚΗΣ"

5. Στην με αριθμό 1067/2-12-96 ερώτηση δόθηκε με το υπ' αριθμ. 14190/8-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 1067/2.12.96 που κατέθεσαν στη Βουλή οι Βουλευτές κ.κ. Μ. Μπόσκου και Απ. Τασούλας, αναφορικά με το Κ.Υ. Αλεξάνδρειας, νομού Ημαθίας, σας γνωρίζουμε τα εξής: 1. Το Υπουργείο μας ικανοποίησε αίτημα του Ν.Γ.Ν. Βέροιας, το οποίο έχει την ευθύνη για το ΚΥ Αλεξάνδρειας, σχετικά με επιχορήγηση πέντε (5) εκατομμυρίων δραχμών για συντήρηση των κτιριακών εγκαταστάσεων του εν λόγω Κέντρου Υγείας.

2. Δεν εκκρεμεί αίτημα για εξοπλισμό των εργαστηρίων του Κέντρου Υγείας, στην υπηρεσία μας.

3. Τα αιτήματα που υποβάλλονται κάθε φορά από τις Διοικήσεις των Νοσοκομείων, εξετάζονται και αντιμετωπίζονται στα πλαίσια των οικονομικών δυνατοτήτων του Υπουργείου μας.

4. Η κάλυψη των αναγκών του Κέντρων Υγείας σε ιατρικό προσωπικό ειδικοτήτων, που δεν προβλέπονται στην σύνθεση προσωπικού τους, προγραμματίζεται με απόφαση του Διοικητικού Συμβουλίου του Νοσοκομείου, μετά σύμφωνη γνώμη της Επιστημονικής Επιτροπής, σύμφωνα με τις διατάξεις του άρθρου 19, του Ν. 1397/83.

Ο Υφυπουργός

ΕΜΜ. ΣΚΟΥΛΑΚΗΣ"

6. Στις με αριθμό 1083/3-12-96, 1180/5-12-96 ερωτήσεις δόθηκε με το υπ' αριθμ. 86/16-12-96 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στις αρ. 1180/5.12.96 και 1083/3.12.96 ερωτήσεις που κατατέθηκαν στη Βουλή των Ελλήνων απο τους Βουλευτές κ.κ. Πέτρο Τατούλη και Ροβέρτο Σπυρόπουλο, σας γνωρίζουμε τα εξής:

Στο Ειρηνοδικείο Πρασιών προβλέπεται μία (1) οργανική θέση γραμματέως και μία (1) οργανική θέση επιμελητή δικαστηρίων, οι οποίες είναι κενές. Η πλήρωση των θέσεων των περιφερειακών Ειρηνοδικείων γίνεται με απόφαση των Δικαστικών Συμβουλίων των Εφετείων της περιοχής, αφού ληφθούν υπόψη οι ελλείψεις σε προσωπικο όλων των δικαστικών υπηρεσιών της περιφέρειας του Πρωτοδικείου στο οποίο υπάγονται. Η έλλειψη μεγάλου αριθμού υπαλλήλων που παρατηρούνται στο Πρωτοδικείο Ναυπλίου, σε συνδυασμό με την έλλειψη αιτήσεων υπαλλήλων ενδιαφερομένων να μετατεθούν στο Ειρηνοδικείο Πρασιών, δεν κατέστησαν δυνατή 

Σελίδα 3066 

την πλήρωση των κενών θέσεων του. Ελπίζουμε ότι στο μέλλον, με τη μετάταξη και άλλων επιμελητών δικαστηρίων ή εφ όσον υπάρξουν νέοι διορισμοί, θα πληρωθούν τα κενά και του συγκεκριμένου Ειρηνοδικείου.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

7. Στην με αριθμό 1106/3-12-96 ερώτηση δόθηκε με το υπ' αριθμ. 27753/24-12-96 έγγραφο από τον Υπουργό Υγείας η ακόλουθη απάντηση:

"Απαντώντας στην αριθμ. 1106/3-12-96 ερώτηση που κατέθεσε στη Βουλή των Ελλήνων, ο Βουλευτής κ. Νικόλαος Κατσαρός, αναφορικά με στελέχωση προσωπικού στο Θ.Χ. Παθήσεων Λάρισας "Ο ΑΡΙΣΤΕΥΣ" σας πληροφορούμε ότι εφόσον εξασφαλισθεί η έγκριση για πρόσληψη προσωπικού σε Ν.Π.Δ.Δ. του τομέα Πρόνοιας του Υπουργείου μας, θα συμπεριληφθεί και το προαναφερόμενο 'Ιδρυμα.

Ο Υπουργός

Κ. ΓΕΙΤΟΝΑΣ"

8. Στην με αριθμό 1254/9-12-96 ερώτηση δόθηκε με το υπ' αριθμ. 28140/24-12-96 έγγραφο από τον Υπουργό Υγείας η ακόλουθη απάντηση:

"Απαντώντας στην αριθμ. 1254/9-12-96 ερώτηση που κατέθεσαν στη Βουλή των Ελλήνων οι Βουλευτές κ.κ. Μήτσος Κωστόπουλος και Αποστόλης Τασούλας, αναφορικά με έλλειψη προσωπικού στο Κέντρο Βρεφών "Η ΜΗΤΕΡΑ" σας πληροφορούμε ότι εφόσον εξασφαλισθεί η έγκριση για πρόσληψη προσωπικού σε Ν.Π.Ι.Δ. του τομέα Πρόνοιας του Υπουργείου μας θα συμπεριληφθεί και το Κέντρο Βρεφών "Η ΜΗΤΕΡΑ".

Ο Υπουργός

Κ. ΓΕΙΤΟΝΑΣ"

9. Στην με αριθμό 1423/13-12-96 ερώτηση δόθηκε με το υπ' αριθμ. 100/8-1-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ' αριθμ. 1423/3-12-96 ερώτηση, που κατατέθηκε στη Βουλή από τη Βουλευτή κα Ελένη Ανουσάκη, σχετικά με την μεταφορά των Ελλήνων ναυτικών του πλοίου "ΘΑΝΑΣΗΣ" στην Ελλάδα, απο τις φυλακές της Αιγύπτου που κρατούνται, σας γνωρίζουμε ότι το Υπουργείο Δικαιοσύνης έχει προβεί στις απαραίτητες ενέργειες (υπηρεσιακές και πολιτικές) για το σκοπό αυτό και αντιμετωπίζει το θέμα με ιδιαίτερη ευαισθησία.

'Ηδη έχει μεταφερθεί πρόσφατα ο Νικόλαος Ζαγγελίδης και υπολείπεται η μεταφορά των άλλων 2 ναυτικών, Αναστάσιου Κοντογιάννη και Κωνσταντίνου Κασσανιά καθώς και του Γεωργίου Λεμπιδάκη που εκτίει και αυτός μακροχρόνια ποινή.

Επιπλέον σας γνωρίζουμε ότι με την υφιστάμενη σύμβαση μεταξύ Ελλάδας και Αιγύπτου για την μεταφορά καταδίκων δεν υπάρχει διαδικασία που να καθιστά την μεταφορά υποχρεωτική.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

10. Στην με αριθμό 1468/17-12-96 ερώτηση δόθηκε με το υπ' αριθμ. 101/10-1-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ' αριθμ. 1468/17-12-96 ερώτηση, που κατατέθηκε στη Βουλή από το Βουλευτή κ. Τριαντάφυλλο Μπέλλο, σας γνωρίζουμε ότι το θέμα που θίγεται σ' αυτήν είναι αρμοδιότητας του Υπουργείου Γεωργίας που αφορά και συναποδέκτης αυτής της ερώτησης.

'Οσον αφορά το έτερο ερώτημα σας δίνεται η ακόλουθη απάντηση:

Η απονομή Δικαιοσύνης γίνεται από τα αρμόδια προς τούτο Δικαστήρια, στο έργο των οποίων ουδεμία παράβαση επιτρέπεται γιατί έτσι καταλύεται το δόγμα της μη επέμβασης σε βάρος της ανεξαρτησίας της γνώμης του δικαστή.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

11. Στην με αριθμό 1508/18-12-96 ερώτηση δόθηκε με το υπ' αριθμ. 102/14-1-97 έγγραφο από τον Υπουργό Δικαιοσύνης η ακόλουθη απάντηση:

"Σχετικά με το περιεχόμενο της 1508/18-12-96 ερώτησης του Βουλευτή κ. Σαρρή Δημητρίου παραπέμπουμε στο υπ' αριθμ. 2 της 8/1/1997 έγγραφο του Ελεγκτικού Συνεδρίου προς γνώση.

Συναφώς γνωρίζεται ότι το Υπουργείο Δικαιοσύνης, από λόγους αρχής, δεν επεμβαίνει στην κρίση των πειθαρχικών αρχών και συμβουλίων κατά των οποίων υπάρχει και δεύτερος βαθμός κρίσεως.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

12. Στην με αριθμό 1537/19-12-96 ερώτηση δόθηκε με το υπ' αριθμ. 1002/10-1-97 έγγραφο από τον Υπουργό Εξωτερικών η ακόλουθη απάντηση:

"Σε απάντηση της ερώτησης 1537 από 19.12.96 σας γνωρίζουμε τα εξής:

1. Στον προϋπολογισμό της Γ.Γ. Απόδημου Ελληνισμού για το 1996, είχε εγγραφεί κονδύλι ύψους 200.000.000 δρχ. το οποίο διατέθηκε εξ ολοκλήρου στο ΣΑΕ. Ο προϋπολογισμός των προγραμματισθέντων για το 1996 δραστηριοτήτων του κεντρικού και των περιφερειακών ΣΑΕ (π.χ. συνέδρια, συναντήσεις, λειτουργικά έξοδα κ.λπ.) καλύφθηκε εξ ολοκλήρου από την Ελληνική Πολιτεία.

2. Σύμφωνα με το ισχύον Π.Δ. (196/30.5.95) οι δαπάνες σύγκλισης και λειτουργίας του ΣΑΕ βαρύνουν τον προϋπολογισμό της ΓΓΑΕ.

Για το 1997 έχει εγκριθεί και εγγραφεί κονδύλι ύψους 200.000.000 δρχ. 'Οσα επιπλέον ποσά απαιτηθούν για την σύγκλιση της ολομελείας της ΣΑΕ ή για άλλες δραστηριότητες και λειτουργικά έξοδα του ΣΑΕ θα καλυφθούν κατά ένα μεγάλο μέρος από χορηγίες για την εξεύρεση των οποίων δραστηριοποιείται το Προεδρείο του ΣΑΕ με την ενεργό βοήθεια της Γ.Γ. Απόδημου Ελληνισμού.

3. Η προβολή του έργου στη ΣΑΕ γίνεται τόσο μέσω δελτίων τύπου που εκδίδει το γραφείο Τύπου του Προέδρου, καθως και τα αντίστοιχα γραφεία των Περιφερειακών προέδρων, όσο και μέσω επαφών και συνεντεύξεων των μελών του Προεδρείου προς τα Ομογενειακά ΜΜΕ.

Επιπλέον η ΓΓΑΕ εκδίδει δελτία τύπου τα οποία αποστέλλει στα ΜΜΕ της Ελλάδας καθώς και στα ομογενειακά ΜΜΕ, όποτε υπάρχει μια σημαντικη δραστηριότητα του ΣΑΕ (Π.Χ. περιφερειακά συνέδρια, συναντήσεις Προεδρείου κ.λπ.) που πρέπει να γνωστοποιηθεί.

Τέλος, ο Γενικός Γραμματέας Απόδημου Ελληνισμού στις επαφές που έχει με ομολόγους του, με εκπροσώπους της ομογένειας αλλά και με τα ΜΜΕ της Ελλάδος, ενημερώνει τόσο για τον θεσμό του ΣΑΕ όσο και για την πορεία του έργου του.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

13. Στην με αριθμό 1548/19-12-96 ερώτηση δόθηκε με το υπ' αριθμ. 109/10-1-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ' αριθμ. 1548/19-12-96 ερώτηση, που κατατέθηκε στη Βουλή από το Βουλευτή κ. Φώτη Κουβέλη, σας γνωρίζουμε τα κατωτέρω:

Το Υπουργείο Δικαιοσύνης προτίθεται να ιδρύσει νέα 
Σελίδα 3067 

σωφρονιστικά καταστήματα στο Μαλανδρίνο Φωκίδας, στην Ανδρίτσαινα Ηλείας, στην Συλίμνα Αρκαδίας, στην Ριτσώνα Ευβοίας, στα Χανιά και στα Τρίκαλα. Με τον τρόπο αυτό θα βελτιωθούν οι συνθήκες διαβίωσης των κρατουμένων της χώρας.

Με τη δημιουργία των νέων σωφρονιστικών καταστημάτων αφ' ενός θα καταργηθούν εκείνα που δεν καλύπτουν τις ανάγκες της σωφρονιστικής επιστήμης και κοινωνιολογίας και αφ' ετέρου θα αποσυμφορηθούν υπάρχοντα.

2) Το Υπουργείο Δικαιοσύνης όσον αφορά την ίδρυση της Φυλακής της Τρίπολης έλαβε υπόψη: Την απόφαση του Νομαρχιακού Συμβουλίου Αρκαδίας, του Δημοτικού Συμβουλίου του Δήμου Τριπόλεως, τη σύμφωνη γνώμη της πλειοψηφίας των φορέων του νομού, τη σύμφωνη γνώμη του Μητροπολίτη Μαντινείας και Κυνουρίας που εκφράζεται σε σχετική επιστολή του και τέλος την ανάγκη απομάκρυνσης και κατάργηση λόγω ακαταλληλότητας του υπάρχοντος σωφρονιστικού καταστήματος από την πόλη της Τρίπολης, καθώς και τη σύμφωνη επίσης γνώμη του Κοινοτικού Συμβουλίου Συλίμνας.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

14. Στην με αριθμό 1586/20-12-96 ερώτηση δόθηκε με το υπ' αριθμ. 472/13-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1586/20.12.96 που κατατέθηκε στη Βουλή των Ελλήνων από το Βουλευτή κ. Γ. Καρατζαφέρη, και σε ό,τι αφορά στα τιμολόγια της ΔΕΗ, σας γνωρίζουμε τα ακόλουθα:

Από την μέχρι σήμερα εξέλιξη του θέματος δεν έχουν προκύψει προβλήματα ως προς την εξόφληση λογαριασμών καταναλώσεως ρεύματος.

Ειδικές πάντως περιπτώσεις που μπορεί να εμφανιστούν αντιμετωπίζονται με την δέουσα προσοχή και μέσα στις υφιστάμενες οδηγίες, που προβλέπονται από την πάγια πολιτική της ΔΕΗ, για την εξυπηρέτηση των πελατών της.

Επισημαίνεται τέλος ότι από τον Σεπτέμβριο 1996 μείωση κατά 7% του τιμολογίου Γενικής Χρήσεως (Γ-21) με το οποίο τιμολογείται ένας μεγάλος αριθμός καταστημάτων επιχειρήσεων, έχει συμβάλει θετικά στην ελάφρυνση των οικονομικών υποχρεώσεων των υπόψη πελατών.

Η Υπουργός

ΒΑΣΩ ΠΑΠΑΝΔΡΕΟΥ"

15. Στην με αριθμό 1588/20-12-96 ερώτηση δόθηκε με το υπ' αριθμ. 634/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1588/20.12.96, που κατέθεσε ο Βουλευτής κ. Φ. Χατζημιχάλης αναφορικά με το παραπάνω θέμα, σας πληροφορούμε ότι:

Σύμφωνα με τον Καν. (ΕΟΚ) 1577/96 την 30.7.96 άρθρο 2 η ενίσχυση (ενδεικτική) καθορίσθηκε σε 180 ECU /εκτάριο ή 5.611 δρχ./στρέμμα. Με το άρθρο 3 του Καν. 1577/96 καθορίζεται ότι σε περίπτωση υπέρβασης της μέγιστης εγγυημένης ποσότητας (ΜΕΠ) από τα Κράτη Μέλη της Κοινότητας η ενίσχυση θα εμειώνετο ανάλογα με την υπέρβαση.

Με το άρθρο 6 παρ. 1 του ιδίου Κανονισμού η Επιτροπή των Ε.Ε. καθορίζει την υπέρβαση της ΜΕΠ και προσδιόριζε το τελικό ύψος της ενίσχυσης στις 15 Νοεμβρίου 1996.

Με Καν. της ΕΟΚ περί τα τέλη Νοεμβρίου καθορίσθη το τελικό ύψος της ενίσχυσης σε 13,69 ECU/εκτάριο δηλ. 4105,58 δρχ./στρ. σε όλα τα Κράτη Μέλη λόγω υπέρβασης από αυτά κατά 37,44%.

Οι διευθύνσεις Γεωργίας απέστειλαν τα δικαιολογητικά πληρωμής της ενίσχυσης στην αρμόδια Διεύθυνση ΔΙΔΑΓΕΠ με την παραπάνω καθορισθείσα τιμή της Ε.Ε. (4105,58 δρχ./στρεμ.). 

Ο Υπουργός

ΣΤΕΦ. ΤΖΟΥΜΑΚΑΣ"

16. Στην με αριθμό 1591/20-12-96 ερώτηση δόθηκε με το υπ' αριθμ. 655/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1591/20.12.96 που κατέθεσε ο Βουλευτής κ. Γ. Σούρλας αναφορικά με το παραπάνω θέμα, σας πληροφορούμε ότι:

Η αντιπυρική προστασία της περιοχής του Πηλίου, αποτέλεσε πρωταρχικό στόχο του προγράμματος αντιπυρικής προστασίας κατά τα τελευταία έτη.

Η επίτευξη του προαναφερθέντος στόχου, επέβαλε αφενός την οργάνωση βάσης ελικοπτέρων στο Α/Δ Στεφανοβικείου και την επάνδρωσή της με ειδικά εκπαιδευμένο προσωπικό (αερομεταφερόμενες ομάδες δασοπυροσβεστών) και αφετέρου την κινητοποίηση του μηχανισμού πρόληψης και καταστολής με επάνδρωση, επί 24ώρου βάσεως, των πυροσβεστικών οχημάτων, πυροφυλακείων, παρατηρητηρίων κ.λπ.

Επιπροσθέτως υπάρχει η δυνατότητα άμεσου ενισχύσεως των τοπικά διατιθέμενων χερσαίων και εναερίων μέσων, με αεροσκάφη CL-215 από τα αεροδρόμια Ελευσίνας και Μακεδονίας, για την αντιμετώπιση κάθε ενδεχομένου κινδύνου από πυρκαϊά.

Πέραν των ανωτέρω, τα αιτήματα για ενίσχυση του εξοπλισμού των Δασικών Υπηρεσιών του Νομού Μαγνησίας, έχουν καταγραφεί και θα ικανοποιηθούν σε μελλοντική προμήθεια οχημάτων. Η δημιουργία βάσης αεροσκαφών θα εξετασθεί υπό την προϋπόθεση της στάθμισης των ιδιαιτεροτήτων του έργου της αεροπυρόσβεσης, των επιχειρησιακών απαιτήσεων των μέσων και του πτητικού προσωπικού και την δυνατότητα τεχνικής υποστήριξης των Α/φών στα Α/Δ διασποράς, σε συνδυασμό με την γενικότερη απαίτηση για πλήρη και αποδοτική κάλυψη του συνόλου της Επικράτειας από τα εν λόγω πτητικά μέσα.

Ο Υπουργός

ΣΤΕΦ. ΤΖΟΥΜΑΚΑΣ"

17. Στην με αριθμό 1597/20-1-97 ερώτηση δόθηκε με το υπ' αριθμ. 37/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1597/20.1.96 που κατέθεσαν οι Βουλευτές κ.κ. Ε. Αποστόλου, Σ. Δανέλλης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Προωθείται επίσης σχετική νομοθεσία για την στελέχωση και λειτουργία 9 εργαστηρίων ελέγχου ποιότητας γάλακτος σε όλη τη χώρα, μεταξύ των οποίων συμπεριλαμβάνεται και το εργαστήριο Λέσβου, με την ολοκλήρωση της οποίας θα ξεκινήσει η λειτουργία τους. Η έναρξη λειτουργίας των υπολογίζεται να πραγματοποιηθεί εντός του 1ου εξαμήνου του 1997.

Ο Υπουργός

ΣΤ. ΤΖΟΥΜΑΚΑΣ"

18. Στην με αριθμό 1598/20-12-96 ερώτηση δόθηκε με το υπ' αριθμ. 638/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1598/20.12.96 που κατέθεσε ο Βουλευτής κ. Ε. Αποστόλου αναφορικά με το παραπάνω θέμα, σας πληροφορούμε ότι:

'Οσον αφορά τον διαγωνισμό για την τηλεπισκόπηση για το έτος 1996, ο οποίος προκηρύχθηκε με την αριθμ. 25100/12.9.96 διακήρυξη δεν πραγματοποιήθηκε καθ' ότι δεν κατέστη δυνατόν να υλοποιηθεί εντός του απαιτούμενου για την υπηρεσία χρόνου.

Παρόμοιος διαγωνισμός έγινε το έτος 1995 από τον Οργανισμό Βάμβακος.

Ο ανωτέρω ανοικτός δημόσιος μειοδοτικός διαγωνισμός προκηρύχθηκε με την αριθμ. 1756/8.8.95 προκήρυξη και ανετέθη στην "DEVECO" ΣΥΜΒΟΥΛΟΙ ΑΝΑΠΤΥΞΗΣ ΜΕΛΕΤΗΤΙΚΗ ΕΠΕ, Αθ. Διάκου 32, 145 61 Κηφισσιά αντί της τιμής των τριάντα οκτώ εκατομμυρίων εξακοσίων εβδομήντα οκτώ χιλιάδων, εξακοσίων ογδόντα τριών (38.678.683) δρχ. πλέον

Σελίδα 3068 

Φ.Π.Α. 18% που βαρύνει τον Οργ. Βάμβακος, και υπεγράφη η από 24.11.1995 Σύμβαση.

Ο Οργανισμός Βάμβακος βάσει της ισχύουσας νομοθεσίας της Ευρωπαϊκής 'Ενωσης, διενεργεί κάθε χρόνο έλεγχο των καλλιεργούμενων με βαμβάκι εκτάσεων σε ποσοστό 8% επί των δηλώσεων που υποβάλλουν οι βαμβακοκαλλιεργητές.

Οι κατά καιρούς επισημάνσεις των ελεγκτικών οργάνων της επιτροπής της Ε.Ε., αλλά και οι εμπειρίες που έχουν αποκομίσει οι Υπηρεσίες μας επί σειρά ετών, μας επιβάλλουν την επιλογή και υιοθέτηση πλέον προηγμένων μεθόδων ελέγχου των εκτάσεων όπως η τηλεσκόπιση, δηλαδή με τη λήψη δορυφορικών φασματικών φωτογραφιών και την επεξεργασία αυτών και την παραβολή τους με τα δηλούμενα από τους βαμβακοκαλλιεργητές στοιχεία, με σκοπό τον έλεγχο της ακρίβειας τους, ώστε να διασφαλίζονται αφ' ενος η ακρίβεια των ελέγχων οι ενισχύσεις του προϊόντος και αφ' ετέρου να εξοικονομούνται χρόνος και χρήμα λόγω αποφυγής επιτοπίου ελέγχου από πολυάριθμα συνεργεία.

Το έργο αυτό ήταν πιλοτικό και άμεσα εντάξιμο στο ολοκληρωμένο Σύστημα Διαχείρισης Ελέγχου (ΟΣΔΕ).

Ο Υπουργός

ΣΤ. ΤΖΟΥΜΑΚΑΣ"

19. Στην με αριθμό 1600/20-12-96 ερώτηση δόθηκε με το υπ' αριθμ. 639/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1600/20.12.96 που κατέθεσε ο Βουλευτής κ. Ε. Αποστόλου αναφορικά με το παραπάνω θέμα, σας πληροφορούμε ότι:

Η προβλεπόμενη ομάδα εργασίας λειτούργησε για την υποβοήθηση του έργου της Δ/νσης Τοπογραφικής.

Για το 1997 το πρόγραμμα αναδασμού θα υλοποιηθεί αφ' ενός μεν από τις αρμόδιες Νομαρχιακές Υπηρεσίες Τοπογραφικής και Γεωργικής Ανάπτυξης (ή Δ/νσεις Γεωργίας) αφ' ετέρου δε με την ανάθεση τμήματος αυτού στον ιδιωτικό τομέα υπό μορφή πιλοτικών εργασιών. Η Δ/νση Τοπογραφικής έχει ξεκινήσει από το έτος 1995 την ανάθεση εργασιών αναδασμού στον Ιδιωτικό Τομέα υπό μορφή πιλοτικών εργασιών. Μέχρι σήμερα έχουν ανατεθεί 13.500 χιλιάδες στρέμματα στον Ιδιωτικό Τομέα με προοπτική εφ' όσον οι αναθέσεις αυτές λάβουν την οριστική τους μορφή να αναπληρώσουν την αδυναμία υλοποίησης του παραπάνω προγράμματος από τις Νομαρχιακές Υπηρεσίες, αδυναμία η οποία οφείλεται στο γεγονός ότι το προσωπικό που υπηρετεί στις αρμόδιες Νομαρχιακές Υπηρεσίες δεν επαρκεί για την υλοποίηση του ετησίου προγράμματος αναδασμού, αφού απασχολείται και με άλλες εργασίες Κοινοτικών και Εθνικών προγραμμάτων.

Αμπελουργικό Μητρώο: Οι αναθέσεις εργασιών που αφορούσαν την κατάρτιση του Αμπελουργικού Μητρώου δεν υλοποιήθηκαν διότι με την αναμόρφωση της Κοινής Αγροτικής Πολιτικής αναθεωρήθηκαν οι σχετικοί Κανονισμοί της Ε.Ε. όσον αφορά την κατάρτιση του παραπάνω Μητρώου. 'Ηδη με δεδομένο τις νέες απαιτήσεις κατάρτισης αυτού έχει ολοκληρωθεί η σχετική διαδικασία του τρόπου υλοποίησης αυτού σε συνεργασία με τις αρμόδιες Υπηρεσίες της Ε.Ε. και εκτιμάται εντός 1997 να ανατεθούν οι εργασίες του πρώτου τμήματος αυτού το οποίο αφορά την δημιουργία της Χαρτογραφικής βάσης εντοπισμού των δηλουμένων αμπελοτεμαχίων.

Ελαιοκομικό Μητρώο: Εχει αναθεωρηθεί και για αυτό το Μητρώο ο τρόπος κατάρτισής του στα πλαίσια της αναμόρφωσης της Κοινής Αγροτικής Πολιτικής έχουν δε και για το μητρώο αυτό ολοκληρωθεί οι προεργασίες σχετικά με τον τρόπο κατάρτισης αυτού σε συνεργασία με τις αρμόδιες Υπηρεσίες της Ε.Ε. και αναμένεται εντός του 1997 ν' αρχίσουν οι εργασίες του πρώτου τμήματος αυτού το οποίο αφορά τη δημιουργία Χαρτογραφικής βάσης εντοπισμού των δηλουμένων ελαιοτεμαχίων.

Μητρώο Εσπεριδοειδών: Κατά την παρούσα χρονική στιγμή δεν υπάρχει πρόθεση από την Ε.Ε. κατάρτιση του Μητρώου αυτού.

Το Χαρτογραφικό Υλικό που θα δημιουργηθεί στα πλαίσια του αμπελουργικού και ελαιοκομικού Μητρώου θα είναι στην διάθεση του Ο.Κ.Χ.Ε. για να το χρησιμοποιήσει αυτός στα πλαίσια κατάρτισης Εθνικού Κτηματολογίου.

Ο Υπουργός

ΣΤΕΦ. ΤΖΟΥΜΑΚΑΣ"

20. Στην με αριθμό 1601/20-12-96 ερώτηση δόθηκε με το υπ' αριθμ. 640/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1601/20.12.96 που κατέθεσε ο Βουλευτής κ. Ε. Αποστόλου αναφορικά με το παραπάνω θέμα, σας πληροφορούμε ότι από το έτος 1996 το ολοκληρωμένο σύστημα υλοποιείται σε μεγάλο βαθμό σύμφωνα με όσα προβλέπουν οι κανονισμοί της Ευρ. 'Ενωσης. Ειδικώτερα:

'Εχει δημιουργηθεί η βάση δεδομένου για το σύνολο των παραγωγών που λαμβάνουν επιδοτήσεις από αυτό.

Στην Δ/νση Πληροφορικής των Υπουργείων ήδη υπάρχει μηχανογραφημένη Βάση δεδομένων για τα έτη 1994, 1995, 1996 με στοιχεία του ΟΣΔΕ σε επίπεδο χώρας και συγκεκριμένα με πληροφορίες που αφορούν αιτήσεις ενίσχυσης για τους τομείς αροτριαίες εκτάσεις, βοοειδή, αιγοπρόβατα καθώς και αποτελέσματα ελέγχων, επεξεργασίας και πληρωμών.

Η επεξεργασία γίνεται από τις ΕΑ Συνεταιρισμών στην περιφέρεια και ενημερώνεται η Δ/νση Πληροφορικής μέσω δισκετών 

Οι αιτήσεις ενίσχυσης διανέμονται στους παραγωγούς στο διάστημα Φεβρουαρίου - Απριλίου κάθε έτος από τις ΕΑΣ με στοιχεία της προηγούμενης περιόδου.

Από την συνολική συνχρηματοδότηση 1.500.000 δραχμές που προορίζονταν για την χρηματοδότηση προμήθειας εξοπλισμού Πληροφορικής δεν εκταμιεύθηκαν εντός του προβλεπόμενου χρονικού ορίου που έληξε την 31.12.95 και παρετάθη μέχρι 31.12.96 λόγω της καθυστέρησης στις διαδικασίες των διαγωνισμών προμήθειας των εξοπλισμών.

Για την δημιουργία του αλφαριθμητικού συστήματος αναγνώρισης των αγροτεμαχίων οι αρμόδιες Υπηρεσίες της COMISSION σε συνεργασία με την τυπογραφική του Υπ. επραγματοποίησαν Πολιτικό Πρόγραμμα το έτος 1994, το οποίο χρηματοδοτήθηκε εξ ολοκλήρου με την Ε.Ε., το δε ύψος αυτού ανήλθε σε 144.905 E.C.U.. Η μέθοδος δημιουργίας της χαρτογραφικής βάσης βασίζεται στην μέθοδο παραγωγής ορθοφωτογραφιών. Η εργασία αυτή ανατέθηκε στην Κοινοπραξία των Εταιρειών:

- ΜΕΛΕΤΗ (Ελληνική Εταιρεία)

- ΚΑΜPSAX - GEOPLAN (Δανική Εταιρεία)

Μετά την ολοκλήρωση του πιλοτικού προγράμματος έχει αρχίσει η διαδικασία υλοποίησης της Χαρτογραφικής βάσης σε μία έκταση 60.000 τετρ. χιλ., αναμένεται δε οι σχετικές εργασίες να ολοκληρωθούν εντός του 1997.

Το ποσοστό συμμετοχής της Ε.Ε. στις εργασίες του Ο.Σ.Δ.Ε. είναι 50%.

Σε ό,τι αφορά τις αιτήσεις ενίσχυσης εφαρμόζεται η προεκτυπωμένη μορφή, σύμφωνα με τις οδηγίες της Κοινότητας.

Τέλος σε ό,τι αφορά το σύστημα Ελέγχου, λειτουργεί πολύ καλά. Βεβαίως με Κοινοτικά κριτήρια, θα λέγαμε ότι κάλυψε σε ικανοποιητικό βαθμό το σύστημα, τουλάχιστον για το 1996. Εντούτοις θα πρέπει να σημειώσουμε ότι υπάρχουν μεγάλα περιθώρια βελτίωσης, ιδίως σε ό,τι αφορά τους τομείς:

- Μηχανογράφησης και έγκαιρης εξαγωγής του δείγματος επιτοπίων ελέγχων

- Δημιουργίας μηχανοργάνωσης στις Δ/νσεις Γεωργίας και ON-LINE σύστημα επικοινωνίας με το Κέντρο, ώστε τόσο οι διοικητικοί έλεγχοι όσο και η αξιοπιστία του συστήματος να καλύπτουν τις απαιτήσεις της Κοινότητας.

- Στελέχωση των υπηρεσιών με το αναγκαίο προσωπικό

Δημιουργία αλφαριθμητικού συστήματος αγροτεμαχίων σύμφωνα με την μέθοδο της ορθοφωτογραφίας
Σελίδα 3069 

σελ. 3069

Σελίδα 3070 

σελ. 3070

Σελίδα 3071 

εμβαδού 554,2 στρεμμάτων για ανέγερση των κτιριακών της εγκαταστάσεων.

Με τον Ν. 1514/85 ολόκληρη η περιουσία εγκαταστάσεις, όργανα και λοιπός εξοπλισμός της Ε.Ε.Α.Ε. μεταβιβάσθηκαν στην ΕΚΕΦΕ "Δημόκριτος", (νέο φορέα ο οποίος προκειμένου να ολοκληρώσει και επεκτείνει τις υφιστάμενες κτιριακές εγκαταστάσεις συνολικού εμβαδού 25 στρ. περίπου για συμπληρωματική κάλυψη προγραμματισθεισών αναγκών του, που εξυπηρετούν την έρευνα και τις αναπτυξιακές ανάγκες της χώρας, υπέβαλε αίτημα στο αρμόδιο Δασαρχείο Πεντέλης για συναίνεση σε ανέγερση κτιρίων σε έκταση εμβαδού 32 στρεμμάτων μέσα στην αρχικά παραχωρηθείσα έκταση.

Επειδή συνέτρεχαν οι νόμιμες προϋποθέσεις συνυπογράφει το σχέδιο απόφασης έγκριση τοπικού ρυμοτομικού σχεδίου για τον προαναφερόμενο σκοπό στη συγκεκριμένη έκταση και με συντελεστή δόμησης που καθορίσθηκε από το ΥΠΕΧΩΔΕ λόγω αρμοδιότητας.

Σχετικά με την παρατήρηση να παραχωρηθούν στο Δήμο Αγ. Παρασκευής οι εκτάσεις που καταλαμβάνουν τα στρατόπεδα και το Υπουργείο Γεωργίας, επισημαίνουμε ότι οι παραχωρήσεις δημοσίων δασικών εκτάσεων έγιναν για συγκεκριμένο σκοπό και εφόσον πληρούνται οι όροι και προϋποθέσεις που έχουν τεθεί δεν υπάρχει λόγος ούτε δυνατότητα να ανακληθούν και να παραχωρηθούν σε άλλο φορέα.

Τόσο από το ισχύον Σύνταγμα όσο και από τη Δασική Νομοθεσία και τη σχετική νομολογία που έχει διαμορφωθεί δεν παρέχεται δυνατότητα ένταξης δημοσίων δασών και δημοσίων δραχμών εν γένει εκτάσεων σε ρυμοτομικό σχέδιο για οικιστική αξιοποίηση.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

25. Στην με αριθμό 1625/20-12-96 ερώτηση δόθηκε με το υπ' αριθμ. 662/13-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1625 που κατατέθηκε στις 20-12-96 από τους Βουλευτές κ.κ. Ορέστη Κολοζώφ και Μήτσο Κωστόπουλο σας γνωρίζουμε τα εξής:

Στην υπ' αρ. 89904/5225/20-8-96 ΚΥΑ (ΦΕΚ 1093 τεύχος Δ της 17-9-96) περί "έγκρισης τοπικού ρυμοτομικού σχεδίου στην εκτός σχεδιου περιοχή του Δήμου Αγ. Παρασκευής για τον καθορισμό χώρου ανέγερσης Κέντρου Μεταφοράς Τεχνογνωσίας του ΕΚΕΦΕ "Δημόκριτος" και καθορισμού χρήσεων και όρων και περιορισμών δόμησης", αναφέρονται αναλυτικά οι επιτρεπόμενες χρήσεις, ο δε συντελεστής δόμησης 2,4 αφορά στους οικοδομήσιμους χώρους, που αναλυτικά επίσης περιγράφονται στην υπ' όψη απόφαση.

Για το θέμα της προαναφερθείσας έγκρισης, σύμφωνα με το άρθρο 26 του Ν. 1337/83, γνωμοδότησαν θετικά ο Οργανισμός Ρυθμιστικού Σχεδίου και Προστασίας Περιβάλλοντος Αθήνας και η Διεύθυνση Περιβάλλοντος του Υπουργείου μας.

Επίσης η Διεύθυνση Πολεοδομικού Σχεδιασμού του Υπουργείου μας έκρινε σκόπιμο - παρ' ότι αυτό δεν προβλέπεται από το άρθρο 26 του ν. 1337/83 - να ζητήσει και την γνωμοδότηση του Κεντρικού Συμβουλίου Χωροταξίας Οικισμού και Περιβάλλοντος, λόγω της σημασίας της συγκεκριμένης δραστηριότητας (υπερτοπικό έργο Εθνικής σημασίας) το οποίο επίσης γνωμοδότησε θετικά επί του θέματος.

Ο Υπουργός

Κ. ΛΑΛΙΩΤΗΣ"

26. Στην με αριθμό 1626/20-12-96 ερώτηση δόθηκε με το υπ' αριθμ. 646/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1626/20-12-96, που κατέθεσαν οι Βουλευτές κ. Ν. Γκατζής, Α. Κανταρτζής, Β. Μπούτας αναφορικά με το παραπάνω θέμα, σας πληροφορούμε ότι:

Για τις ζημιές που προξενήθηκαν στις μηλοκαλλιέργειες του νομού Μαγνησίας από την ανεμοθύελλα της 13ης Σεπτεμβρίού 1996, ο ΕΛΓΑ ύστερα από την αριθμ. 73/18.9.96 απόφαση του Διοικητικού του Συμβουλίου προέβη στη συγκέντρωση και καταστροφή των ζημιωθέντων μήλων ικανοποιώντας ταυτόχρονα το σχετικό αίτημα των παραγωγών των φορέων τους και των αρμοδίων Υπηρεσιών του Νομού.

Ο ΕΛΓΑ βρίσκεται στο στάδιο της επεξεργασίας των στοιχείων που αφορούν τις ποσότητες που συγκεντρώθηκαν και κατεστράφησαν και καταβάλλεται κάθε δυνατή προσπάθεια ώστε οι αποζημιώσεις να καταβληθούν στους δικαιούχους παραγωγούς το συντομότερο δυνατόν.

Επισημαίνεται ότι λόγω της απλούστευσης των διαδικασιών, οι αποζημιώσεις καταβάλλονται στους δικαιούχους συντομότερα από ότι με τη διαδικασία των εξατομικευμένων εκτιμήσεων.

Ο Υπουργός

ΣΤ. ΤΖΟΥΜΑΚΑΣ"

27. Στην με αριθμό 1628/20-12-96 ερώτηση δόθηκε με το υπ' αριθμ. 647/14-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1628/20-12-96, που κατέθεσαν οι Βουλευτές κ.κ. Ν. Γκατζής, Β. Μπούτας, Α. Κανταρτζής αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι τα τελευταία χρόνια η παραγωγή αχλαδιών έχει μειωθεί αρκετά είναι περίπου στους 70.000 τόνους. Το 85% της παραγωγής διατίθεται στην εσωτερική αγορά. Μικρές ποσότητες εξάγονται και μικρές ποσότητες αποσύρονται. Φέτος ειδικά λόγω των κακών κλιματολογικών συνθηκών είχαμε προβλήματα ποιότητας στην παραγωγή γι' αυτό και αποσύρθηκαν μεγαλύτερες ποσότητες, ήτοι σε παραγωγή 70.000 τόνων αποσύρθηκαν 1.150 τόνοι. Η Μαγνησία σε συνολική φετινή παραγωγή 7.000 τόνων δεν έχει αποσύρει καμιά ποσότητα, είχε δε αποθέματα στα ψυγεία 3.270 τόνους την 1.12.96.

Το αχλάδι είναι παραδοσιακό ελληνικό προϊόν, πολύ καλής ποιότητας και μπορεί να είναι ανταγωνιστικό των ισπανικών ακόμη και αν διατίθενται σε χαμηλότερη τιμή. Οι παραγωγοί πρέπει να φροντίσουν την ποιότητα του προϊόντος τους και να αντιμετωπίσουν τα προβλήματα της αγοράς συλλογικά μέσο των Ο.Π. στα πλαίσια μάλιστα και του νέου καθεστώτος της Κ.Ο.Α. οπωροκηπευτικών.

Η διακίνηση των κοινοτικών αγροτικών προϊόντων στην κοινοτική αγορά είναι ελεύθερη. Η λήψη μέτρων σε εθνικό επίπεδο απαγορεύεται σύμφωνα με το κοινοτικό καθεστώς. Για το λόγο αυτό το Υπουργείο Γεωργίας δεν προτίθεται να προβεί σε τέτοιου είδους ενέργειες. 'Οσον αφορά στις εισαγωγές αχλαδιών από τρίτες χώρες στην κοινότητα, υπάρχει καθεστώς προστασίας, ήτοι το σύστημα τιμών εισόδου βάσει του οποίου καθορίζονται ελάχιστες τιμές εισόδου ανάλογα με την περίοδο, το προϊόν και τη χώρα προελεύσεως.

Ο φυτοϋγειονομικός έλεγχος πραγματοποιείται όπου και όταν πρέπει βάσει του π.δ. 332/ΦΕΚ178Α/29.8.95.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

28. Στην με αριθμό 1630/20-12-96 ερώτηση δόθηκε με το υπ' αριθμ. 649/15-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1630/20-12-96, που κατέθεσε ο Βουλευτής κ. Θ. Πασχαλίδης αναφορικά με το παραπάνω θέμα, σας πληροφορούμε ότι:

Οι τιμές για το σκληρό σιτάρι έχουν καθορισθεί ως εξής για την εμπορική περίοδο 1996/97, εσοδείας 1996:

α. Περιφέρεια Ι (στην οποία ανήκει και Νομός Κιλκίς)

4.184,45 δρχ./στρέμμα ως βασική αντιστάθμιση

11.179,75 δρχ./στρέμμα ως συμπληρωματική αντιστάθμιση

--------------------------------------------------

15/364.20 δρχ./στρέμμα Σύνολο Ενίσχυσης

Σελίδα 3072 

 

β. Περιφέρεια ΙΙ

2.608,93 δρχ./στρέμμα ως βασική αντιστάθμιση

11.179,75 δρχ./στρέμμα ως συμπληρωματική αντιστάθμιση

--------------------------------------------------

13.788,68 δρχ./στρέμμα Σύνολο Ενίσχυσης

Δεν υπάρχει παρακράτηση στην αντισταθμιστική ενίσχυση ανά στρέμμα του σκληρού σίτου εσοδείας 1996.

'Οσον αφορά την αντισταθμιστική ενίσχυση στο καλαμπόκι (15.145,34 δρχ./στρ. για την εσοδεία 1996 για την Περιφέρεια Ι) η μείωση επ'αυτής οφείλεται στην υπέρβαση του ορίου εγγυημένης έκτασης αρδευομένων καλλιεργειών για τη Χώρα μας, δηλαδή αραβοσίτου, στην Περιφέρεια Ι. (Το όριο αυτό στα πλαίσια της αναθεώρηση της Κ.Α.Π. στον τομέα των αροτραίων καλλιεργειών έχει ορισθεί σε 2.180.020 στρ. για την Περιφέρεια Ι). Το ποσό μείωσης καθορίσθηκε ύστερα από τον προσδιορισμό του ύψους της υπέρβασης των καλλιεργουμένων εκτάσεων αραβοσίτου σε σχέση με την οροφή στην εν λόγω Περιφέρεια.

Ο Υπουργός

ΣΤΕΦ. ΤΖΟΥΜΑΚΑΣ"

29. Στην με αριθμό 1644/20-12-96 ερώτηση δόθηκε με το υπ' αριθμ. 663/13-1-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1644 που κατατέθηκε στις 20-12-96 από τη Βουλευτή κα 'Ελσα Παπαδημητρίου, σας γνωρίζουμε ότι για το θέμα είχαμε την ευκαιρία να ενημερώσουμε προφορικά τη Βουλή στις 11 και 13-11-96 κατά τη συζήτηση των υπ'αριθμ. 146 και 171 επίκαιρων ερωτήσεων.

Θεωρούμε σκόπιμο να τονίσουμε ότι το Υ.ΠΕ.ΧΩ.Δ.Ε., στο πλαίσιο των αρμοδιοτήτων του, συμβάλλει στην ανάδειξη θετικών προτάσεων και λύσεων και στην προώθηση, σε συνεργασία με τα συναρμόδια Υπουργεία, των απαραίτητων μέτρων, παρεμβάσεων και ρυθμίσεων που έχουν ως στόχο την προστασία του θαλάσσιου περιβάλλοντος και των παράκτιων περιοχών.

Σας επισυνάπτουμε την πρόταση του Υ.ΠΕ.ΧΩ.Δ.Ε. για ανάληψη κοινών πρωτοβουλιών με το Υπουργείο Εμπορικής Ναυτιλίας για την αντιμετώπιση της θαλάσσιας ρύπανσης.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

30. Στην με αριθμό 1645/20-12-96 ερώτηση δόθηκε με το υπ' αριθμ. 79/13-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1645/20-12-96 ερώτηση της Βουλευτού κας 'Ελσας Παπαδημητρίου, σας γνωρίζουμε τα εξής:

Προκειμένου να λειτουργήσει το Μουσείο Αβδήρων έχουν πραγματοποιηθεί τα εξής:

1) Συγκεντρώθηκε το υλικό που υπήρχε στο Μουσείο Κομοτηνής, στην Αρχαιολογική Συλλογή Ξάνθης και στην Αρχαιολογική Συλλογή Αβδήρων και έγινε καταγραφή και φωτογράφηση όλων των παραπάνω αντικειμένων.

2) 'Έγινε επιλογή αντικειμένων από το Αρχαιολογικό Μουσείο Καβάλας.

3) Καθορίσθηκαν οι διάφορες θεματικές ενότητες από τις οποίες θα αποτελείται η έκθεση και έγινε συστηματοποίηση του υλικού σε ντοσιέ κατά θέμα.

Η εκθεσιακή μελέτη έγινε σε συνεργασία της γλύπτριας του Εθνικού Μουσείου Αφροδίτης Λίττη και τεχνικού γραφείου. Η μελέτη μόλις ετοιμαστεί θα υποβληθεί στο Υπουργείο Πολιτισμού για να εγκριθεί από το Κεντρικό Αρχαιολογικό Συμβούλιο.

Τέλος, το θέμα της φύλαξης του Μουσείου προς το παρόν αντιμετωπίζεται με εποχιακό προσωπικό. Μέχρι την ολοκλήρωση της Εκθεσιακής μελέτης ελπίζουμε ότι θα έχει αντιμετωπισθεί -στο πλαίσιο της σχετικής νομοθεσίας και υπό τον έλεγχο του ΑΣΕΠ- και το θέμα της στελέχωσης με μόνιμο προσωπικό.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

31. Στην με αριθμό 1647/20-12-96 ερώτηση δόθηκε με το υπ' αριθμ. 80/13-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1647/20-12-96 ερώτηση του Βουλευτή κ. Δημήτρη Κωστόπουλου, σας γνωρίζουμε ότι, θα πραγματοποιηθεί άμεσα αυτοψία στο πέτρινο γεφύρι του Μπούτουνα που βρίσκεται στον ποταμό Καστρίτση από την 5η Εφορεία Βυζαντινών Αρχαιοτήτων, προκειμένου να το καταγράψει και να εκτιμήσει την παλαιότητά του.

Στη συνέχεια, και εφόσον διαπιστωθεί ότι συντρέχουν λόγοι χαρακτηρισμού του ως διατηρητέου μνημείου θα προχωρήσουμε σε όλες τις απαραίτητες ενέργειες για τη διάσωσή του.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

32. Στην με αριθμό 1648/20-12-96 ερώτηση δόθηκε με το υπ' αριθμ. 81/13-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1648/20-12-96 ερώτηση της Βουλευτού κας 'Ελσας Παπαδημητρίου, σας γνωρίζουμε ότι, η αρμόδια Διεύθυνση Λαϊκού Πολιτισμού θα πραγματοποιήσει άμεσα αυτοψία στο Μουσείο "ΔΩΔΕΚΑΝΗΣΙΑΚΟ ΣΠΙΤΙ ΒΑΣΙΛΗ ΚΑΙ ΕΙΡΗΝΗΣ ΜΟΣΚΟΒΗ", προκειμένου να εξακριβωθούν οι αναφερόμενες καταγγελίες που στρέφονται κατά του Δήμου Αθηναίων.

Στη συνέχεια θα υποβληθεί σχετική έκθεση και θα διερευνηθεί η δυνατότητα χαρακτηρισμού ορισμένων κινητών αντικειμένων ως διατηρητέων.

Βεβαίως το θέμα της φύλαξης δεν ανήκει στις αρμοδιότητες του Υπουργείου Πολιτισμού αλλά στο Δήμο Αθηναίων στον οποίο έγινε και η δωρεά.

Σημειώνεται ότι ο Σύλλογος δεν έχει απευθυνθεί μέχρι τώρα στις αρμόδιες Υπηρεσίες του Υπουργείου Πολιτισμού, αλλά μόνο στο Δήμο Αθηναίων.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

33. Στην με αριθμό 1650/20-12-1996 ερώτηση δόθηκε με το υπ'αριθμ. 650/14-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1650/20-12-1996 που κατέθεσε ο Βουλευτής κ. Α. Βαρίνος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Η λιμνοδεξαμενή Αγίου Γεωργίου Συκούση ολοκληρώθηκε πλήρως τον Αύγουστο 1996, τόσον η λιμνοδεξαμενή όσο και το έργο προσαγωγής του νερού σ'αυτήν.

Επίσης ολοκληρώθηκε & η εργασία αποκατάστασης των φαινομένων κατολίσθησης των πρανών σε τμήμα του ορύγματος.

Για την ολοκλήρωση του έργου διατέθηκαν όλες οι αναγκαίες πιστώσεις.

Κατά την χειμερινή περίοδο αναμένεται η πλήρωση της λίμνης με νερό, οπότε και θα γίνει ο έλεγχος στεγανότητας. Οι σχετικές εργασίες τοποθέτησης της μεμβράνης στεγάνωσης έγιναν με επάρκεια και το έργο θα παραδοθεί στους χρήστες σε κατάσταση απόλυτης λειτουργικότητας.

Ο Υπουργός

ΣΤΕΦ. ΤΖΟΥΜΑΚΑΣ"

34. Στην με αριθμό 1651/20-12-1996 ερώτηση δόθηκε με το υπ'αριθμ. 651/14-11-1997 έγγραφο από τον Υπουργό 

Σελίδα 3073 

Γεωργίας η ακόλουθη απάντηση:

"Απαντώντας στην ερώτηση με αριθμό 1651/20.12.1996, που κατέθεσε ο Βουλευτής κ. Α. Βαρίνος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Στα χρονικά και οικονομικά πλαίσια του 1ου Κ.Π.Σ. στα πλαίσια του Προγράμματος των Λιμνοδεξαμενών και του INTERREG εκπονήθηκαν οι οριστικές μελέτες για την κατασκευή λιμνοδεξαμενών και φραγμάτων σε επτά θέσεις (Κόρης Γεφύρι Κοντού, Αγ. Γεωργίου, Βίκι, Ζυφιά, Βάβυλοι, Βουκολιές στα Ψαρά) στον νομό Χίου.

Λόγου περιορισμένου ύψους του προγράμματος του Ι ΚΠΣ δεν κατέστη δυνατή η χρηματοδότηση της εκπόνησης των άλλων μελετών.

'Οταν οι οικονομικές δυνατότητες το επιτρέψουν θα καταβληθεί προσπάθεια για την εκπόνηση της μελέτης για την κατασκευή λιμνοδεξαμενής Πιτυός.

Σύμφωνα με την οδηγία 1991/497, η οποία ενσωματώθηκε στο εθνικό δίκαιο με το προεδρικό διάταγμα 420/1994, τα σφαγεία πρέπει να πληρούν ορισμένες ελάχιστες προϋποθέσεις υποδομής για τη λειτουργία τους και για την προστασία της δημόσιας υγείας.

Κατά παρέκκλιση της ανωτέρω απαίτησης, επιτρέπεται σε μικρά σφαγεία τα οποία βρίσκονται σε απομακρυσμένες και απομονωμένες περιοχές, να λειτουργούν κατά την περίοδο από το Φεβρουάριο μέχρι το Μάϊο, μόνο για τη σφαγή αιγοπροβάτων.

Το σφαγείο Πιτυούντος, είναι ένα μικρό, αναχρονιστικό σφαγείο, που στεγάζεται σε ένα παλαιό κτίσμα, μέσα στην πόλη.

Δεν πληροί τις υγειονομικές απαιτήσεις της ισχύουσας νομοθεσίας για τη διασφάλιση της υγείας και την προστασία του περιβάλλοντος και για το λόγο αυτό, η δραστηριότητά του περιορίστηκε στη σφαγή αιγοπροβάτων κατά την περίοδο από τον Φεβρουάριο μέχρι το Μάιο κάθε έτους, σύμφωνα με τα προβλεπόμενα από το ανωτέρω προεδρικό διάταγμα.

Την υπόλοιπη περίοδο του έτους, οι κτηνοτρόφοι εξυπηρετούνται από το σφαγείο της κοινότητας Λαγκαδά, που απέχει 10 χλμ. από την Πιτυούντα, ή από το σφαγείο Χίου που απέχει 26 χλμ από την εν λόγω Κοινότητα.

Προκειμένου το σφαγείο Πιτυούντος να λειτουργήσει καθ'όλο το χρόνο και για όλα τα είδη των ζώων, ο φορέας που το διαχειρίζεται θα πρέπει να μεριμνήσεις για τη μετεγκατάστασή του σε κτίσμα που να πληροί τους όρους της νομοθεσίας.

Ο Υπουργός

ΣΤ. ΤΖΟΥΜΑΚΑΣ"

35. Στην με αριθμό 1655/21-12-1996 ερώτηση δόθηκε με το υπ'αριθμ. 664/13-1-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1655 που κατατέθηκε στις 21-12-1996 από τους Βουλευτές κ.κ. Σπύρο Δανέλλη και Ανδριανή Λουλέ, σας γνωρίζουμε τα εξής:

Η Μελέτη Περιβαλλοντικών Επιπτώσεων (ΜΠΕ) για τα "ΒΕΛΤΙΩΤΙΚΑ ΕΡΓΑ ΛΙΜΝΟΘΑΛΑΣΣΩΝ Ν. ΑΡΤΑΣ", συντάχθηκε από τη Δ/νση Υδατ/γειών και Εσωτερικών Υδάτων του Υπουργείου Γεωργίας και έχει κατατεθεί για έγκριση στις αρμόδιες υπηρεσίες του ΥΠΕΧΩΔΕ. Μετά από έλεγχο της ΜΠΕ και συνεννόηση με το Υπουργείο Γεωργίας ζητήθηκαν πρόσφατα συμπληρωματικά στοιχεία.

Επισημαίνεται ότι τα προτεινόμενα έργα θα γίνουν σε περιοχή η οποία προστατεύεται από τη συνθήκη Ramsar. 'Ηδη εκπονείται με επίβλεψη της αρμόδιας υπηρεσίας μας Ειδική Περιβαλλοντική Μελέτη η οποία θα καταλήξει στην έκδοση του Π.Δ. που θα αποσαφηνίσει τα απαιτούμενα μέτρα για την περιβαλλοντική προστασία της περιοχής.

Ο Υπουργός

Κ. ΛΑΛΙΩΤΗΣ"

36. Στην με αριθμό 1655/21-12-1996 ερώτηση δόθηκε με το υπ'αριθμ. 653/15-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1655/21.12.1996, που κατέθεσαν οι Βουλευτές κ.κ. Ανδριανή Λουλέ, Σπύρος Δανέλλης αναφορικά με το παραπάνω θέμα στα πλαίσια των αρμοδιοτήων μας, σας πληροφορούμε ότι:

Το Υπουργείο Γεωργίας με σχετικά έγγραφά του κατά καιρούς είχε ζητήσει αρμοδίως την πλήρωση των κενών οργανικών θέσεων σε ιχθυολόγους κ.λ.π.

Μετά την έκδοση όμως των οργανισμών Νομ/κής Αυτοδιοίκησης και σύμφωνα με τις διατάξεις του άρθρου 31 του ν. 2218/1994 η αρμοδιότητα αυτή πλέον ανήκει στην εν λόγω Νομαρχιακή Αυτοδιοίκηση.

'Οσον αφορά την έναρξη υλοποίησης των "Βελτιωτικών έργων στις Λιμνοθάλασσες Ν. 'Αρτας" είναι απαραίτητη η έγκριση σχετικών περιβαλλοντικων όρων, με Κοινή Υπουργική Απόφαση ΥΠΕΧΩΔΕ-Υπ. ΓΕΩΡΓΙΑΣ.

Η αρμόδια Δ/νση του ΥΠ.ΓΕ. αφού εκποίησε την προβλεπόμενη μελέτη περιβαλλοντικων Επιπτώσεων (Μ.Π.Ε.), και πρότεινε περιβαλλοντικούς όρους τους οποίους διαβίβασε με το αριθμ. 221873/26.7.1996 έγγραφο, στην Δ/νση περβ/κών Σχεδιασμού του ΥΠΕΧΩΔΕ και αναμένει τη σύνταξη και αποστολή της κοινής Απόφασης έγκρισης περιβαλλοντικών όρων (Α.Ε.Π.Ο.) για συνυπογραφή.

Επί πλέον γνωρίζουμε ότι τα αναφερόμενα ιχθυοβελτιωτικά έργα. καθώς και οι αντίστοιχες πιστώσεις των 1440 εκατ. δρχ. έχουν ενταχθεί στο επιχειρησιακό πρόγραμμα τομέα Αλιείας 1994-1999. 'Εχουν συνταχθεί τα Τεχνικά Δελτία των έργων και εφόσον εκδοθεί η Α.Ε.Π.Ο μπορεί άμεσα να ξεκινήσει η διαδικασία δημοπράτησης των.

Ο Υπουργός

ΣΤΕΦ. ΤΖΟΥΜΑΚΑΣ"

37. Στην με αριθμό 1656/21-12-1996 ερώτηση δόθηκε με το υπ'αριθμ. 654/15-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1656/21.12.1996, που κατέθεσαν οι Βουλευτές κ.κ. Σ. Δανέλλης, Ευαγ. Αποστόλου, αναφορικά με το παραπάνω θέμα, σας πληροφορούμε ότι:

Στην συνεδρίαση της 11.12.1996 της "Επιτροπής Γεωγραφικών Ενδείξεων και Ονομασιών Προέλευσης" της Ε.Ε. ψηφίστηκε το Σχέδιο Κανονισμού της Επιτροπής που "συμπληρώνει το παράρτημα του Καν. (ΕΟΚ) αριθμ. 1107/1996 της Επιτροπής σχετικα με την καταχώρηση των γεωγραφικών ενδείξεν και των ονομασιών προέλευσης στο πλαίσιο της διαδικασίας που προβλέπεται στο άρθρο 17 του Καν. (ΕΟΚ) αριθμν. 2081/1992 του Συμβουλίου". Στο παράρτημα αυτό αναγνωρίζονται ως Προστατευομένης Ονομασίας Προέλευσης (ΠΟΠ) τα προϊόντα.

- Τσίκλα Χίου (ΠΟΠ)

- Μαστίχα Χίου (ΠΟΠ)

στην κατηγορία "Τρόφιμα που αναφέρονται στο παράρτημα Ι του Καν. (ΕΟΚ) αριθμ. 2081/1992 "Γόμες και ρητίνες φυσικές" και - Μαστιχέλαιο Χίου (ΠΟΠ) στην κατηγορία "Αιθέρια έλαια" των Γεωγραφικών Προϊόντων που αναφέρονται στο Παράρτημα ΙΙ του Καν. (ΕΟΚ) αριθμ. 2081/1992.

Για την οριστικοποίηση της ανωτέρω καταχώρησης αναμένεται η δημοσίευση του σχετικού Κανονισμού στην Επίσημη Εφημερίδα των Ε.Κ.

'Οσον αφορά τις προτάσεις της 'Ενωσης Μαστιχοπαραγωγών Χίου για ένταξη σε Κοινοτικά Προγράμματα ενεργειών προώθησης της εμπορίας στα πλαίσια διασυνορικής συνεργασίας, αυτές έχουν υποβληθεί αντίστοιχα στο ΠΕΠ Βορείου Αιγαίου και στο Υπουργείο Αιγαίου για το Πρόγραμμα INTERREG II.

Το Υπουργείο Γεωργίας το οποίο διαχειρίζεται το σκελος FEOGA του Προγράμματος INTERREG II/ Εξωτερικά σύνορα έχει ήδη προχωρήσει στην εξειδίκευση του προϋπολογισμού του Προγράμματος κατά έργο και συνεπώς δεν μπορεί να 

Σελίδα 3074 

ενταχθεί, στη φάση αυτή τουλάχιστον οποιαδήποτε νέα δράση.

Ενεδεχόμενα θα μπορούσε να εξετασθεί η δυνατότητα ένταξης των ανωτέρω δράσεων στο σκέλος ΕΤΠΑ του προγράμματος αυτού, τη διαχείρηση του οποίου έχει όμως το ΥΠΕΘΟ προς το οποίο διαβιβάζονται και οι προτάσεις της Περιφέρειας και των Υπουργείων.

Ο Υπουργός

ΣΤΕΦ. ΤΖΟΥΜΑΚΑΣ"

38. Στην με αριθμό 1657/21.12.96 ερώτηση δόθηκε με το υπ' αριθμ. 655/15.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1657/21.12.96, που κατέθεσε ο Βουλευτής κ. Ε. Αποστόλου αναφορικά με το παραπάνω θέμα, σας πληροφορούμε ότι:

Η προβλεπόμενη ομάδα εργασίας λειτούργησε για την υποβοήθηση του έργου της Δ/νσης Τοπογραφικής.

Για το 1997 το πρόγραμμα αναδασμού θα υλοποιηθεί αφ' ενός μεν από τις αρμόδιες Νομαρχιακές Υπηρεσίες Τοπογραφικής και Γεωργικής Ανάπτυξης (ή Δ/νσεις Γεωργίας) αφ' ετέρου δε με την ανάθεση τμήματος αυτού στον ιδιωτικό τομέα, υπό μορφή πιλοτικών εργασιών. Η Δ/νση Τοπογραφικής έχει ξεκινήσει από το έτος 1995 την ανάθεση εργασιών αναδασμού στον Ιδιωτικό Τομέα υπό μορφή πολοτικών εργασιών. Μέχρι σήμερα έχουν ανατεθεί 13.500 χιλιάδες στρέμματα στον Ιδιωτικό Τομέα με προοπτική εφόσον οι αναθέσεις αυτές λάβουν την οριστική τους μορφή να αναπληρώσουν την αδυναμία υλοποίησης του παραπάνω προγράμματος από τις Νομαρχιακές Υπηρεσίες, αδυναμία η οποία οφείλεται στο γεγονός ότι το προσωπικό που Υπηρετεί στις αρμόδιες Νομαρχιακές Υπηρεσίες δεν επαρκεί για την υλοποίηση του ετήσιου προγράμματος αναδασμού, αφού απασχολείται και με άλλες εργασίες Κοινοτικών και Εθνικών Προγραμμάτων.

Αμπελουργικό Μητρώο: Οι αναθέσεις εργασιών που αφορούσαν την κατάρτιση του Αμπελουργικού Μητρώου δεν υλοποιήθηκαν διότι με την αναμόρφωση της Κοινής Αγροτικής Πολιτικής αναθεωρήθηκαν οι σχετικοί Κανονισμοί της Ε.Ε. όσον αφορά την κατάρτιση του παραπάνω Μητρώου. 'Ηδη με δεδομένο τις νέες απαιτήσεις κατάρτισης αυτού έχει ολοκληρωθεί η σχετική διαδικασία του τρόπου υλοποίησης αυτού σε συνεργασία με τις αρμόδιες Υπηρεσίες της Ε.Ε. και εκτιμάται εντός του 1997 να ανατεθούν οι εργασίες του πρώτου τμήματος αυτού το οποίο αφορά τη δημιουργία της Χαρτογραφικής βάσης του εντοπισμού των δηλουμένων αμπελοτεμαχίων.

Ελαιοκομικό Μητρώο:'Εχει αναθεωρηθεί και για αυτό το Μητρώο ο τρόπος κατάρτισής του στα πλαίσια της αναμόρφωσης της Κοινής Αγροτικής Πολιτικής, έχουν δε και για το Μητρώο αυτό ολοκληρωθεί οι προεργασίες σχετικά με τον τρόπο κατάρτισης αυτού σε συνεργασία με τις αρμόδιες Υπηρεσίες Ε.Ε. και αναμένεται εντός του 1997 να αρχίσουν οι εργασίες του πρώτου τμήματος αυτού το οποίο αφορά τη δημιουργία Χαρτογραφικής βάσης εντοπισμού των δηλουμένων ελαιοτεμαχίων.

Μητρώο Εσπεριδοειδών: Κατά την παρούσα χρονική στιγμή δεν υπάρχει πρόθεση από την Ε.Ε. κατάρτιση του Μητρώου αυτού.

Το χαρτογραφικό Υλικό που θα δημιουργηθεί στα πλαίσια του αμπελουργικού και ελαιοκομικού Μητρώου θα είναι στη διάθεση του Ο.Κ.Χ.Ε. για να το χρησιμοποιήσει αυτός στα πλαίσια κατάρτισης Εθνικού Κτηματολογίου.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

39. Στην με αριθμό 1660/21.12.96 ερώτηση δόθηκε με το υπ' αριθμ. 131/13.1.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 1660/21.12.96 σχετικά με το θέμα των κολυμβητικών εγκαταστάσεων της Ρόδου σας γνωρίζουμε τα εξής: Εντός του 1997 θα δημοπρατηθεί το έργο, της κατασκευής του κολυμβητηρίου της Ρόδου και θα ενταχθεί στο Πρόγραμμα Δημοσίων επενδύσεων. Εφ' όσον υποβληθούν στη Γ.Γ.Α. συγκεκριμένα και αναλυτικά στοιχεία, θα μπορέσει να εξετάσει τη χρηματοδότηση των εργασιών αποπεράτωσης του κολυμβητηρίου που έχει αρχίσει να κατασκευάζει ο Ναυτικός 'Ομιλος Ρόδου.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

40. Στην με αριθμό 1661/21.12.96 ερώτηση δόθηκε με το υπ' αριθμ. 701/15.1.97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1661/21.12.96 που κατατέθηκε στη Βουλή των Ελλήνων από τον Βουλευτή κ. Αθ. Βαρίνο, σας γνωρίζουμε τα εξής:

1. Στις 1.12.96 εκδηλώθηκε πυρκαγιά στην αίθουσα ελέγχου του Αυτόνομου Σταθμού Παραγωγής (ΑΣΠ) Χίου, από βραχυκύκλωμα σε Πίνακα μέσης τάσης, από την οποία προκλήθηκε γενική διακοπή στο νησί.

Η γενική αυτή διακοπή, σαν αποτέλεσμα ατυχούς γεγονότος, σφάλματος στην λειτουργία ελαιοδιακόπτη γραμμής αναχώρησης, αντιμετωπίστηκε χάριν στις συντονισμένες και επιτυχείς προσπάθειες του προσωπικού, που με υπερβάλλοντα ζήλο εργάστηκε και απεκατέστησε τις σοβαρές βλάβες και έτσι σε διάστημα 7 περίπου ωρών άρχισε σταδιακά η επανατροφοδότηση του νησιού, η οποία απεκαταστάθη πλήρως μετά από 20 περίπου ώρες από την εκδήλωση του γεγονότος.

2. O ΑΣΠ Χίου είναι ένα από τα πιό σύγχρονα, ασφαλή και αξιόπιστα εργοστάσια των Νησιών μας και τροφοδοτεί ηλεκτρική ενέργεια για κάλυψη των ενεργειακών αναγκών του.

Ο εκσυγχρονισμός του από το 1965 που ιδρύθηκε είναι συνεχής τόσο με εγκατάσταση νέων ηλεκτροπαραγωγών ζευγών όσο και ανανέωση του λοιπού ηλεκτρομηχανολογικού εξοπλισμού καθώς και την εφαρμογή νέων τεχνολογικών εφαρμογών στον τομεα της Ηλεκτροπαραγωγής.

Χαρακτηριστικό των ανωτέρω είναι η υπό εγκατάσταση νέας τεχνολογίας μονάδα CEGILSKI-SULZER, ισχύος περίπου 12 MW.

3. Ως γνωστό υπάρχουν πολλά προβλήματα στην στελέχωση των Σταθμών Παραγωγής των Νησιών, ιδίως σε τεχνικό προσωπικό, τα οποία η ΔΕΗ καταβάλλει κάθε προσπάθεια να επιλύσει στα πλαίσια των προσλήψεων του Δημοσίου Τομέα.

Πάντως ο ΑΣΠ Χίου είναι από τους πλέον καλά στελεχωμένους Σταθμούς στο Νησιωτικό Σύμπλεγμα, ώστε το ατυχές γεγονός που έλαβε χώρα, όχι μόνον δεν οφείλεται σε ελλειμματική στελέχωσή του αλλά αντίθετα ο χρόνος αποκατάστασης της λειτουργίας του περιορίσθηκε στον ελάχιστα τεχνικά δυνατόν, για την έκταση των βλαβών που συνέβησαν.

Η Υπουργός

ΒΑΣΩ ΠΑΠΑΝΔΡΕΟΥ"

41. Στην με αριθμό 1662/21.12.96 ερώτηση δόθηκε με το υπ' αριθμ. 656/15.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ.1662/21.12.96, που κατέθεσαν οι Βουλευτές κ. Νίκος Ακριτίδης, Στυλ. Παπαθεμελής αναφορικά με το παραπάνω θέμα σας πληροφορούμε ότι:

Μετά την απομάκρυνση της ιχθυόσκαλας Θεσσαλονίκης από τη ζώνη λιμένος του Ο.Λ.Θ. όλες οι δραστηριότητες μεταφέρθηκαν στη Ν. Μηχανιώνα.

Η κατασκευή ιχθυαγοράς στο Νομό Θεσσαλονίκης θα βοηθήσει στην αποσυμφόρηση και στην ομαλότερη λειτουργία τηςήδη λειτουργούσας ιχθυόσκαλας με όρους ορθολογικά λειτουργούντος ιχθυοεμπορίου.

Το έργο "Ιχθυαγορά Νομού Θεσσαλονίκης έχει ενταχθεί στο Επιχειρησιακό Πρόγραμμα Αλιείας 1994-1999 και έχει εγκριθεί από τον Καν.(ΕΚ) 3699/93. Δεν υπάρχει απολύτως καμιά 

Σελίδα 3075 

κωλυσιεργία ούτε έχει χαθεί πολύτιμος χρόνος καθ' ότι για να είναι έγκριτες οι ενέργειες του ΥΠ.ΓΕ έπρεπε να προηγηθούν οι δέουσες διαδικασίες με την έγκριση της Κοινότητας και συγκεκριμένα για την κατασκευή της εν λόγω ιχθυαγοράς απαιτήθηκε από τις Υπηρεσίες των Ευρωπαϊκών Κοινοτήτων η εκπόνηση μελέτης σκοπιμότητας - βιωσιμότητας του έργου προκειμένου να συνδυασθεί η λειτουργία της ιχθυαγοράς με:

α) Την ήδη λειτουργούσα ιχθυόσκαλα της Νέας Μηχανιώνας.

β) Σημαντικά αλιευτικά κέντρα του Νομού Θεσσαλονίκης (Νέα Μηχανιώνα, Νέα Μουδανιά).

Διάθεση αλιευτικών προϊόντων από άλλες περιοχές της Βορείου Ελλάδας.

(Αλεξανδρούπολη, Καβάλα) ή άλλα γειτονικά διαμερίσματα της χώρας.

δ) Σημαντικούς συγκοινωνιακούς κόμβους (π.χ. αεροδρόμιο) για την διευκόλυνση των εξαγωγών προς άλλες χώρες (Βαλκάνια λοιπή Ευρώπη).

Η εν λόγω μελέτη βρίσκεται εν εξελίξει και αναμένεται να ολοκληρωθεί το πρώτο τρίμηνο του 1997.

Η κατασκευή της ιχθυαγοράς θα επιλύσει τα αναφερόμενα προβλήματα όπως η εμπορία ψαριών, προερχομένων από πρώτη πώληση (δημοπρατηθέντα άλλων ιχθυοσκαλών), η εμπορία και διακίνηση ψαριών εισαγωμένων από άλλες χώρες, ο διαχωρισμός των δραστηριοτήτων στην εμπορία και διάθεση των ψαριών (Α'-Β' πώληση).

'Οσον αφορά την πλήρη λειτουργία της ιχθυόσκαλας Ν.Μηχανιώνας, έχουν δοθεί εντολές στην ΕΤΑΝΑΛ ΑΕ ως φορέα διοίκησης και διαχείρισης ιχθυοσκαλών, να προβεί στις δέουσες ενέργειες και τη λειτουργία του ηλεκτρονικού συστήματος δημοπράτησης.

Για την ιχθυαγορά Ν. Θεσ/νίκης, κατά την τελευταία συνεδρίαση της Επιτροπής Παρακολούθησης, στην οποία ανακοινώθηκε η οριστική επιλογή του Υπ. Γεωργίας για την κατασκευή της στη Ν.Μηχανιώνα, εγκρίθηκαν οι τροποποιημένες τεχνικές προδιαγραφές της μελέτης σκοπιμότητας-βιωσιμότητας από την Ευρωπαϊκή Επιτροπή.

Το Υπ.Γεωργίας θεωρεί ότι ο συνδυασμός της υπό κατασκευή ιχθυαγοράς στη Ν. Μηχανιώνα με την ήδη λειτουργούσα ιχθυόσκαλα και η επίλυση των λειτουργικών της αδυναμιών συμβάλει ουσιαστικά στην ανάπτυξη υγιούς και ορθολογικώς λειτουργούντος ιχθυεμπορίου.

Ο Υπουργός

ΣΤΕΦ. ΤΖΟΥΜΑΚΑΣ"

42. Στην με αριθμό 1663/21.12.96 ερώτηση δόθηκε με το υπ' αριθμ. 666/15.1.97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ως άνω ερώτησης που κατατέθηκε στη Βουλή των Ελλήνων από τον Βουλευτή κ. Γεώργιο Γαρουφαλιά, σας γνωρίζουμε τα εξής:

Α. Η διάθεση λυομένων για τη στέγαση των τσιγγάνων και η σύνεδεσή τους με τα δίκτυα τηλεφώνου υδρεύσεως και αποχετεύσεως, εμπίπτουν στις αρμοδιότητες του Υπουργείου Χωροταξίας και Δημοσίων 'Εργων και του Υπουργείου Μεταφορών και Επικοινωνιών στα οποία διαβιβάζουμε την ερώτηση.

Β. 'Οσον αφορά την ηλεκτροδότηση των καταυλισμών αυτών σας γνωρίζουμε τα εξής:

1. Η Δ.Ε.Η. προκειμένου να χορηγήσει ηλεκτρικό ρεύμα σε οποιαδήποτε κτίσματα η κατασκευές είναι υποχρεωμένη να ζητά την προσκόμιση ενός από τα ακόλουθα δικαιολογητικά που προβλέπονται από το Ν.1512/85 (όπως τροποποιήθηκε με το Ν.2242/94) και σχετικές ρυθμίσεις του Υπουργείου ΠΕ.ΧΩ.Δ.Ε.

Αντίγραφο οικοδομικής άδειας επικυρωμένο από την Αρχή που την χορήγησε (πολεοδομία, Δήμος κ.λπ.) ή

'Εγγραφο της αρμόδιας Πολεοδομικής Αρχής ότι τηρήθηκε η σχετική διαδικασία και συνεπώς μπορεί να ηλεκτροδοτηθεί το συγκεκριμένο κτίσμα ή κατασκευή.

2. Το θέμα των δικαιολογητικών νομιμοποίησης που απαιτούνται, κατ' εφαρμογή των ανωτέρω, για οποιαδήποτε ηλεκτροδότηση , όπως και στην περίπτωση των καταυλισμών λυομένων κτισμάτων για τη στέγαση των Ελλήνων Τσιγγάνων δεν αφορά τη Δ.Ε.Η. αλλά το Υπουργείο ΠΕ.ΧΩ.Δ.Ε. και τις αρμόδιες Νομαρχίες και πολεοδομικές Υπηρεσίες.

3. Για να γίνει οποιαδήποτε ηλεκτροδότηση είναι επίσης απαραίτητη εκτός των άλλων προϋποθέσεων η συμμετοχή των ενδιαφερομένων ή του Δήμου/Κοινότητας ή της Νομαρχίας, στις δαπάνες που χρειάζονται για την πραγματοποίησή της.

Η Υπουργός

ΒΑΣΩ ΠΑΠΑΝΔΡΕΟΥ"

43. Στην με αριθμό 1666/21-12-96 ερώτηση δόθηκε με το υπ' αριθμ. 665/13-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1666 που κατατέθηκε στις 21-12-96 από το βουλευτή κ. Αναστάσιο Καραμάριο, σας γνωρίζουμε τα εξής:

'Οπως προκύπτει από την α φάση του Προγράμματος Ενοποίησης Χώρων Πρασίνου, Πολιτιστικών και Κοινωνικών Λειτουργιών που εκπονήθηκε από τον Οργανισμό Ρυθμιστικού Σχεδίου και Προστασίας Περιβάλλοντος Αθήνας (Ο.Α.) και εγκρίθηκε από την ομώνυμη Εκτελεστική Επιτροπή του για τον χώρο των προσφυγικών κατοικιών και με στόχο την ανάπλαση της περιοχής προβλέπεται η απαλλοτρίωση του χώρου και η δημιουργία χώρου πρασίνου όπως και η αντίστοιχη ενοποίηση του με τον παρακείμενο χώρο κοινοχρήστου πρασίνου, που ευρίσκεται βόρεια του Αρείου Πάγου, όπως και με την έναντι προτεινόμενο χώρο πρασίνου μετά την απομάκρυνση του Γηπέδου Παναθηναϊκού.

Το όλο πρόγραμμα αποτελεί εξειδίκευση των κατευθύνσεων του Ρυθμιστικού Σχεδίου Αθήνας (Ν. 1515/1985) με στόχο την αύξηση των ελεύθερων χώρων και του πρασίνου καθώς επίσης και την ενοποίηση των πολιτιστικών και κοινωνικών λειτουργιών.

Ο Υπουργός

Κ. ΛΑΛΙΩΤΗΣ"

44. Στην με αριθμό 1667/21-12-96 ερώτηση δόθηκε με το υπ' αριθμ. 658/15-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερωτηση με αριθμό 1667/21.12.96 που κατέθεσε ο Βουλευτής κ. Γ. Γαρουφαλιάς αναφορικά με το παραπάνω θέμα σας πληροφορούμε ότι από τις Κοινότητες Ερέτριας, Κ. Βασιλικού, Πολυδαμείου και Σκοτούσας (στην οποία υπάγεται ο συνοικισμός Θετιδίου) της επαρχίας Φαρσάλων του Ν. Λάρισας, για τη χαλαζόπτωση που σημειώθηκε στις 19 Αυγούστου (ζημιώθηκαν κυρίως βαμβάκια και βιομηχ. τομάτες), υποβλήθηκαν στον ΕΛΓΑ 166, 158, 143 και 87 δηλώσεις ζημιάς αντίστοιχα. Επίσης από τις ίδιες κοινότητες για τη χαλαζόπτωση στις 4.9.96 υποβλήθηκαν ελάχιστες δηλώσεις ζημιάς.

Η χαλαζόπτωση της 19ης Αυγούστου ήταν ιδιαίτερα ισχυρή γι' αυτό και στο 90% περίπου των αγροτεμαχίων που δηλώθηκαν εκτιμήθηκαν ποσοστά ζημιάς που κυμάνθηκαν από 25 μέχρι και 100% ανάλογα με την ένταση και την πυκνότητα του χαλαζιού.

Αντίθετα η χαλαζόπτωση της 4ης Σεπτεμβρίου ήταν μικρής έντασης και οι ζημιές που προκάλεσε ήταν περιορισμένης σημασίας.

Στην κοινότητα Σκοτούσας για τη χαλαζόπτωση της 19ης Αυγούστου εκτιμήθηκαν ποσοστά ζημιάς μέχρι και 75% αλλά σε κάποιες περιοχές της κοινότητας αυτής μεταξύ των οποίων και στο συνοικισμό Θετιδίου, η χαλαζόπτωση ήταν πολύ μικρής έντασης και δεν προξένησε αξιόλογες ζημιές στις καλλιέργειες γι' αυτό και τα ποσοστά ζημιάς που εκτιμήθηκαν ήταν 5-10% (μη αποζημιώσιμα).

Σε ότι αφορά την αξιοπιστία των εκτιμήσεων η διενέργεια δίκαιων και αντικειμενικών εκτιμήσεων είναι βασικό μέλημα και θέμα πρωταρχικής σημασίας για τον ΕΛΓΑ. Για τη διενέργεια 

Σελίδα 3076 

των εκτιμήσεων χρησιμοποιούνται επιστήμονες γεωπόνοι ειδικά ενημερωμένοι υπό την άμεση επίβλεψη γεωπόνων εποπτών του ΕΛΓΑ με μακροχρόνια εμπειρία στις εκτιμήσεις. Οι εκτιμήσεις διενεργούνται κατ' αγροτεμάχιο σύμφωνα με τα προβλεπόμενα από τον Κανονισμό Ασφάλισης του ΕΛΓΑ, τους κανόνες της Γεωπονικής Επιστήμης και τις εντολές και τις οδηγίες να είναι αντικειμενικοί και δίκαιοι κατά την άσκηση των καθηκόντων τους και να συνεργάζονται με τους παραγωγούς και τους φορείς που τους εκπροσωπούν.

Εάν αμφισβητείται η ορθότητα κάποιων πορισμάτων εκτίμησης, υπάρχει η δυνατότητα εκ μέρους των παραγωγών να ζητήσουν με αίτησή τους επανεκτίμηση της ζημιάς τους και η περίπτωσή τους θα επαναξετασθεί από δύο έμπειρους γεωπόνους επανεκτιμητές και εφ' όσον διαπιστωθούν λάθη στα πορίσματα εκτίμησης θα διορθωθούν.

Ο Υπουργός

ΣΤΕΦ. ΤΖΟΥΜΑΚΑΣ"

45. Στην με αριθμό 1669/21-12-96 ερώτηση δόθηκε με το υπ' αριθμ. 660/15-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1669/21-12-96, που κατέθεσε ο βουλευτής κ. Γεώργιος Β. Γαρουφαλιάς, αναφορικά με το παραπάνω θέμα, σας πληροφορούμε ότι: Σε ό,τι αφορά τις πληρωμές του προγράμματος της Εξισωτικής Αποζημίωσης στο Νομό Λάρισας, έχουν αποσταλεί καθ' όλη την διάρκεια του έτους 1996 1.510 εκατ. δρχ. εκ των οποίων 260 εκατ. δρχ. στην κατανομή του Δεκεμβρίου.

Η Δ/νση Γεωργίας Λάρισας έχει πληρώσει σχεδόν ολόκληρη της Εξισωτική Αποζημίωση του έτους 1995. Απομένουν μόνον τέσσερις (4) κοινότητες προς πληρωμή της επαρχίας Ελασσόνος, οι οποίες θα πληρωθούν μέχρι τέλους Ιανουαρίου 1997.

'Αλλωστε τα προγράμματα της Εξισωτικής Αποζημίωσης πληρώνονται πάντοτε κατά την διάρκεια του επόμενου έτους ενώ η διάρκεια των πληρωμών είναι περίπου 1,5 έτος.

Επιπλέον για την αντιστάθμιση της απώλειας του εισοδήματος χορηγείται στους παραγωγούς αιγοπρόβειου κρέατος οικον. ενίσχυση που, για την εμπορική περίοδο 1995, κυμάνθηκε μεταξύ 6170 έως 7713 δρχ. ανά επιλέξιμο ζώο.

Επίσης στους παραγωγούς των ορεινών και μειονεκτικών περιοχών καταβάλλεται και η ειδική ενίσχυση που για την ίδια εμπορική περίοδο, κυμάνθηκε μεταξύ 2063 και 1445 δρχ. ανά επιλέξιμο ζώο.

Για την εμπορική περίοδο 1996, έχει ήδη καταβληθεί στους δικαιούχους ορισμένων περιοχών η α' προκαταβαολή και επίκειται η καταβολή και της β', ενώ σε άλλες περιοχές καταβάλλονται και οι δύο προκαταβολές ταυτόχρονα.

Επιπρόσθετα για τη στήριξη του εισοδήματος των βοοτροφών χορηγήθηκαν το 1996:

-52.703 δρχ. ανά θηλάζουσα αγελάδα

-33.888 δρχ. ανά αρσενικό μοσχάρι

-11.295 δρχ. ανά θηλάζουσα αγελάδα ή αρσενικό μοσχάρι

με συντελεστή πυκνότητας μικρότερο από

1,4 μονάδες χονδρών ζώων ανά εκτάριο

(πριμ εκτατικοποίησης).

Επιπλέον λόγω της κρίσης του τομέα, εξ' αιτίας της σπογγώδους εγκεφαλοπάθειας, χορηγήθηκαν:

-8417,5 δρχ. ανά θηλάζουσα αγελάδα

-7170,5 δρχ. ανά αρσενικό μοσχάρι και

-5000 δρχ. ανά θηλάζουσα αγελάδα ή αρσενικό μοσχάρι

για το οποίο δεν χορηγήθηκε το παρα-

πάνω πριμ εκτατικοποίησης των 11.295 δρχ.-

Ο Υπουργός

ΣΤΕΦ. ΤΖΟΥΜΑΚΑΣ"

46. Στην με αριθμό 1672/21-12-96 ερώτηση δόθηκε με το υπ' αριθμ. 666/13-1-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1672 που κατατέθηκε στις 21-12-96 από το Βουλευτή κ. Ντίνο Βρεττό, σας γνωρίζουμε τα εξής:

Η Πολεοδομική Μελέτη της περιοχής "Ρουπάκι" της Πολεοδομικής Ενότητας Π.Ε.7. δεν έχει διαβιβασθεί στην αρμόδια Υπηρεσία μας (Δ/νση Πολεοδομικού Σχεδιασμού) και δεν έχει γνωμοδοτήσει γι' αυτήν το Ν. ΣΧΟΠ Δυτ. Αττικής.

Η ως άνω μελέτη βρίσκεται σε εκκρεμότητα λόγω δασικών εκτάσεων που περιλαμβάνονται στα όρια της προς ένταξη περιοχής.

Ο Υπουργός

Κ. ΛΑΛΙΩΤΗΣ"

47. Στην με αριθμό 1673/21-12-96 ερώτηση δόθηκε με το υπ' αριθμ. 1312/14-1-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αρ. 1673/21-12-96 ερώτηση του βουλευτή κ. Γ. Γαρουφαλιά, σας πληροφορούμε ότι από την Νομαρχιακή Αυτοδιοίκηση Λάρισας μας ενημέρωσαν ότι στην διασταύρωση της επαρχιακής οδού Αγιάς - Λάρισας με την επαρχιακή Αγιάς - Ομορφοχωρίου, η υπάρχουσα σήμανση καλύπτει τις απαιτήσεις του Κ.Ο.Κ.

Παρόλα αυτά, προγραμματίζεται από την αρμόδια Τεχνική Υπηρεσία η εγκατάσταση ειδικού φωτισμού ομίχλης, προκειμένου να αντιμετωπισθούν τα προβλήματα ορατότητας που δημιουργούνται από την ομίχλη κατά τους χειμερινούς μήνες.

Ο Υφυπουργός

Λ. ΠΑΠΑΔΗΜΑΣ"

48. Στην με αριθμό 1676/23-12-96 ερώτηση δόθηκε με το υπ' αριθμ. 1350/10-1-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 1676/23-12-96 ερώτησης που κατέθεσαν οι βουλευτές κ. Σ. Κόρακας και Ο. Κολοζώφ σχετικά με το δικαίωμα ανάγνωσης πολιτικών εφημερίδων από στρατεύσιμους, σας πληροφορούμε τα παρακάτω:

Η Ηγεσία του Υπουργείου Εθνικής 'Αμυνας έχει επιδείξει και συνεχίζει να επιδεικνύει ιδιαίτερη ευαισθησία σε θέματα προστασίας συνταγματικά κατοχυρωμένων δικαιωμάτων των Ελλήνων πολιτών. Ειδικότερα εκτιμάται πως το αναφαίρετο δικαίωμα της ενημέρωσης δεν συμβάλλει μόνο στη διαμόρφωση και ολοκλήρωση της προσωπικότητας των οπλιτών, αλλά παράλληλα αποτελεί παράγοντα ενίσχυσης και τόνωσης του αισθήματος αυθύνης έναντι της υψηλής αποστολής που η πολιτεία τους έχει αναθέσει.

Προς τούτο, ήδη στις μονάδες και των τριών Κλάδων των Ενόπλων Δυνάμεων όχι μόνο επιτρέπεται ρητώς, βάσει της ρύθμισης που περιέχεται στο Π.Δ. 327/25-8-93, άρθρο 2 παρ. 5, η ενημέρωση των οπλιτών από πολιτικές εφημερίδες κατά τον ελεύθερο χρόνο τους και στα Κέντρα Ψυχαγωγίας τους, αλλά σε πολλές περιπτώσεις η διάθεση του γραπτού τύπου γίνεται καθ' ολοκληρίαν με έξοδα των μονάδων.

Τέλος, τονίζεται ότι στις άμεσες προθέσεις του υπουργείου είναι η επέκταση της παραπάνω ρύθμισης και στους νεοσύλλεκτους σε όλα τα Κέντρα Εκπαίδευσης.

Ο Υπουργός

ΑΘ. - ΑΠ. ΤΣΟΧΑΤΖΟΠΟΥΛΟΣ"

49. Στην με αριθμό 1679/23-12-96 ερώτηση δόθηκε με το υπ'αριθμ. 136/16-1-97 έγγραφο από τoν Υφυπουργό Πολιτισμού η ακόλουθη απάντηση:

"Σε απάντηση της ερώτησης 1679/23-12-96 του Βουλευτή κ. Γεωργίου Γαρουφαλιά, σας γνωρίζουμε, ότι οι καταστάσεις αξιολόγησης Σωματείων στίβου έτους 1995 υποβλήθηκαν από την αρμόδια ομοσπονδία του ΣΕΓΑΣ στην Γ.Γ.Α. στις 18-6-96 και το ύψος των αιτημάτων ανήρχετο στο πόσο των 253.270.000 δρχ.

Από το παραπάνω ποσό έχουν εκδοθεί από την Γ.Γ.Α. και εκταμιευθεί αποφάσεις επιχορήγησης για τα σωματεία στίβου μέσω τακτικού Προϋπολογισμού και Ο.Π.Α.Π. ύψους 180.909.000 εκατ.

Σελίδα 3077 

 

Για το υπόλοιπο δε ποσό έχει κινηθεί η σχετική διαδικασία για έκδοση αποφάσεων επιχορήγησης.

Επί πλέον σας πληροφορούμε ότι η παρουσία σωματείων Κλασσικού Αθλητισμού στο Αθήνα '97, δεν έχει ουδεμία σχέση με το Παγκόσμιο Πρωτάθλημα Στίβου, το οποίο αφορά και αναφέρεται σε αθλητές Παγκοσμίου Επιπέδου και υψηλών επιδόσεων και η Πολιτεία έμπρακτα δείχνει το ενδιαφέρον της για τα σωματεία Κλασσικού Αθλητισμού με τα Προγράμματα Ανίχνευσης Ταλέντων και υποστήριξης του αναπτυξιακού αθλητισμού.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

50. Στην με αριθμό 1681/96 ερώτηση δόθηκε με το υπ'αριθμ. 45/14-1-97 έγγραφο από τoν Υπουργό Τύπου η ακόλουθη απάντηση:

"Απαντώντας στην ερώτηση 1681/96, που κατέθεσε στη Βουλή ο Βουλευτής κ. Π. Τατούλης, σας γνωστοποιούμε, για ό,τι εμπίπτει στην αρμοδιότητά μας, τα εξής:

1. Το Υπουργείο Τύπου και Μ.Μ.Ε. καταβάλλει πάντοτε κάθε δυνατή προσπάθεια για την αντιμετώπιση προβλημάτων που αφορούν τον Τύπο και ιδιαίτερα τον Επαρχιακό. Στο πλαίσιο αυτό επιχορήγησε, πρόσφατα, και την εφημερίδα "ΑΡΚΑΔΙΚΟ ΒΗΜΑ" με το ποσό των δρχ. εκατόν πενήντα χιλιάδων (150.000).

2. Για τα συγκεκριμένα ζητήματα της εν λόγω εφημερίδας, που αναφέρονται στην ερώτηση (ρύθμιση οφειλών προστίμων για τροχαίες παραβάσεις - ρύθμιση οφειλών στο ΤΕΒΕ), αρμόδιοι ν'απαντήσουν είναι οι συνερωτώμενοι Υπουργοί.

Ο Υπουργός

ΔΗΜΗΤΡΙΟΣ ΡΕΠΠΑΣ"

51. Στην με αριθμό 1681/23-12-96 ερώτηση δόθηκε με το υπ'αριθμ. 1472/15-1-97 έγγραφο από τoν Υφυπουργό Εσωτερικών η ακόλουθη απάντηση:

"Σε απάντηση της αριθ. 1681/23-12-96 ερώτησης που κατέθεσε ο Βουλευτής κ. Πέτρος Τατούλης σχετικά με την ανάγκη ρύθμισης των χρεών της τοπικής εφημερίδας "Αρκαδικό Βήμα" προκειμένου, να συνεχιστεί η έκδοση αυτής, σας γνωρίζουμε ότι όσον αφορά στην εξόφληση των χρεών προς τους Ο.Τ.Α., σύμφωνα με τη διάταξη της παρ. 3 του άρθρου 231 του π.δ. 410/95 (Δ.Κ.Κ.) αυτή δύναται για εξαιρετικούς λόγους με απόφαση των οικείων συμβουλίων τους να ορίζεται σε δόσεις ή προθεσμίες.

Ο Υφυπουργός

Λ. ΠΑΠΑΔΗΜΑΣ"

52. Στην με αριθμό 1682/24-12-96 ερώτηση δόθηκε με το υπ'αριθμ. 1473/16-1-97 έγγραφο από τoν Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1682/24-12-96 σχετικά με την κατασκευή νέου διδακτηρίου για να στεγαστεί το Δημοτικό Σχολείο Ανάβρας Μαγνησίας που κατέθεσε ο Βουλευτής κ. Γεώργιος Σούρλας, σας γνωρίζουμε τα ακόλουθα:

'Ύστερα από την αποκέντρωση του Προγράμματος Δημοσίων Επενδύσεων, το Νομαρχιακό Συμβούλιο κάθε Νομού αξιολογεί τις υπάρχουσες ανάγκες σχολικής στέγης και εντάσσει στα Νομαρχιακά προγράμματα τις πιο επείγουσες, χωρίς την παρέμβαση του Υπουργείου Παιδείας.

'Οπως μας πληροφόρησε ο Νομάρχης Μαγνησίας με σχετικό έγγραφό του, κατά τον προγραμματισμό εκτέλεσης έργων στο νομό για το έτος 1997, θα συμπεριλάβει την κατασκευή του νέου διδακτηρίου στην κοινότητα, μετά από αναθεώρηση της αρχικής μελέτης του σχολείου, σύμφωνα με τις πραγματικές ανάγκες της κοινότητας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

53. Στην με αριθμό 1684/27-12-96 ερώτηση δόθηκε με το υπ' αριθμ. 660/8-1-97 έγγραφο από τoν Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1684 που κατατέθηκε στις 27-12-96 από τη Βουλευτή κ. Μαρία Δαμανάκη, σας γνωρίζουμε τα εξής:

Το Π.Δ/γμα ένταξης της παραπάνω περιοχής στο σχέδιο (ΦΕΚ 74 Δ'/1991) αναθεωρήθηκε με τα Π.Δ/γματα (ΦΕΚ 1049 Δ'/30-11-95 και ΦΕΚ 742 Δ'/11-7-96) που το αντικατέστησαν. Τα παραπάνω Π.Δ/γματα είναι η κατάληξη κοινής μελέτης του Οργανισμού Αθήνας (Ο.Α.) και του Ε.Μ.Π. σε συνέχεια σχετικών μελετών για την περιοχή που εκπονούνται από το 1983, και μέχρι την ολοκλήρωσή της έγιναν συσκέψεις και ανταλλαγές απόψεων τέτοιες ώστε να συμπεριληφθούν σ'αυτήν οι περισσότερες προτάσεις των Ο.Τ.Α. κυρίως και λοιπών ενδιαφερόμενων φορέων (Υπουργεία Πολιτισμού, Βιομηχανίας, Τ.Ε.Ε., Ε.Κ.Α., Ενιαίος Σύνδεσμος Δήμων και Κοινοτήτων Αττικής, εμπορικά και βιομηχανικά επιμελητήρια κ.λπ.). Συμπληρωματικά αναφέρεται ότι βρίσκονται σε εξέλιξη και οι πράξεις εφαρμογής της παραπάνω μελέτης που ήδη έχουν ανατεθεί.

Σε ό,τι αφορά στην σύσταση του φορέα ανάπτυξης και διαχείρισης της περιοχής με πρωτοβουλία του Ο.Α., έχουν ήδη δοθεί προκαταρκτικά κείμενα και έχουν ανταλλαγεί απόψεις με τους εμπλεκόμενους φορείς και όλους τους βαθμούς της τοπικής αυτοδιοίκησης με στόχο την δημιουργία ένος σχήματος που θ' αντιμετωπίσει με τον καλύτερο δυνατό τρόπο τα προβλήματα της περιοχής. Μετά τα παραπάνω ο Ο.Α. προωθεί την διαδικασία ανάθεσης διατύπωσης του τελικού κειμένου σε ομάδα ειδικών επιστημόνων το οποίο και θα τεθεί στην συνέχεια υπόψη όλων των ενδιαφερόμενων.

Ο Υπουργός

Κ. ΛΑΛΙΩΤΗΣ"

54. Στην με αριθμό 1687/27-12-96 ερώτηση δόθηκε με το υπ'αριθμ. 135/16-1-97 έγγραφο από τoν Υφυπουργό Πολιτισμού η ακόλουθη απάντηση:

"Σε απάντηση της ερώτησης 1687/27-12-96 του Βουλευτή κ. Γεωργίου Γαρουφαλιά, σχετικά με την πληρωμή προπονητών των σωματείων του ΣΕΓΑΣ, σας γνωρίζουμε ότι η εν λόγω ομοσπονδία μέχρι στις 27-12-96 εισέπραξε το ποσό των 2.086.145.000 ( από Γ.Γ.Α. και Ο.Π.Α.Π.) και είναι ευθύνη των προτεραιοτήτων της συγκεκριμένης ομοσπονδίας η μη πληρωμή των σωματειακών της προπονητών.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

55. Στην με αριθμό 1703/96 ερώτηση δόθηκε με το υπ' αριθμ. 75/14-1-97 έγγραφο από τoν Υπουργό Εξωτερικών η ακόλουθη απάντηση:

"Απαντώντας στην υπ'αριθμ. 1703/96 ερώτηση που κατέθεσε στη Βουλή ο Βουλευτής κ. 'Αγγελος Μπρατάκος, σας πληροφορούμε:

Οι θέσεις της Ελληνικής Κυβέρνησης έναντι των εθνικών μας θεμάτων είναι γνωστές, ξεκάθαρες και αμετάβλητες. Παράλληλα, έχει επανειλημμένα δηλωθεί και εξηγηθεί στη Βουλή ότι δεν υπάρχει διάσταση απόψεων μεταξύ του Πρωθυπουργού και της πολιτικής ηγεσίας του Υπουργείου Εξωτερικών. Οι θέσεις της Ελληνικής Κυβέρνησης, σ'ό,τι αφορά τις στρατηγικές επιλογές, διαμορφώνονται συλλογικά με την καθοριστική συμμετοχή του Πρωθυπουργού.

'Οσον αφορά ειδικότερα τις ελληνοτουρκικές σχέσεις, η μόνη νομικά υφιστάμενη διαφορά είναι η οριοθέτηση της υφαλοκρηπίδας του Αιγαίου. Η Ελλάδα έχει προτείνει για την εξομάλυνση των ελληνοτουρκικών σχέσεων τη βήμα προς βήμα προσέγγιση. Πρώτο βήμα είναι, είτε η παραίτηση εκ μέρους της Τουρκίας από τις παράνομες και παντελώς αβάσιμες διεκδικήσεις της επί των Ιμίων, είτε η προσφυγή στο Διεθνές Δικαστήριο της Χάγης. Είναι δε αυτονόητο ότι ουδεμία πρόοδος μπορεί να σημειωθεί στις ελληνοτουρκικές σχέσεις,

Σελίδα 3078 

όσον υφίσταται εδαφική διεκδίκηση έναντι της χώρας μας. Δεύτερο βήμα θα ήταν η έναρξη διαπραγματεύσεων για τη σύναψη συνυποσχετικού για την παραπομπή του θέματος οριοθέτησης της υφαλοκρηπίδας του Αιγαίου στο Διεθνές Δικαστήριο της Χαγής. Τρίτο βήμα, εφόσον έχει δρομολογηθεί η επίλυση του προβλήματος της οριοθέτησης υφαλοκρηπίδας, είναι η επανάληψη συνομιλιών για τη ρύθμιση διαφορών διμερών θεμάτων, όπως η οικονομική συνεργασία, ο τουρισμός, τα πολιτιστικά, ο έλεγχος λαθρομεταναστών κ.λπ. Αυτή είναι η θέση της Ελληνικής Κυβέρνησης όπως έχει τονισθεί κατ'επανάληψη, αλλά δεν έχει βρει ανταπόκριση από τουρκικής πλευράς.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης, 28 Ιανουαρίου 1997:

Α.ΑΝΑΦΟΡΕΣ - ΕΡΩΤΗΣΕΙΣ Πρώτου κύκλου ('Αρθρο 130 παρ. 5 Καν. Βουλής)

1. Η με αριθμό 902/22.11.1996 ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Υγείας και Πρόνοιας, σχετικά με τη λήψη μέτρων για την αντιμετώπιση των προβλημάτων του Νομαρχιακού Νοσοκομείου Λάρισας.

2. Η με αριθμό 1358/12.12.1996 ερώτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Υγείας και Πρόνοιας, σχετικά με τη λήψη μέτρων για την επαναδημοπράτηση του έργου κατασκευής του "Κέντρου Αποθεραπείας Φυσικής και Κοινωνικής Αποκατάστασης Αμφιλοχίας".

Β. ΑΝΑΦΟΡΕΣ - ΕΡΩΤΗΣΕΙΣ Δευτέρου Κύκλου

1. Η με αριθμό 952/26.11.1996 ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Υγείας και Πρόνοιας, σχετικά με τη λήψη μέτρων για την αντιμετώπιση των οικονομικών ελλειμμάτων του Νοσοκομείου Βόλου.

2. Η με αριθμό 1359/12.12.1996 ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Υγείας και Πρόνοιας, σχετικά με τη λήψη μέτρων για την έγκριση του νέου εσωτερικού κανονισμού του Νοσοκομείου Κύμης Ευβοίας."

Κύριοι συνάδελφοι, ο Βουλευτής Ηρακλείου κ. Ιωάννης Κουράκης, ζητεί την άδεια του Σώματος για ολιγοήμερη απουσία του στο εξωτερικό.

Ερωτάται το Σώμα: Εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς η Βουλή ενέκρινε τη ζητηθείσα άδεια.

Σελίδα 3079 

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου:

Πρώτη στην ημερήσια διάταξη είναι η με αριθμό 553/ 22.1.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Εθνικής 'Αμυνας, σχετικά με τις προθέσεις της Κυβέρνησης να συνάψει προγραμματικές συμβάσεις μεταξύ της "Ηλεκτρομηχανικής" και των Ενόπλων Δυνάμεων για την κάλυψη αναγκών σε νέα προϊόντα, την ελληνοποίηση των προμηθειών κ.λπ.

Η επίκαιρη ερώτηση του κ. Πιπεργιά έχει ως εξής:

"Το εργοστάσιο της "ΗΛΕΚΤΡΟΜΗΧΑΝΙΚΗΣ" στην Κύμη, μετά από πολλές προσπάθειες τέθηκε σε λειτουργία και σήμερα απασχολεί εκατό εργαζόμενους. Η Ελληνική Βιομηχανία 'Οπλων έχει θέσει υπόψη του Υπουργείου 'Αμυνας τους σχεδιασμούς της για την επιβίωση και αναπτυξιακή προοπτική της επιχείρησης.

Στους σχεδιασμούς της προβλέπεται η παραγωγή νέων προϊόντων (αλεξίσφαιρα γιλέκα, συνθετικά κράνη, δίκτυα παραλλαγής).

'Ηδη παράγονται αλεξίσφαιρα γιλέκα και εκτελείται σύμβαση με την ΕΛΛΗΝΙΚΗ ΑΣΤΥΝΟΜΙΑ.

Η παραγωγή νέων προϊόντων θα δώσει θετική προοπτική τόσο στην απασχόληση (προβλέπονται περισσότερες από διακόσιες πενήντα θέσεις εργασίας) σε μία περιοχή που πλήττεται από την ανεργία, όσο και για την κερδοφορία της Επιχείρησης.

Προϋπόθεση για τη συστηματική παραγωγή νέων προϊόντων είναι η σύναψη προγραμματικών συμβάσεων μεταξύ "ΗΛΕΚΤΡΟΜΗΧΑΝΙΚΗΣ" και των Ενόπλων Δυνάμεων, για την κάλυψη των αναγκών τους στα νέα αυτά προϊόντα και η έγκριση προσλήψεων για να ανταποκριθεί η "ΗΛΕΚΤΡΟΜΗΧΑΝΙΚΗ" στις υποχρεώσεις της και τις ανάγκες παραγωγής.

Μετά τα παραπάνω ερωτάται ο αρμόδιος Υπουργός:

- Θα ανταποκριθεί θετικά στο αίτημα για την υπογραφή προγραμματικών συμφωνιών και σε μια προσπάθεια ελληνοποίησης των προμηθειών των Ενόπλων Δυνάμεων;

- Πως θα αντιμετωπίσει το πρόβλημα στελέχωσης της επιχείρησης και των αναγκαίων προσλήψεων μετά την πρόσφατη λήξη της σύμβασης εκατόν εργαζομένων και τον ορατό κίνδυνο αναβολής των προγραμματισμένων παραδόσεων ειδών ένδυσης των Ενόπλων Δυνάμεων;".

Ο Υφυπουργός Εθνικής 'Αμυνας κ. Αποστολάκης έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπ. Εθνικής 'Αμυνας): Κύριε Πρόεδρε, κυρία και κύριοι συνάδελφοι, ο ερωτών κύριος συνάδελφος θίγει ένα θέμα, της "ΗΛΕΚΤΡΟΜΗΧΑΝΙΚΗΣ", ιδιαίτερα σύνθετο, το οποίο άπτεται δύο κεντρικών στόχων της Κυβέρνησης του ΠΑ.ΣΟ.Κ.: Αφ' ενός μεν άπτεται της προσπάθειας που γίνεται για την κατά το δυνατόν ελληνοποίηση των προμηθειών στις 'Ενοπλες Δυνάμεις, με την εκμετάλλευση και την αξιοποίηση της εγχώριας αμυντικής βιομηχανίας και αφετέρου της προσπάθειας δημιουργίας προϋποθέσεων πραγματικής ανάπτυξης σε περιοχές με έντονα προβλήματα απασχόλησης.

Πρέπει να πω λίγα λόγια για τη μέχρι τώρα ιστορία της βιομηχανίας, η οποία ήταν λίγο περιπετειώδης. Το Μάιο του 1988 άρχισε η κατασκευή μονάδας ενδυματοποιίας στις εγκαταστάσεις της Ηλεκτρομηχανικής, ενώ συγχρόνως έγινε η πρώτη σύμβαση με το Γενικό Επιτελείο Αεροπορίας για την προμήθεια στολών εργασίας.

Στο τέλος του 1989 οι εργασίες κατασκευής και εξοπλισμού της νέας παραγωγικής μονάδας είχαν ολοκληρωθεί και άρχισε η ομαλή εκτέλεση της σύμβασης. 'Ομως, με την ανάληψη της διακυβέρνησης της Χώρας από τη Νέα Δημοκρατία αρχίζει μία φθίνουσα πορεία για την "ΗΛΕΚΤΡΟΜΗΧΑΝΙΚΗ", η οποία κορυφώθηκε με την αναστολή των εργασιών της εταιρίας το 1992, όταν και συμπεριελήφθη στο γνωστό τότε ν. 2000 περί αποκρατικοποιήσεων.

Στο σημείο αυτό πρέπει να σημειωθεί το γεγονός ότι η μισθοδοσία του υφισταμένου προσωπικού,αν και το εργοστάσιο ήταν εκτός λειτουργίας, συνεχιζόταν κανονικά επί ενάμισι χρόνο. Επιπλέον η χρηματοοικονομική κατάσταση της εταιρίας επιδεινώθηκε περισσότερο από την καταβολή, ύστερα από δικαστικές αποφάσεις, αποζημιώσεων και μισθών υπερημερίας σε ενενήντα οκτώ άτομα, τα οποία είχαν υπογράψει σύμβαση πρόσληψης, αλλά η Νέα Δημοκρατία δεν την είχε υλοποιήσει.

Στον αντίποδα αυτής της νεοφιλελεύθερης παρένθεσης, η οποία σε διάστημα τριών μόλις χρόνων κατόρθωσε να αναστείλει τη λειτουργίας μιας σύγχρονης εξοπλισμένης παραγωγικής μονάδος και να καταστήσει τους εργαζόμενους αργόμισθους και εν συνεχεία να τους βάλει σε διαθεσιμότητα, η Κυβέρνησή μας έλαβε συγκεκριμένα μέτρα για να ανατρέψει την καταστροφική ως τότε πορεία. Δηλαδή, ήρθε σε συμβιβασμό με τους δικαστικά δικαιωθέντες συμβασιούχους, οι οποίοι παραιτήθηκαν από τις απαιτήσεις τους και εντάχθηκαν στο εργατικό δυναμικό της επιχείρησης, όπως προέβλεπαν οι δικαστικες αποφάσεις. Επέλυσε τα μισθολογικά προβλήματα του παλαιού προσωπικού της εταιρίας, γιατί δεν εφαρμόζονταν οι διατάξεις από την τότε κυβέρνηση της Νέας Δημοκρατίας, διότι όπως είπα, δεν εφήρμοζαν τις συλλογικές συμβάσεις εργασίας. Αναδιάρθρωσε την παραγωγική δομή του εργοστασίου και ταυτόχρονα δημιούργησε προϋποθέσεις μιας δυναμικής εισόδου στην αγορά στρατιωτικών ειδών...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού).

Μισό λεπτό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Θα συμπληρώσετε στην δευτερολογία σας. Και καταθέστε το κείμενο στη δευτερολογία.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπ.Εθνικής 'Αμυνας): Τελειώνω κύριε Πρόεδρε.

...και άλλων προϊόντων, όπως αλεξίσφαιρα γιλέκα, συνθετικά κράνη κ.λπ. Για το σκοπό αυτό αξιοποιήθηκαν πόροι μέσω κοινοτικών προγραμμάτων για την εξασφάλιση σύγχρονων και ευέλικτων συστημάτων ηλεκτρονικού σχεδιασμού των προϊόντων, όπως και συστημάτων σε άλλες φάσεις της παραγωγικής διαδικασίας.

Τέλος, δόθηκε ιδιαίτερη βαρύτητα σε θέματα εκπαίδευσης, κατάρτισης και εξοικείωσης του προσωπικού με το σύγχρονο εξοπλισμό του εργοστασίου.

Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο κ.Πιπεργιάς έχει το λόγο.

ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κυρία και κύριοι συνάδελφοι, δύο είναι τα ζητήματα, τα οποία θέτω με την επίκαιρη ερώτησή μου.

Το πρώτο ζήτημα, κύριε Υπουργέ, είναι κατά πόσο η πολιτική ηγεσία του Υπουργείου 'Αμυνας θα στηρίξει την εγχώρια βιομηχανία με προγραμματικές συμφωνίες-συμβάσεις, έτσι ώστε η κάθε επιχείρηση να έχει έναν ορίζοντα και να μπορεί να οργανώνει την παραγωγή της. Εδώ το εργοστάσιο της Ηλεκτρομηχανικής μπορεί να σταθεί οικονομικά μόνο εάν προχωρήσει στα καινούρια προϊόντα. Τα καινούρια προϊόντα είναι τα αλεξίσφαιρα γιλέκα -όπου δυστυχώς αναζητάμε μέσα από τους στρατιωτικούς ακόλουθους την αγορά ανά την Ευρώπη να βρεθούν αλεξίσφαιρα γιλέκα- τα δίκτυα παραλλαγής με τη σύγχρονη προστασία -όχι μόνο την οπτική, αλλά και τη θερμική- και τα κράνη, τα οποία είναι υποχρεωμένες και οι 'Ενοπλες Δυνάμεις να τα αλλάξουν και να τα υποκαταστήσουν με νέα κράνη ελαφρότερα.

Το πρώτο είναι κατά πόσο, λοιπόν, θα υπογραφούν προγραμματικές συμφωνίες για να οργανώσει την παραγωγή της.

Το δεύτερο ζήτημα είναι κατά πόσο η Κυβέρνηση θα εγκρίνει θέσεις απασχόλησης για να ξεπεράσει η εταιρία το εξής πρόβλημα: Κάθε φορά που παίρνει μία σύμβαση ζητάει από το Υπουργικό Συμβούλιο και στη συνέχεια από το ΑΣΕΠ να 

Σελίδα 3080 

εγκριθούν οι θέσεις εργασίας. Μέχρι να ολοκληρωθεί η διαδικασία πρόσληψης του προσωπικού είναι υποχρεωμένη να παραδώσει τις στολές εργασίας με αποτέλεσμα να καθίσταται εκτεθειμένη απέναντι στις 'Ενοπλες Δυνάμεις. Να έρχονται, δηλαδή, καινούριες σειρές στρατευμένων, να πρέπει να υπάρχουν στις αποθήκες του στρατού φόρμες για να ντυθούν οι νεοσύλλεκτοι και να μην υπάρχουν, διότι η κρατική εταιρία δυσκολεύτηκε να πάρει εποχιακό προσωπικό εξαιτίας των δυσκαμψιών και έτσι η κρατική εταιρία καθίσταται προβληματική και υπερήμερη απέναντι πάλι στο Κράτος. Αυτή είναι τραγελαφική κατάσταση και νομίζω ότι η Κυβέρνηση θα πρέπει να βρει τρόπο να γίνονται πιο γρήγορα, πιο ευέλικτα οι σχετικές διαδικασίες.

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπ. Εθνικής 'Αμυνας): Κύριοι συνάδελφοι, ο ερωτών συνάδελφος έθεσε δυο-τρία θέματα, τα οποία είναι αλληλοσύνδετα.

Πράγματι, σκοπεύουμε να κάνουμε -και έχουν γίνει σε ορισμένες περιπτώσεις- προγραμματικές συμβάσεις, ούτως ώστε να δώσουμε την ευκαιρία στις βιομηχανίες να προγραμματίσουν το δυναμικό και την παραγωγή. Θα γίνει το ίδιο, όπου μπορούμε. Βέβαια ακροβατούμε ανάμεσα σε δύο αντιτιθέμενες πιθανότατα απαιτήσεις. Θέλουμε να ενισχύσουμε -και θα ενισχύσουμε- την ελληνική βιομηχανία, έχουμε δε προγραμματίσει να υπερτριπλασιάσουμε τη συμμετοχή της στις προμήθειες των Ενόπλων Δυνάμεων. Αυτήν τη στιγμή είναι στο 4,7%, σκοπεύουμε να το φτάσουμε στο 15% ή και περισσότερο και μέσα σ' αυτόν τον προγραμματισμό θα ενισχύσουμε κάθε βιομηχανία, η οποία μπορεί ανταγωνιστικά να μπει σ' αυτόν το χώρο.

Αντιμετωπίζουμε ορισμένα προβλήματα. 'Οπως ξέρετε, στην περιοχή αυτή δεν υπάρχει ερκετά εξειδικευμένο προσωπικό και δεν έχουμε ακόμα προθυμία διευθυντικών στελεχών να αναλάβουν αυτές τις θέσεις. Προσπαθούμε να επιλύσουμε αυτά τα προβλήματα και να ενισχύσουμε και την "Ηλεκτρομηχανική", αλλά και γενικά την εγχώρια βιομηχανία, όσο γίνεται περισσότερο.

Στο πρόγραμμα δε μέσα αυτό, προσπαθούμε και να προγραμματιστούν οι προμήθειες, ώστε να είναι κοντά στις δυνατότητες αυτής της βιομηχανίας και να βοηθήσουμε στην πρόσληψη του προσωπικού. Δεν μπορούμε, όμως, να παραβλέψουμε νόμους, που εμείς οι ίδιοι ψηφίσαμε, που αφορούν την πρόσληψη του προσωπικού, οι οποίοι, εν πάση περιπτώσει, έχει γίνει παραδεκτό ότι λειτουργούν υπέρ της εξυγίανσης του δημόσιου βίου.

Τέλος, για να κλείσω πρέπει να σας πω ότι για την προσπάθεια αυτή ότι έχει γίνει διϋπουργική επιτροπή από τα Υπουργεία Εθνικής 'Αμυνας, Εθνικής Οικονομίας και Ανάπτυξης, τα οποία μελετούν το πρόβλημα, θα κάνουν συγκεκριμένες εισηγήσεις, ούτως ώστε να καταλήξουμε σ' αυτό, με το οποίο ξεκίνησα, δηλαδή στην ενίσχυση και αναβάθμιση του ρόλου της ελληνικής βιομηχανίας στις εν γένει προμήθειες. 

ΠΡΟΕΔΡΟΣ (Απόστολος Κακλαμάνης): Δεύτερη στην ημερήσια διάταξη είναι η με αριθμό 549/21.1.97 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Υγείας και Πρόνοιας, σχετικά με το Νοσοκομείο Δυτικών Συνοικιών Θεσσαλονίκης "Παπαγεωργίου".

Τρίτη στην ημερήσια διάταξη είναι η με αριθμό 551/22.1.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης να αναθεωρήσει τη σύμβαση λειτουργίας του Νοσοκομείου "Παπαγεωργίου" στη Θεσσαλονίκη, την ένταξή του στο Εθνικό Σύστημα Υγείας κ.λπ.

Οι δύο ερωτήσεις αυτές θα συζητηθούν μαζί, σύμφωνα με το άρθρο 131 παρ. 4.

Η ερώτηση του κ. Γιακουμάτου συνοπτικώς έχει ως εξής:

"Καθημερινά έρχονται στη δημοσιότητα από τα Μέσα Μαζικής Ενημέρωσης και ειδικότερα τα δημοσιεύματα των εφημερίδων "ΑΠΟΓΕΥΜΑΤΙΝΗ", "ΑΔΕΣΜΕΥΤΟΣ ΤΥΠΟΣ" και "ΕΛΕΥΘΕΡΟΤΥΠΙΑ" πρωτοφανείς καταγγελίες για απαράδεκτες καταστάσεις σχετικά με το νοσοκομείο "Παπαγεωργίου" και ενδεικτικά αναφέρω:

"Ευεργέτες μαϊμούδες, εμείς στη διοίκηση αλλιώς κλειστό", "Ιδιωτικό νοσοκομείο με δικά μας λεφτά".

Ερωτώ, κύριε Υπουργέ: 

1. Οι πινακίδες στο Νοσοκομείο αναφέρουν προϋπολογισμό 30 δισεκατομμυρίων στη σύμβαση, το κόστος είχε προβλεφθεί για 12 δισεκατομμύρια, εκ των οποίων τα 6 δισεκατομμύρια θα κατέθεταν ως δωρεά οι "Αδελφοί Παπαγεωργίου".

α) Τα χρήματα κατετέθησαν και με ποια συμβολαιογραφική πράξη αυτό αποδεικνύεται;

β) Η σύνθεση του διοικητικού συμβουλίου του νοσοκομείου προεβλέπετο από τη σύμβαση 4-3 υπέρ των δωρητών, τώρα, όμως, που οι δωρητές βάζουν το 20% και το κράτος το 80%, ισχύει το ίδιο καθεστώς πλειοψηφίας των μελών του διοικητικού συμβουλίου από τους ιδιώτες;

γ) Η διαχείριση των πόρων κατασκευής και επάνδρωσης του νοσοκομείου από χρήματα της δωρεάς του Ελληνικού Δημοσίου και της Ευρωπαϊκής 'Ενωσης, πώς εξασφαλίζει το κράτος τη διαφάνεια και το ότι δεν έγινε σπατάλη, υπερκοστολόγηση υπέρ των διαχειριστών;

2. "Οι Εθνικοί Ευεργέτες" στην ιδρυτική πράξη συστάσεως του ιδρύματος σαφώς αναφέρετο, ότι το νοσοκομείο θα παραχωρηθεί στο Εθνικό Σύστημα Υγείας και το ίδρυμα διαλύεται μόλις εκπληρωθεί ο σκοπός του, σήμερα αυτό ισχύει;

3. Τα χρήματα που κατέθεσαν οι δωρητές αποδεικνύονται με επίσημα έγγραφα (φορολογικές δηλώσεις, εισαγωγή συναλλάγματος κ.λπ.);

Η ερώτηση του κ. Παναγιώτου έχει ως εξής:

"Το Νοσοκομείο Δυτικών Συνοικιών της Θεσσαλονίκης, το οποίο είναι σχεδόν ολοκληρωμένο, έχει μπει στο επίκεντρο μιας πολύπλευρης διαμάχης. "Μήλον της έριδος" η πλειοψηφία του διοικητικού συμβουλίου, η οποία θα έχει και το "πάνω χέρι" στις προσλήψεις των χιλίων πεντακοσίων περίπου μελών του ιατρικού, νοσηλευτικού, διοικητικού και βοηθητικού προσωπικού.

Ο Ιατρικός Σύλλογος Θεσσαλονίκης, που έκανε πρόσφατα ημερίδα, οι φορείς της πόλης, τα Kόμματα, οι δωρητές, όλοι παίρνουν θέση διατυπώνοντας τη γνώμη τους και μόνο η Kυβέρνηση και ο αρμόδιος Υπουργός σιωπούν.

Εν τω μεταξύ οργιάζουν οι πληροφορίες ότι επίκειται διορισμός από τον Υπουργό με την απαράδεκτη φόρμουλα 3+3 και 7ος -εννοεί του Διοικητικού Συμβουλίου- κοινής αποδοχής. Οι κάτοικοι της πόλης είναι ανήσυχοι γιατί διαβλέπουν ότι μέσα από τέτοιες λογικές, "εκσυγχρονιστές" και μη όλων των αποχρώσεων θα ασκήθούν και πάλι στο αγαπητό σ' αυτούς σπορ της πελατειακής εξυπηρέτησης και της ρουσφετολογίας.

Ερωτάται ο κύριος Υπουργός:

Αν αληθεύουν αυτές οι πληροφορίες που θα μετατρέψουν το νοσοκομείο σε πεδίο διαμάχης για το ποιος θα διορίσει περισσότερους;

Αν είναι στις προθέσεις της Κυβέρνησης, να φέρει στη Βουλή πρόταση για την αναθεώρηση της σύμβασης, η οποία θα διασφαλίζει το δημόσιο χαρακτήρα του νοσοκομείου με τη μετατροπή του σε Ν.Π.Δ.Δ., που θα λειτουργεί ενταγμένο στο ΕΣΥ και κάτω από τον έλεγχο του Δημοσίου, αλλά ταυτόχρονα θα διασφαλίζει και την ουσιαστική παρουσία εκπροσώπων των εργαζομένων και των κοινωνικών φορέων και φυσικά εκπροσώπου και του Ιδρύματος "Παπαγεωργίου:"

Ο Υφυπουργός Υγείας και Πρόνοιας κ. Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κύριοι Βουλευτές, οι αγαπητοί συνάδελφοι, με την επίκαιρη ερώτησή τους, προσεγγίζουν, ο καθένας με το δικό του τρόπο, ένα θέμα, το οποίο πράγματι απασχολεί έντονα τον τελευταίο καιρό, όχι μόνον το λαό της Θεσσαλονίκης, αλλά και ολόκληρης της Βόρειας Ελλάδας, για να μην πω ολόκληρο τον Ελληνικό Λαό, με τη συνεχή ενασχόληση

Σελίδα 3081 

των Μέσων Μαζικής Ενημέρωσης με το θέμα αυτό.

Σύντομα να κάνω μία αναδρομή:

Το 1990, με προεδρικό διάταγμα, συστήνεται το κοινωφελές 'Ιδρυμα "Παπαγεωργίου". Στους σκοπούς του αναφέρει ότι: "Σκοπός του ιδρύματος είναι η ανέγερση νοσοκομείου, σε οικοπεδική έκταση" ..., κ.λπ. "Μετά την αποπεράτωση του νοσοκομείου, τούτο θα ενταχθεί στο Εθνικό Σύστημα Υγείας".

Το Σεπτέμβρη του 1991, κυρώνεται σύμβαση στη Βουλή των Ελλήνων μεταξύ του Ελληνικού Δημοσίου και του Ιδρύματος "Παπαγεωργίου", η οποία σύμβαση, στο άρθρο 1 λέει: "'Ιδρυση Νομικού Προσώπου Ιδιωτικού Δικαίου. Ιδρύεται ίδιο Νομικό Πρόσωπο Ιδιωτικού Δικαίου με έδρα την πόλη της Θεσσαλονίκης, με την επωνυμία "Νοσοκομείο Παπαγεωργίου", το οποίο απολαύει οικονομικής και διοικητικής αυτοτέλειας και αυτονομίας και λειτουργεί βάσει των αρχών της ιδιωτικής οικονομίας. Το νοσοκομείο τούτο είναι κοινωφελές και δεν μπορεί σε καμιά περίπτωση να μετατραπεί σε κερδοσκοπική επιχείρηση, που θα καταλείπει κέρδος στο Δημόσιο ή σε οποιονδήποτε άλλο. Θα τελεί δε, υπό την εποπτεία του Υπουργού Υγείας Πρόνοιας και Κοινωνικών Ασφαλίσεων κ.λπ."

Πράγματι, κύριε συνάδελφε, είχε εκτιμηθεί τότε, ότι η δαπάνη του έργου θα είναι περίπου 18,5 δισ., (12,5 δισ. για το κτίριο και 6 δισ. για τον εξοπλισμό).

Τα σημερινά δεδομένα, όπως με έγγραφό του, με ημερομηνία 11.12.96, ο Περιφερειάρχης Κεντρικής Μακεδονίας μας ενημερώνει, είναι τα εξής:

Μέχρι σήμερα, από το Ελληνικό Δημόσιο έχουν καταβληθεί ή έχουν δεσμευθεί τα παρακάτω ποσά. Τα λέει αναλυτικά στην κατάσταση. Σύνολο 19.921.000.000. Το υπόλοιπο ποσό, που ανέρχεται σε 8,5 δισ. δραχμές περίπου -το ακριβές ποσό θα προσδιορισθεί με την ολοκλήρωση του έργου- πρέπει να καλυφθεί από ίδιους πόρους του Ιδρύματος και από το Ελληνικό Δημόσιο μέσω του προγράμματος δημοσίων επενδύσεων. 'Οπως μας έχει κάνει γνωστό το 'Ιδρυμα Παπαγεωργίου -έτσι λέει ο Περιφερειάρχης- οι ίδιοι πόροι του Ιδρύματος, από τη δωρεά των 30.000.000 δολαρίων, αντιστοιχούν σε 7.200.000.000 δραχμές και ήδη εξαντλούνται. 'Αρα, το υπόλοιπο απαιτούμενο ποσό, που είναι 1.360.000.000, πρέπει να καλυφθεί από το Ελληνικό Δημόσιο. 'Ετσι είναι αυτήν τη στιγμή τα οικονομικά δεδομένα.

Τον Ιούλιο ο τότε Υπουργός Υγείας κ. Πεπονής έστειλε εντολή στην Επιθεώρηση Υγείας και Πρόνοιας Μακεδονίας και Θράκης να κάνει έλεγχο του Ιδρύματος "Παπαγεωργίου". 'Εχουμε εδώ την έκθεση.

Στη συνέχεια, η νέα πολιτική ηγεσία με έγγραφο του Υπουργού Υγείας του κ.Γείτονα, ζητάει από το Υπουργείο Οικονομικών να ενεργήσει έλεγχο και απαντά ο κ.Δρυς στις 13/1/97, ότι από πλευράς Υπουργείου Οικονομικών διενεργείται διαχειριστικός και μόνο έλεγχος του Ιδρύματος, ο οποίος δεν έχει ακόμη ολοκληρωθεί. Αυτή είναι η κατάσταση.

Η ουσία, όμως, είναι μια, ότι υπάρχει αυτήν τη στιγμή ένα νοσοκομείο εφτακοσίων κλινών υπερσύγχρονο. Δεν έχει ολοκληρωθεί ακόμα το κτίριο και δεν έχει παραδοθεί εξ ολοκλήρου ο εξοπλισμός για να είναι υποχρεωμένο το Υπουργείο, όπως από το νόμο ορίζεται, να ορίσει το Διοικητικό Συμβούλιο.

Εκείνο που πρέπει να πει κανείς, είναι ότι πάση θυσία το νοσοκομείο πρέπει να λειτουργήσει. Βεβαίως, να δούμε όλοι μαζί τις αντιφάσεις που υπάρχουν και πώς θα τις διορθώσουμε. Γι'αυτό το Υπουργείο Υγείας έχει ξεκινήσει ένα διάλογο και με το ίδρυμα και με τους φορείς. 

Ωφέλησε πάρα πολύ η ημερίδα την οποία πραγματοποίησε ο Ιατρικός Σύλλογος. Πρόσφατα δε, μετά την ημερίδα, ο Υπουργός ο κ.Γείτονας, είχε μια συνάντηση στα μέσα της προηγούμενης εβδομάδας με τους εκπροσώπους του Ιδρύματος, προκειμένου να βρεθεί αποδεκτή λύση που θα κατοχυρώνει πλήρως το συμφέρον του Δημοσίου και θα επιτρέπει την έναρξη της λειτουργίας, αλλά και την ομαλή ανάπτυξη και την παραπέρα λειτουργία στο διηνεκές του νοσοκομείου.

Τα υπόλοιπα, κύριε Πρόεδρε, θα τα πω στη δευτερολογία μου.

ΠΡΟΕΔΡΟΣ(Απόστολος Κακλαμάνης): Ο κ. Γιακουμάτος έχει το λόγο.

ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, από το 1990-1991, που έγινε η σύμβαση, πιστεύω απόλυτα ότι έχουν αλλάξει οι όροι της.

Για να μπορέσουμε να σταματήσουμε αυτά τα δημοσιεύματα, που καθημερινά κατατρώγουν την πολιτική και τους πολιτικούς περί αξιοπιστίας της πολιτικής και των πολιτικών -ενδεικτικά σας αναφέρω χιλιάδες δημοσιεύματα, όπως αναφέρω και στην ερώτησή μου, για ευεργέτες μαϊμού και χίλια δυο- θα πρέπει να έλθει η σύμβαση αυτή στη Βουλή. Χαίρομαι που λέτε "όλοι μαζί". Φυσικά, όταν λέτε "όλοι μαζί" δεν εννοείτε στο καφενείο της Βουλής. Εννοείτε να φέρουμε τη σύμβαση στη Βουλή και να τη δούμε όλα τα Κόμματα μαζί. Γιατί, κύριε Υπουργέ, έχω εδώ δημοσίευμα με την ταμπέλα του νοσοκομείου που γράφει "Τριάντα δισεκατομμύρια κόστος του έργου".

Η σύμβαση του 1990-1991 έλεγε έξι δισεκατομμύρια, δηλαδή τριάντα εκατομμύρια δολάρια, έξι δισεκατομμύρια οι δωρητές και έξι δισεκατομμύρια το Κράτος. Τώρα, έχουμε φθάσει στο σημείο να λέει η ταμπέλα έξω από το νοσοκομείο τριάντα δισεκατομμύρια, που τα εικοσιτέσσερα δισεκατομμύρια τα έχει βάλει το Κράτος και τα έξι δισεκατομμύρια οι δωρητές. 'Αρα, πώς μπορούμε να έχουμε το τέσσερα-τρία.

Εγώ δέχομαι αυτό που είπε ο κ.Γείτονας, ότι το διοικητικό συμβούλιο θα ορισθεί από τον Υπουργό, με πλειοψηφία του Υπουργείου. Αλλά θα πρέπει να δούμε εν τω μεταξύ τι γίνεται με τους ορκωτούς λογιστές, διότι εδώ είχαμε και την ατυχία, κύριε Υπουργέ, να δίνουμε χρήματα του Ελληνικού Δημοσίου, του φορολογούμενου πολίτη, περίπου εικοσιδύο δισεκατομμύρια και αυτά εργολαβικά να τα διαχειρίζεται ο δωρητής. Ξέρουμε όλοι πώς γίνονται οι κατασκευές. Εγώ είμαι κατασκευαστής και οικοπεδούχος. Αντιλαμβάνεσθε πώς γίνονται και οι εξοπλισμοί των νοσοκομείων. Και εκεί υπάρχουν πιθανότητες υπερκοστολόγησης. 'Αρα, πρέπει να δούμε αν είναι πραγματικά τα χρήματα που κατατέθηκαν μέσα.

Επίσης, δε μας είπατε, κύριε Υπουργέ, αν υπάρχει συμβολαιογραφική πράξη της δωρεάς. Δηλαδή, όταν λέμε δωρεά, λέμε ότι δίνουμε στον συμβολαιογράφο εξτρά. Να μας το πείτε αυτό. Επίσης, να μας πείτε πότε θα τελειώσουν οι ορκωτοί λογιστές και αν προτίθεσθε να φέρετε τη σύμβαση αυτή στη Βουλή. Εγώ προσωπικά, δε θα ησυχάσω και δε θα σταματήσω αυτό το θέμα να το αναμοχλεύω έως ότου έλθει η συμφωνία αυτή στη Βουλή, να τη δούμε όλα τα κόμματα για να δούμε περί της αξιοπιστίας των πολιτικών, ότι εμείς δηλαδή δεν ποιούμε την νήσσα, κύριε Υπουργέ.

ΠΡΟΕΔΡΟΣ (Απόστολος Κακλαμάνης): Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι, από την απάντηση που μας δώσατε, κύριε Υπουργέ και από τα στοιχεία που αναφέρατε, αν δεν κάνω λάθος, το ύψος της δωρεάς περιορίζεται περίπου στο ένα τέταρτο της συνολικής δαπάνης που απαιτήθηκε για την κατασκευή και τη λειτουργία του νοσοκομείου που βρίσκεται προς το τέλος του.

Μπαίνει ένα ζήτημα, κατά πόσο μπορεί να θεωρηθεί δωρεά το νοσοκομείο, όταν η δαπάνη περιορίζεται μόνο στο ένα τέταρτο περίπου της συνολικής αξίας. Και με βάση πάντα τα δικά σας στοιχεία, ότι δηλαδή το 1990 με προεδρικό διάταγμα αποφασίστηκε η κατασκευή του και η ένταξή του στο ΕΣΥ, πράγμα που άλλαξε στη συνέχεια το 1991 για να γίνει Ν.Π.Ι.Δ. Σύμφωνα με τους κατοίκους της Θεσσαλονίκης, των οποίων ήταν πάγιο αίτημα η δημιουργία και λειτουργία του νοσοκομείου των δυτικών συνοικιών και από τους άλλους φορείς μπαίνει επιτακτικά η ανάγκη της λειτουργίας του νοσοκομείου σαν Ν.Π.Δ.Δ., η ένταξή του στο ΕΣΥ και η λειτουργία του κάτω από τον έλεγχο του Δημοσίου με την ουσιαστική παρουσία στο διοικητικό συμβούλιο -γιατί είναι ένα επίμαχο ζήτημα ποια θα είναι η σύνθεση του διοικητικού συμβουλίου-εκπροσώπων των εργαζομένων και των άλλων κοινωνικών φορέων. Γιατί, η όποια καθυστέρηση σημειώνεται στη λειτουργία του νοσοκομείου, δημιουργεί σοβαρά προβλήματα και είναι γνωστές 

Σελίδα 3082 

σύμφωνα με δημοσιεύματα πάντα του Τύπου, οι προσπάθειες που γίνονται από τον κ. Αποστολόπουλο του Ιατρικού Κέντρου και οι στόχοι που βάζει στη Θεσσαλονίκη και στην ευρύτερη περιοχή των Βαλκανίων, να λειτουργήσει μονοπωλιακά στον τομέα της Υγείας. Με άλλα λόγια η υγεία να αποτελέσει πηγή πλούτου.

Είναι ζητήματα, τα οποία νομίζω πρέπει να πάρετε σοβαρά υπόψη και παίρνοντας τα αναγκαία μέτρα να προχωρήσετε στη λειτουργία, σύμφωνα με τις απαιτήσεις της πλειοψηφίας των κατοίκων και των φορέων της Θεσσαλονίκης.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, άκουσα με προσοχή τους αγαπητούς συναδέλφους. Καταλαβαίνω την αγωνία τους.

Σας διαβεβαιώνω ότι η δική μας αγωνία είναι μεγαλύτερη. Δε νίπτουμε τας χείρας μας και δε θα υπάρξει τίποτε το κρυφό, αγαπητοί συνάδελφοι. Υπάρχει διαφάνεια.'Ο,τι στοιχεία θέλετε είναι στη διάθεσή σας. Εμείς, από πλευράς πολιτικής ηγεσίας, κάνουμε ό,τι μπορούμε προς αυτήν την κατεύθυνση. Πάντως, πρέπει να σας πω κάτι: Είμαστε μπροστά σε μια πραγματικότητα που είναι καλυμμένη από το νόμο. Το τέσσερα προς τρία του Δ.Σ. δεν το λέμε εμείς, δεν το λέει το 'Ιδρυμα. Το λέει η σύμβαση που κυρώθηκε με νόμο.

ΓΕΡΑΣΙΜΟΣ ΓΙΑΚΟΥΜΑΤΟΣ: Για δώδεκα δισεκατομμύρια! Αλλάξτε τη!

ΣΤΑΥΡΟΣ ΠΑΝΑΓΙΩΤΟΥ: Να την αλλάξετε.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Σας παρακαλώ!

Το Υπουργείο, λοιπόν, είναι μπροστά σ' ένα πρόβλημα, που αν κάποιοι πρόσεχαν, το 1991 -και ξέρετε ποιος κυβερνούσε τότε- δε θα είχε δημιουργηθεί. Και είναι μείζον πράγματι το πρόβλημα.

Είμαστε, λοιπόν, υποχρεωμένοι, να δώσουμε λύση. Θέλω να σας πω ότι και πάλι δε θα νίψουμε τα χέρια μας. Θα αναλάβουμε τις ευθύνες μας, αλλά πρέπει να δώσουμε λύση βρίσκοντας τη χρυσή τομή. Γι'αυτό και συνεχίζουμε τις διαπραγματεύσεις. Δεν είναι σκόπιμο αυτήν τη στιγμή να μπούμε σε λεπτομέρειες. Οι διαπραγματεύσεις με το 'Ιδρυμα είναι προχωρημένες γιατί υπάρχει πάντα ο διάλογος και νομίζω ότι μπορεί να προσφέρει πάρα πολλά πράγματα. Αυτή είναι και μία απάντηση σε όσους μας επέκριναν γιατί δεν πήγαμε στη Θεσσαλονίκη. Τη στιγμή που συνεχίζεται η διαπραγμάτευση, το Υπουργείο, νομίζω καλώς δεν πήγε στη Θεσσαλονίκη, καλώς δεν άνοιξε τα χαρτιά του.

Εφόσον συμφωνήσουμε τις προσεχείς εβδομάδες -μπορεί να είναι και μέρες- και αυτό το λέω γιατί είναι βάσιμη η ελπίδα μας, τότε αυτή η συμφωνία -προσέξτε!- αφού επικυρωθεί από το 'Ιδρυμα, θα είναι μια προσυμφωνία, για να προχωρήσουμε στη συγκρότηση του Διοικητικού Συμβουλίου. Αν θα κυρωθεί από το 'Ιδρυμα η συμφωνία στην οποία θα καταλήξουμε, θα ορίσουμε αμέσως το Δ.Σ., με την εντολή να κάνει όλες τις προετοιμασίες για την έγκαιρη, σύμφωνα με το χρονοδιάγραμμα, λειτουργία του νοσοκομείου και την πρόσθετη εντολή να επεξεργαστεί τις λεπτομέρειες για τροποποιήσεις της σύμβασης, οι οποίες οπωσδήποτε θα έλθουν προς κύρωση στη Βουλή.

Κινούμαστε, λοιπόν, με αυτό το χρονοδιάγραμμα και θέλω να σας διαβεβαιώσω ότι πιστεύουμε πως θα πετύχουμε μια σύννομη, γρήγορη και με προοπτική λύση γιατί όλοι μας ενδιαφερόμαστε να λειτουργήσει μέσα στα πλαίσια του Eθνικού Συστήματος Υγείας από λειτουργικής τουλάχιστον άποψης αυτό το νοσοκομείο που τόσο πολύ το έχει ανάγκη ο λαός της περιοχής για παροχή ιατρικών υπηρεσιών υψηλών προδιαγραφών. 

ΠΡΟΕΔΡΟΣ(Απόστολος Κακλαμάνης): Τέταρτη στην ημερήσια διάταξη είναι η με αριθμό 539/20.1.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Δικαιοσύνης, σχετικά με το σοβαρό πρόβλημα υγείας που αντιμετωπίζει ο απεργός πείνας κύριος Δαπέργολας, την αποφυλάκισή του λόγω παρέλευσης του δεκαοκταμήνου κ.λπ. Η ερώτηση αυτή δε θα συζητηθεί και θα διαγραφεί, διότι απουσιάζει ο Υπουργός της Δικαιοσύνης.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, θα διαμαρτυρηθώ, γιατί γίνεται...

ΠΡΟΕΔΡΟΣ(Απόστολος Κακλαμάνης): Κυρία Αλφιέρη, απουσιάζει ο Υπουργός. Ο Κανονισμός προβλέπει τη διαγραφή της ερώτησης αν απουσιάζει είτε ο ερωτών Βουλευτής είτε ο ερωτώμενος Υπουργός.

ΣΤΥΛΙΑΝΗ ΑΛΦΙΕΡΗ: Θα μου επιτρέψετε να διαμαρτυρηθώ;

ΠΡΟΕΔΡΟΣ(Απόστολος Κακλαμάνης): Θα μου επιτρέψετε εμένα ...

ΣΤΥΛΙΑΝΗ ΑΛΦΙΕΡΗ: 'Ενα λεπτό να πω κάτι.

ΠΡΟΕΔΡΟΣ(Απόστολος Κακλαμάνης): Με συγχωρείτε. Να σας εξηγήσω γιατί δεν μπορείτε να αναπτύξετε την ερώτησή σας.

ΣΤΥΛΙΑΝΗ ΑΛΦΙΕΡΗ: Ξέρω, μίλησα με ....

ΠΡΟΕΔΡΟΣ(Απόστολος Κακλαμάνης): Θα σας εξηγήσω γιατί δεν πρέπει να μιλήσετε. 

ΣΤΥΛΙΑΝΗ ΑΛΦΙΕΡΗ: Σύμφωνα με τον Κανονισμό. 

ΠΡΟΕΔΡΟΣ(Απόστολος Κακλαμάνης): Σας παρακαλώ, κάντε μου τη χάρη.

ΣΤΥΛΙΑΝΗ ΑΛΦΙΕΡΗ: 'Οταν παραβιάζονται τα δικαιώματα των Βουλευτών, τι κάνουμε; 

ΠΡΟΕΔΡΟΣ(Απόστολος Κακλαμάνης): Παρακαλώ, δεν είναι σωστό αυτό που κάνετε. 

Ο Κανονισμός λέει, ότι αν απουσιάζει ο ερωτών Βουλευτής ή ο ερωτώμενος Υπουργός, διαγράφεται η ερώτηση, δηλαδή δε γίνεται συζήτηση. 'Οταν, λοιπόν, δεν υπάρχει συζήτηση, δεν μπορεί κανείς να πάρει το λόγο. 'Ετσι είναι το σωστό και έτσι λέει ο Κανονισμός. Λυπάμαι πολύ, γιατί δεν μπορώ να σας αφήσω να μιλήσετε.

Εισερχόμαστε στη συζήτηση των Επικαίρων Ερωτήσεων Δευτέρου Κύκλου.

Πρώτη στην ημερήσια διάταξη είναι η με αριθμό 541/21.1.97 επίκαιρη ερώτηση του Βουλευτή της Νέας Δημοκρατίας κ. Παναγιώτη Καμμένου προς τον Υπουργό Περιβάλλοντος Χωροταξίας και Δημοσίων 'Εργων, σχετικά με τις πρόσφατες πλημμύρες στην περιοχή του ανισόπεδου κόμβου των Λεωφόρων Κηφισού και Καβάλας, τη δυνατότητα απορρόφησης των υδάτων, τις πιθανές ευθύνες κ.λπ.

Η ερώτηση του κ. Καμμένου έχει ως εξής:"Στο έλεος των στοιχείων της φύσης παραδόθηκε για ακόμη μια φορά η Χώρα. Αν στις προηγούμενες φορές είχαμε να κάνουμε με την αδράνεια και την έλλειψη αποτελεσματικής παρέμβασης του κρατικού μηχανισμού, τώρα πρέπει να μιλάμε για εγκληματική αδιαφορία και αδικαιολόγητη απουσία, αφού οι αρμόδιες αρχές είχαν ενημερωθεί από την ΕΜΥ τρεις μέρες πριν, ώστε να λάβουν έγκαιρα μέτρα προστασίας.

Οι εξαγγελίες της Κυβέρνησης για μελέτες αντιπλημμυρικών έργων, παρέμειναν εξαγγελίες. Αντίθετα η κυβέρνηση κατά την παραλαβή Δημοσίων 'Εργων από τις κατασκευάστριες εταιρείες δεν προχώρησε σε έλεγχο της παροχευτικότητας τους. Στις ορισμένες περιπτώσεις, όπως το ρέμα του Ποδονίφτη, η Κυβέρνηση καθυστερεί την ολοκλήρωση του έργου με αποτέλεσμα να παρουσιάζεται δυο χρόνια μετά το φαινόμενο του 1994, όπου το ρέμα ξεχείλισε και έπνιξε τη Νέα Ιωνία.

Η Γενική Γραμματεία Αντιμετώπισης Εκτάκτων Αναγκών δεν μπόρεσε να ελέγξει την κατάσταση. Αποτέλεσμα της καταστροφικής πλημμύρας ήταν έξι νεκροί, δεκάδες άστεγοι, χιλιάδες καλλιέργειες κατεστραμμένες, σπίτια πλημμυρισμένα, αυτοκίνητα διαλυμένα σε πολλούς νομούς της Χώρας.

Το έργο στον κόμβο της Λεωφόρου Κηφισού και Καβάλας που παρεδόθηκε πρόσφατα στην κυκλοφορία πλημμύρισε, με αποτέλεσμα να υπερχειλίσει ο Κηφισός και να προκληθούν ανυπολόγιστες ζημιές.

Κατόπιν τούτων ερωτάται ο κύριε Υπουργός ΠΕ.ΧΩ.Δ.Ε.

'Εαν στον ανισόπεδο κόμβο στη συμβολή των Λεωφόρων Κηφισού και Καβάλας, ο οποίος κατασκευάστηκε πρόσφατα, είχε ελεχθεί η δυνατότητα απορρόφησης υδάτων σε περίπτω-
Σελίδα 3083 

ση πλημμυρών από τις αρμόδιες Υπηρεσίες του Υπουργείου που παρακολουθούσαν το έργο;

2. Εαν θα αποδοθούν ποινικές ευθύνες στις εταιρείες που ανέλαβαν την μελέτη και την κατασκευή του εν λόγω έργου;".

Ο Υφυπουργός Δημοσίων 'Εργων κ. Χρήστος Βερελής έχει το λόγο.

ΧΡΗΣΤΟΣ ΒΕΡΕΛΗΣ(Υφυπ. ΠΕ.ΧΩ.Δ.Ε.): Κύριε Πρόεδρε, όπως έχει διαμορφωθεί η Αττική ήταν και εξακολουθεί να παραμένει μια ανοχύρωτη περιοχή, μια περιοχή η οποία έγινε χωρίς σχέδιο, μια περιοχή η οποία έγινε χωρίς στοιχειώδεις προβλέψεις, χωρίς προδιαγραφές και προκειμένου να υπάρξει πλήρης αντιπλημμυρική θωράκιση της περιοχής αυτής, απαιτούνται ποσά της τάξης περίπου των διακοσίων πενήντα δισεκατομμυρίων.

Από το 1994 μέχρι το 1998 έχουν δεσμευθεί σε συγκεκριμένα έργα ποσά εκατόν δέκα δισεκατομμυρίων δραχμών, προκειμένου να υπάρξει το πρώτο μεγάλο βήμα στην αντιπλημμυρική αυτή θωράκιση. Και είναι προφανές ότι μέσα σε μια περίοδο τεσσάρων ετών επιχειρείται να αναταχθεί σε ένα μεγάλο βαθμό όλη αυτή η αδράνεια, η οποία υπήρξε κατά τη διάρκεια πολλών δεκαετιών.

Πεντακόσια στρέμματα μπαζομένων ρεμάτων, είναι αυτά τα οποία δημιουργούν ένα μεγάλο πρόβλημα και το πρόβλημα αυτό βρίσκεται, όπως είπα και προηγουμένως, σε μια θετική κατεύθυνση λύσης.

Ο συνάδελφος ο κ. Καμμένος στην ερώτησή του επικεντρώνεται στο θέμα του Κηφισού.

Για το θέμα αυτό ήθελα να πω ότι για τον Κηφισό έχουν δημοπρατηθεί, εκτελούνται και έχουν μελετηθεί για να δημοπρατηθούν έργα, τα οποία ανέρχονται σε πενήντα δισεκατομμύρια δραχμές.

Αυτή είναι και η πρώτη μεγάλη παρέμβαση για τον Κηφισσό, που αποτελεί έναν από τους βασικούς αποδέκτες των ομβρίων της Αττικής.

Ο Κηφισός, κύριοι συνάδελφοι, είναι ένα ενιαίο σύστημα. Ξεκινά από τους Δήμους πάνω από την Νέα Ιωνία, αφού έχει διανύσει μια σημαντική διαδρομή στην περιοχή της Ανατολικής Αττικής και τελειώνει με την εκβολή του στο Φαληρικό Δέλτα και έτσι, ενιαίος είναι και ο προγραμματισμός των έργων αντιπλημμυρικής προστασίας.

'Εχει εκπονηθεί και έχει εκδοθεί προεδρικό διάταγμα προστασίας του Κηφισού, για μια έκταση δεκατριών χιλιάδων στρεμμάτων. Και η προστασία δεν πρέπει να είναι αφηρημένη έννοια, αλλά πρέπει να συνεπάγεται δράση και οριστική εκκαθάριση του θέματος αυτού.

Η συγκεκριμένη δέσμευση την οποία έχει το Υ.ΠΕ.ΧΩ.Δ.Ε. και την οποία έχει πάρει και από το Βήμα αυτό ο Υπουργός ο κ. Λαλιώτης, είναι ότι θα υπάρξει άμεσα, τόσο με την ΕΥΔΑΠ η οποία καθαρίζει την κοίτη αλλά και με πρωτόκολλα κατεδάφισης, τα οποία ήδη έχουν καταρτισθεί, εκκαθάριση του όλου θέματος. Είναι πολιτική απόφαση ότι ο Κηφισός, μέσα στο επόμενο διάστημα θα καθαριστεί πλήρως.

Από τα τριάντα οκτώ, λοιπόν, πρωτόκολλα κατεδάφισης στην περιοχή της Ανατολικής Αττικής που έχουν καταρτισθεί, τα είκοσι πέντε από αυτά αφορούν μάντρες και διάφορες επιχωματώσεις με σαφή προοπτική αυτών που τις κατασκεύασαν να αυξήσουν την περιουσία τους και άλλα δέκα τρία συγκεκριμένα κτίσματα, των οποίων αρχίζει η κατεδάφιση.

Θα επανέλθω στη δευτερολογία μου.

ΠΡΟΕΔΡΟΣ (Απόστολος Κακλαμάνης): Ο κ. Καμμένος έχει το λόγο.

ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, από την απάντηση του κυρίου Υπουργού και τη θεωρία περί δεσμεύσεων θα απαντήσουμε στους κατοίκους του Αιγάλεω, του Περιστερίου, του Μοσχάτου και της Καλλιθέας, ότι θα πρέπει να πεισθούν με τη λαϊκή ρήση, "ο βρεγμένος, δε φοβάται το νερό". Διότι, οι δεσμεύσεις έχουν ακουστεί πολλές φορές από την Κυβέρνηση. Ακόμα στη Βουλή αυτή ακούγονται οι φωνές του κ. Λαλιώτη, του κ. Κουλούρη, του κ. Δασκαλάκη, του κ. Σουλαδάκη, από το Νοέμβριο του 1993 όπου ανήγαν σαμπάνιες στην Αίθουσα της Βουλής λέγοντας "Ο ΞΕΝΟΚΡΑΤΗΣ απέθανε, ζήτω ο ΞΕΝΟΚΡΑΤΗΣ".

Το νέο αντιπλημμυρικό σχέδιο, το οποίο θα έφερναν στη Βουλή, το χειροκροτήσαμε, το γιορτάσαμε και το αντιπλημμυρικό σχέδιο, το σχέδιο ΞΕΝΟΚΡΑΤΗΣ, παραμένει το ίδιο, το οποίο ήταν πεπαλαιωμένο, το οποίο ήταν αναχρονιστικό, όπως έλεγε ο σημερινός Υπουργός Χωροταξίας, Περιβάλλοντος και Δημοσίων 'Εργων.

Εδώ τα πράγματα είναι τραγικά. Μιλά ο κ. Λιάσκας, αλλά και αρκετοί Πολιτικοί Μηχανικοί για βόμβα που βρίσκεται αυτήν τη στιγμή στην Αττική. Και τα έργα για τα οποία έχει δεσμευθεί η Κυβέρνηση δεν επαρκούν. Μας λένε εδώ ότι στην πρώτη δυνατή βροχόπτωση οι περιοχές που σας προανέφερα θα γίνουν λίμνες. Τα δε έργα που έχουν σχεδιαστεί, οδηγούν λέει, τα νερά της θαλάσσης, επειδή θα γίνουν δυόμισι μέτρα κάτω από την επιφάνεια της θαλάσσης, να φθάνουν μέχρι τη Λαχαναγορά. Θα ψαρεύουν στη Λαχαναγορά την περίοδο του καλοκαιριού.

Για ποια έργα ομιλούμε, κύριε Υπουργέ, και για ποιες δεσμεύσεις ομιλούμε, όταν το νέο έργο -το οποίο δεν έγινε επί Στρατάρχου Παπάγου- ομιλώ για τη σήραγγα που περνάει κάτω από τον Κηφισό, πλημμύρισε και κινδύνευσαν να πνιγούν πέντε αυτοκίνητα και δέκα 'Ελληνες πολίτες; Για νέα έργα ομιλούμε, για τα οποία δεν υπήρχε ούτε μελέτη, δεν υπήρχε ούτε καν επίβλεψη και για τα οποία θα πρέπει η Κυβέρνηση να αναλάβει τις ευθύνες της, αλλά και να αποδώσει τις ευθύνες αυτές στις εταιρείες οι οποίες κέρδισαν το διαγωνισμό.

Δυστυχώς, έχουμε ακόμη το φαινόμενο, εργολάβοι να παίρνουν τα έργα, εργολάβοι να παίρνουν τα χρήματα, όσο παίρνουν και όχι αυτά που αναφέρατε προηγουμένως, να παραδίδουν τελικά τα έργα και τα καινούρια αυτά έργα αντί να γίνονται υπόγειοι δρόμοι, να γίνονται υπόγειοι ποταμοί στους οποίους κινδυνεύουν να πνιγούν 'Ελληνες πολίτες.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΧΡΗΣΤΟΣ ΒΕΡΕΛΗΣ (Υφυπ. ΠΕ.ΧΩ.Δ.Ε.): Για το συγκεκριμένο πρόβλημα της υπόγειας διάβασης, που αναφέρθηκε από τον κ.Καμμένο, έχω να πω δύο πράγματα: Πρώτα απ'όλα ήταν ένα έργο, το οποίο ολοκληρώθηκε το καλοκαίρι του 1996, αποδόθηκε και η δυνατότητα του -πράγμα το οποίο ρωτάται και συγκεκριμένα στην επίκαιρη ερώτηση- είναι μία παροχή χιλίων εξακοσίων κυβικών μέτρων ανά ώρα με μία λεκάνη απορροής δέκα χιλιάδων τετραγωνικών μέτρων και χρόνο συγκέντρωσης δέκα λεπτών. Σε κατάσταση δε υπερχείλισης υπάρχει ένα σύστημα αλάρμ και το οποίο στη συγκεκριμένη περίπτωση στις 12 Ιανουαρίου λειτούργησε, προειδοποιώντας τους οδηγούς να μην προχωρήσουν στην υπόγεια διάβαση. Αυτό το οποίο δημιούργησε το πρόβλημα ήταν τεράστιες μάζες από λάσπη και από άλλα φερτά υλικά, τα οποία δημιούργησαν και το πρόβλημα των αποφράξεων.

Γιατί συνέβη αυτό το πράγμα; Είναι ένα θέμα το οποίο ήδη με εντολή του Υ.ΠΕ.ΧΩ.Δ.Ε. προς το σώμα επιθεωρητών βρίσκεται στη διαδικασία της ερεύνης και θ'αποδοθούν συγκεκριμένες ευθύνες.

Πέραν αυτών ήθελα να πω ότι το καταστροφολογικό σενάριο το οποίο αναπτύχθηκε, βεβαίως και δεν πρόκειται να βρει εφαρμογή, γιατί όπως σας είπα, ήδη εκατόν δέκα δισεκατομμύρια για πρώτη φορά από καταβολής όλου του πολεοδομικού συγκροτήματος της Αττικής, βρίσκονται σε εξέλιξη. Και αυτά τα έργα είναι αυτά τα οποία θα εμποδίσουν. 'Ενα από αυτά ήταν αυτό το μικρό έργο, το οποίο λειτούργησε.

Για δε τον Ποδονίφτη, τον οποίο αναφέρατε στην ερώτησή σας, βρίσκονται αυτήν τη στιγμή δύο εργολαβίες σε εξέλιξη. Η μία η οποία παρεδόθη ήδη προ δύο μηνών και η δεύτερη, η οποία αφού ολοκληρώθηκαν οι μελέτες της, έχει ήδη δημοπρατηθεί και έχει ανατεθεί από τα μέσα του 1996. Πιστεύουμε ότι μέσα στο επόμενο διάστημα θα αρχίσουν οι εργασίες.

Με τα έργα αυτά και μαζί με τον ενιαίο φορέα για τον Κηφισό, ο οποίος αποφασίστηκε να γίνει μετά από συσκέψεις με την Νομαρχιακή Αυτοδιοίκηση και τους Δήμους, οι οποίοι βρίσκονται στη ζώνη του Κηφισού, είναι ένα βήμα ουσιαστικό

Σελίδα 3084 

για την εκκαθάριση του Κηφισού.

Αυτή, κύριοι συνάδελφοι, είναι μία συγκεκριμένη πολιτική, είναι μία πολιτική, η οποία θα οδηγήσει με τη συμπαράσταση, αν και εφόσον υπάρχει -διότι πολλές φορές παρατηρούμε ότι δεν υπάρχει η αντίστοιχη εγρήγορση διαφόρων υπηρεσιών, όταν καλούνται να ξεκαθαρίσουν διάφορα προβλήματα, είτε αυτοί είναι Νομαρχιακή Αυτοδιοίκηση είτε η ίδια η Αστυνομία-σε ολοκλήρωση του θέματος.

ΠΡΟΕΔΡΟΣ (Απόστολος Κακλαμάνης): Δεύτερη στην ημερήσια διάταξη είναι η με αριθμό 552/22.1.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Παιδείας και Θρησκευμάτων, σχετικά με τις απεργιακές κινητοποιήσεις των καθηγητών Μέσης Εκπαίδευσης και τη λήψη των αναγκαίων μέτρων για την επίλυση των προβλημάτων τους, η οποία έχει ως εξής:

"Παλλαϊκός είναι ο αγώνας των εκπαιδευτικών της δευτεροβάθμιας εκπαίδέυσης, αφού τα αιτήματα της απεργιακής τους κινητοποίησης αφορούν ολόκληρο το λαό: αύξηση των κρατικών εκπαιδευτικών δαπανών, αναβάθμιση της παιδείας, προάσπιση και ενίσχυση του δημόσιου και δωρεάν χαρακτήρα της, απόκρουση της ιδιωτικοποίησης και περιορισμό έως την κατάργηση της ιδιωτικής εκπαίδευσης. Και είναι φανερό πως αναβάθμιση της παιδείας δεν μπορεί να γίνει όταν η "ψυχή της εκπαίδευσης", δηλαδή ο εκπαιδευτικός, δεν αμείβεται αξιοπρεπώς, δεν καλύπτεται με επάρκεια ασφαλιστικά, οι συνθήκες εργασίας του δεν είναι ικανοποιητικές, όταν υπάρχουν πολλά κενά σε εκπαιδευτικό προσωπικό, όταν η δημόσια εκπαίδευση υποχρηματοδοτείται διαρκώς.

Ερωτάται ο κύριος Υπουργός, ποια είναι τα μέτρα που πρόκειται να πάρει η Κυβέρνηση και πότε ώστε να υπάρξουν ουσιαστικές αυξήσεις στο μισθό των καθηγητών, αξιοπρεπείς συντάξεις, διαμόρφωση καλύτερων συνθηκών εργασίας, διορισμό έξι χιλιάδων εκπαιδευτικών από την επετηρίδα, καθώς και εξασφάλιση λειτουργίας όλων των σχολείων σε πρωινή βάρδια, με τμήματα το πολύ έως είκοσι πέντε μαθητές, τη λήψη μέτρων περιορισμού έως την κατάργηση της ιδιωτικής εκπαίδευσης;"

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κυρία και κύριοι συνάδελφοι, στις 22 Ιανουαρίου, την περασμένη Τετάρτη, απαντώντας σε πανομοιότυπη ερώτηση του συναδέλφου κ. Μπρατάκου, υπογραμμίσαμε ότι τα θέματα αυτά βρίσκονται σε συζήτηση, στα πλαίσια ενός διαλόγου που γίνεται, διαρκούσης της απεργίας των καθηγητών.

'Ηδη απόψε το βράδυ γίνεται η ανανέωση αυτού του διαλόγου και πιστεύουμε ότι θα είναι και το καταληκτικό του στάδιο. Αναμφίβολα, γνωρίζουμε, ότι θα πρέπει το κοινωνικοοικονομικό status του εκπαιδευτικού να βελτιωθεί.

Αναμφίβολα, όμως, υπάρχουν και οι περιορισμοί των οικονομικών μέσων που έχει η Κυβέρνηση στη διάθεσή της. Βέβαια, αυτήν τη χρονιά ο Προϋπολογισμός ήταν σημαντικότατα αυξημένος, όσον αφορά τις δαπάνες για την Παιδεία, με ένα ρεκόρ αύξησης σε σχέση με τα προηγούμενα έτη, διότι το ποσοστό της αύξησης ήγγισε το 25%, συμπεριλαμβανομένων και των δαπανών δημοσίων επενδύσεων για την Παιδεία. Παρ' όλα αυτά, μέσα σ' αυτά τα στενά πλαίσια αναζητείται και πάλι να βρεθεί μία δυνατότητα πάνω στην οποία να συμπέσουν οι κοινές βουλήσεις της Κυβέρνησης και των εκπαιδευτικών για να δοθεί διέξοδος στην απεργιακή κινητοποίηση.

'Οσον αφορά τα άλλα θέματα δεν είναι μόνο της αρμοδιότητος του Υπουργείου Παιδείας, αλλά είναι και της αρμοδιότητος άλλων Υπουργείων, όπως είναι το θέμα των αξιοπρεπών συντάξεων. 'Ομως, ο διορισμός έξι χιλιάδων εκπαιδευτικών από την επετηρίδα είναι ένα θέμα που δεν κρίνεται από την αυθαίρετη επιθυμία του οποιουδήποτε να καθορίζει ένα αριθμό. Είναι ένα θέμα που εξαρτάται από τις υπάρχουσες ή από τις μέλλουσες να υπάρξουν οργανικές θέσεις. Αυτές είναι δεδομένες και προκύπτουν μετά από την ολοκλήρωση των μεταθέσεων. Πάντοτε η Ελληνική Πολιτεία καλύπτει σχεδόν στο ακέραιο τον αριθμό των κενών οργανικών θέσεων.

Ο στόχος της κατάργησης της διπλής βάρδιας θα εξυπηρετηθεί πολύ καλύτερα στα πλαίσια αυτής της τετραετίας με το στεγαστικό πρόγραμμα μαμούθ των τριακοσίων εξήντα δισεκατομμυρίων. Ελπίζουμε ότι στο τέλος αυτής της τετραετίας δε θα υπάρχει σχολείο που να λειτουργεί με διπλή βάρδια.

ΠΡΟΕΔΡΟΣ (Απόστολος Κακλαμάνης): Ο κ. Κανταρτζής έχει το λόγο.

ΑΧΧΙΛΕΥΣ ΚΑΝΤΑΡΤΖΗΣ: Από την απάντηση του κυρίου Υφυπουργού, ο οποίος αναφέρθηκε στα στενά πλαίσια τα οποία επιβάλει η περιοριστική οικονομική πολιτική ουσιαστικά, προδιαγράφεται και η απάντηση της Κυβέρνησης, όχι μόνο στα δίκαια αιτήματα των απεργών καθηγητών, αλλά και γενικότερα στη συνολική αντιμετώπιση των προβλημάτων της Παιδείας. Ουσιαστικά έχουμε την άρνηση της Κυβέρνησης να προχωρήσει σ' εκείνες τις λύσεις που είναι απαραίτητες και για την προάσπιση του δημόσιου και δωρεάν χαρακτήρα της Παιδείας και για την αναβάθμισή της.

Η απάντηση του κυρίου Υφυπουργού ούτε λίγο ούτε πολύ μας παραπέμπει σε άρνηση για την ικανοποίηση ουσιαστικών αυξήσεων στους εκπαιδευτικούς που για δεύτερη εβδομάδα συνεχίζουν την απεργία τους, ουσιαστικών αυξήσεων που να καλύπτουν όχι μόνο την απώλεια των προηγουμένων χρόνων αλλά και να εξασφαλίζουν ένα αξιοπρεπές επίπεδο διαβίωσης μέσα βέβαια στα πλαίσια των γενικότερων ανθρώπινων αναγκών.

Και ακόμη ουσιαστικά παραπέμπεται στις καλένδες το αίτημα για την κάλυψη όλων των κενών, γιατί το νούμερο έξι χιλιάδες δεν μπαίνει αυθαίρετα. Είναι χρόνιο αίτημα της ΟΛΜΕ που πηγάζει από τα κενά που αντιμετωπίζονται κάθε χρόνο και τα οποία όπως είναι γνωστό φέτος καλύφθηκαν και όχι ακόμα όλα, με πολύ μεγάλη καθυστέρηση.

Μπορούμε να μιλάμε για αναβάθμισης της Παιδείας, για προάσπιση του δημόσιου και δωρεάν χαρακτήρα της χωρίς τη μείωση του αριθμού των μαθητών κατά τμήμα, ώστε να μην υπάρχουν τμήματα με περισσότερους των είκοσι πέντε μαθητών, χωρίς επαρκή κάλυψη όλων των αναγκών σε εκπαιδευτικό προσωπικό που είναι μια από τις απαραίτητες προϋποθέσεις προς αυτήν την κατεύθυνση;

Γι' αυτόν ακριβώς το λόγο θεωρούμε ότι ο αγώνας των εκπαιδευτικών δεν είναι ένας στενά κλαδικός αγώνας που πρέπει να βρει τη συμπαράσταση και των άλλων στρωμάτων των εργαζομένων για τα δίκαια αιτήματά τους. Είναι ένας αγώνας που αφορά όλο το λαό μας. 'Εχει παλλαϊκό χαρακτήρα και έχει σχέση με την υπεράσπιση του δικαιώματος του λαού μας για μια δημόσια δωρεάν Παιδεία.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, απαντώ στον κύριο συνάδελφο λέγοντάς του ότι πρέπει να αναλογιστεί πως από το συνολικό κονδύλι του Προϋπολογισμού που διατίθεται για την Παιδεία, δηλαδή από τα χίλια διακόσια τριάντα πέντε δισεκατομμύρια περίπου τα οκτακόσια πενήντα δισεκατομμύρια δραχμές αναφέρονται σε μισθοδοσία. Αντιλαμβάνεστε, δηλαδή, πόσο ανελαστικό είναι το κονδύλι του Προϋπολογισμού για την Παιδεία και τι μερίδα καταλαμβάνει η μισθοδοσία των εκπαιδευτικών και των διοικητικών υπαλλήλων που υπηρετούν το χώρο της παιδείας.

'Οσον αφορά στην απώλεια εισοδήματος από προηγούμενα έτη νομίζω ότι κάνετε κάποιο λάθος στους υπολογισμούς σας, γιατί αν μετρήσετε τις τιμαριθμικές αναπροσαρμογές και τις αυξήσεις, τα επιδόματα βιβλιοθήκης και τα τρίμηνα θα δείτε ότι είναι πολύ μεγαλύτερη η αύξηση που δόθηκε στους εκπαιδευτικούς σε σύγκριση με τους υπόλοιπους δημοσίους υπαλλήλους.

Εμείς, όμως, σαν Υπουργείο Παιδείας λέμε ότι πρέπει πραγματικά να γίνεται μία διακριτική ευνοϊκή μεταχείριση γιατί όλοι μας αναγνωρίζουμε την υψηλή αποστολή του εκπαιδευτικού.

Σελίδα 3085 

 

'Οσον αφορά στο ερώτημά σας κατά πόσο στοχεύουμε στην κατάργηση της ιδιωτικής εκπαίδευσης στον πρώτο και δεύτερο βαθμό σας λέμε ρητά και κατηγορηματικά, ότι κάτι τέτοιο δεν το σκεπτόμαστε και δεν το αντιμετωπίζουμε.

Αν θα πρέπει να κατέβουν στους είκοσι πέντε οι μαθητές σας στην κάθε τάξη αυτό τούτη τη στιγμή είναι ακατόρθωτο. 'Ηδη έγινε πέρυσι μία μείωση από τριάντα πέντε σε τριάντα μαθητές κατά τάξη και είναι ένας αριθμός που ανταποκρίνεται σε αυτό που συμβαίνει και στις σύγχρονες ευρωπαϊκές χώρες.

'Οσον αφορά στον αριθμό των διοριζομένων σκεφτείτε ότι υπάρχουν κενές οργανικές θέσεις που καλύπτονται. Εν συνεχεία αν προκύπτουν ανάγκες για αναπλήρωση, αυτές οφείλονται στο γεγονός ότι κάποιοι αποσπώνται από τις οργανικές τους θέσεις και πρέπει να αναπληρωθούν. Αν διορίζουμε και άλλους θα υπάρξει θέμα που θα επιστρέψουν αυτοί οι οποίοι αποσπάστηκαν.

Πρέπει να αντιληφθείτε σε βάθος το πρόβλημα και να καταλάβετε ότι μπορεί να περιοριστεί η έκταση του φαινομένου των αποσπάσεων και αναπληρώσεων αλλά δεν μπορεί να καταργηθεί.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, η τελευταία επίκαιρη ερώτηση δε θα συζητηθεί. Είναι με αριθμό 547/21-1-97 δεύτερου κύκλου προς τον Υπουργό Εργασίας και Κοινωνικών Ασφαλίσεων, σχετικά με τη διακοπή χρηματοδότησης των προγραμμάτων της Ευρωπαϊκής 'Ενωσης για τα Κέντρα Επαγγελματικής Κατάρτισης, την αναμόρφωση των οργάνων πιστοποίησης κ.λπ. του συναδέλφου κ. Ιωάννη Δραγασάκη, αλλά διαγράφεται γιατί είναι ασθενής ο συνάδελφος και δε θα προσέρθει στη συνεδρίαση.

Ολοκληρώθηκε η συζήτηση των επικαίρων ερωτήσεων.

Πριν εισέλθουμε στην ημερήσια διάταξη νομοθετικής εργασίας, έχω την τιμή να ανακοινώσω στο Σώμα, ότι η Εξεταστική Επιτροπή για τη διερεύνηση όλων των βασικών πτυχών της υπόθεσης χορήγησης αδείας στο καζίνο της περιοχής του Φλοίσβου Αθηνών, της οποίας η προθεσμία για την υποβολή πορίσματος λήγει 31 Ιανουαρίου 1997, με απόφαση της, κατά πλειοψηφία, ζητεί παράταση της προθεσμίας κατά είκοσι ημέρες, μέχρι την 20η Φεβρουαρίου 1997, προκειμένου να ολοκληρώσει το έργο της.

Ερωτάται το Σώμα: Εγκρίνει τη ζητηθείσα παράταση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.

'Οσοι είναι μέλη της Επιτροπής παρακαλώ να γνωρίζουν ότι δύσκολα η Βουλή θα εγκρίνει και άλλη παράταση, γιατί πρέπει να ολοκληρωθεί το έργο της και να καταθέσει το όποιο πόρισμά της.

'Εχω την τιμή επίσης να ανακοινώσω, ότι ο Πρόεδρος της Κοινοβουλευτικής Ομάδας του Συνασπισμού της Αριστεράς και της Προόδου κ. Νίκος Κωνσταντόπουλος με την από 9.12.1996 επιστολή του προς τον Πρόεδρο της Βουλής έχει ζητήσει τη σύσταση Διακομματικής Επιτροπής, σύμφωνα με το άρθρο 44 του Κανονισμού της Βουλής, για τη μελέτη σε βάθος του προβλήματος των αγροτικών κινητοποιήσεων και την υπόδειξη τρόπων για τη μακροπρόθεσμη και αποτελεσματική αντιμετώπιση των γενικών και μόνιμων συνθηκών της αγροτικής παραγωγής.

Μετά από συνεννοήσεις που έγιναν με τα Κόμματα και την Κυβέρνηση όλοι αποδέχονται τη σύσταση της Επιτροπής. 

Γι αυτό και προτείνω να γίνει ομοφώνως δεκτή αυτή η πρόταση και χωρίς συζήτηση για τη σύστασή της.

Ο Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, η πρόταση του Συνασπισμού είναι και σωστή και σημαντική. Και πιστεύω ότι είναι ανάγκη το Κοινοβούλιο πράγματι να συζητήσει το μεγάλο θέμα του πρωτογενούς τομέα, που άπτεται των αγροτών, των κτηνοτρόφων, των αλιέων.

Θα ήθελα, όμως, να παρατηρήσω το εξής: Εντός των αμέσως προσεχών ημερών θα έχουμε μια κινητοποίηση των αγροτών. Πιστεύω, ότι είναι ανάγκη η Επιτροπή αυτή, αν είναι δυνατόν, να συνέλθει και αύριο, να καλέσει αμέσως τους αγρότες, την επιτροπή από τη Θεσσαλία και από τις άλλες περιοχές, όπου πρόκειται να υπάρξουν κινητοποιήσεις και να αναζητήσει μεθόδους και διαδικασίες και να κάνει προτάσεις προς την Κυβέρνηση, ούτως ώστε να βρεθεί μια λύση στα δίκαια αιτήματα των αγροτών. Διότι θα είναι αποτυχία της Επιτροπής να συνεδριάζει και ταυτόχρονα οι αγρότες να έχουν κατέβει σε κινητοποίηση.

Πιστεύω, συνεπώς, ότι αν είναι δυνατόν, αύριο κιόλας, να συσταθεί η Επιτροπή, να αρχίσει να συνεδριάζει και να αποτελέσει μια διαδικασία διεξόδου από τη μεγάλη κρίση που επαπειλείται πάλι στον πρωτογενή τομέα.

Ταυτόχρονα, όμως, θα ήθελα, κύριε Πρόεδρε, να παρακαλέσω, η Επιτροπή αυτή να μην είναι τριαντακονταμελής, διότι κατ'αυτόν τον τρόπο, δεν κάνουμε τίποτε άλλο παρά να μην θέλουμε να βγάλουμε αποτέλεσμα. 

Οι μεγάλες επιτροπές οδηγούν στις πολλές συζητήσεις, στις ατέρμονες διαδικασίες, χωρίς να έχουν καμία λύση. Θα ήθελα να προτείνω, αν είναι δυνατόν, η Επιτροπή να είναι δεκαπενταμελής. Να είναι οχτώ μέλη από τον Κυβερνητικό χώρο, από την Πλειοψηφία και να είναι επτά μέλη από την Μειοψηφία, από την Αντιπολίτευση. Ας είμαστε εμείς τέσσερις και ας είναι ένας από κάθε κόμμα της Αντιπολίτευσης, ούτως ώστε ταχέως να βγάλει ένα συμπέρασμα. Αυτή είναι μια πρόταση. Διότι γνωρίζετε ότι, όταν είναι τριάντα συνάδελφοι, στο τέλος θα συνεδριάζει η Επιτροπή με κάτω από δέκα άτομα και δε θα βγει και κανένα συμπέρασμα. 'Ετσι χάνεται και η αξιοπιστία του Κοινοβουλευτικού συστήματος.

ΠΡΟΕΔΡΟΣ (Απόστολος Κακλαμάνης): Ο Πρόεδρος του ΔΗ.Κ.ΚΙ., κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, όπως σωστά τονίσατε, δεν έχουμε κι εμείς αντίρρηση να συγκροτηθεί αυτή η Επιτροπή, αλλά πιστεύουμε ότι δε θα φέρει κανένα αποτέλεσμα. Την αποδέχτηκε η Κυβέρνηση, για να δημιουργήσει άλλοθι, γιατί δε θέλει να δώσει λύση στα μεγάλα προβλήματα των αγροτών.

Εμείς, άλλωστε, πριν από λίγες μέρες, που έγινε η συζήτηση προ ημερησίας διατάξεις για την αγροτική πολιτική, καταθέσαμε ολοκληρωμένη πρόταση για το αγροτικό πρόβλημα της Ελλάδας, πρόταση την οποία ο εκπρόσωπός μας, ο Βουλευτής που θα ορίσουμε, θα καταθέσει και πάλι, και πιο συμπληρωμένη ακόμα, στην Επιτροπή.

Πιστεύουμε, όμως -και κλείνω- κύριε Πρόεδρε, εν όψει των κινητοποιήσεων που αρχίζουν αύριο από τους αγρότες, αντιμετωπίζοντας το δίκαιο, όπως και την πρώτη φορά, με σοβαρότητα και υπευθυνότητα, ότι θα πρέπει η Κυβέρνηση και ο Πρωθυπουργός, ανεξάρτητα από αυτό που θα κάνει η Κοινοβουλευτική Επιτροπή, να καλέσει τους αγρότες, οι οποίοι μπαίνουν σ' αυτόν τον αγώνα, πριν τις τέσσερις του μηνός, τουλάχιστον, γιατί υπάρχουν προβλήματα, όπου μπορούν να δοθούν λύσεις, εάν εγκαταλείψει αυτήν την αλαζονική στάση.

Εμείς από τώρα δηλώνουμε στη Βουλή ότι για την Επιτροπή ορίζουμε τον κ. Ρόκο, που είναι και στον αντίστοιχο τομέα παραγωγής και εμπορίου, για να διευκολύνουμε τη συγκρότηση. Αλλά, καλούμε τον Πρωθυπουργό να καλέσει, αν είναι δυνατόν αύριο, τους αγρότες. Και επαναλαμβάνω την πρόταση που είχα κάνει τότε, την πρώτη φορά, αν θέλει, να καλέσει τους Αρχηγούς όλων των Κομμάτων, να πάρουμε ένα-ένα όλα τα ζητήματα και να πάρουμε θέση ο καθένας πάνω στα ζητήματα αυτά. Γιατί είναι ζητήματα πολλά, που μπορούν να λυθούν με μικρό κόστος, για να αποφύγουμε την ταλαιπωρία και ως χώρα και η οικονομία και οι άλλες τάξεις και οι ίδιοι οι αγρότες, οι οποίοι βλέπω ότι κάθε μέρα ετοιμάζονται και η Κυβέρνηση, δυστυχώς -άκουσα σήμερα και τον Υπουργό Δικαιοσύνης- απειλεί, όπως και ο Υπουργός Γεωργίας και προς Θεού μην κάνει το λάθος και χρησιμοποιήσει βία, χρησιμοποιήσει ΜΑΤ, γιατί τότε τα πράγματα θα φτάσουν σε τέτοιο σημείο, που ίσως να μην το έχει καταλάβει η Κυβέρνηση.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου, κ. Κουβέλης έχει το λόγο.

Σελίδα 3086 

 

ΦΩΤΗΣ ΚΟΥΒΕΛΗΣ: Κύριε Πρόεδρε, η Κυβέρνηση έχει τις δικές της ευθύνες για τους χειρισμούς και τα αδιέξοδα που με τη στάση της προκαλεί και δημιουργεί αναφορικά με τα αιτήματα των Ελλήνων αγροτών.

Η πρόταση του Συνασπισμού για τη συγκρότηση της Διακομματικής Επιτροπής επιχειρεί αυτό το Σώμα, το Ελληνικό Κοινοβούλιο, να αναλάβει τις δικές του ευθύνες, να αντιμετωπίσει τα ζητήματα, να καταθέσει τις προτάσεις και από κει και πέρα το τι θα κάνει η Κυβέρνηση, θα κριθεί από το πώς θα αντιμετωπίσει τις προτάσεις και τις θέσεις της Διακομματικής Επιτροπής.

Συμφωνούμε απόλυτα, κύριε Πρόεδρε, από αύριο να ξεκινήσει το έργο αυτής της Επιτροπής. Εμείς θα ορίσουμε τον εκπρόσωπο του Κόμματός μας για τη συμμετοχή μας στη Διακομματική Επιτροπή. Θεωρούμε και εμείς ότι ο αριθμός δεκαπέντε είναι ένας αριθμός που θα εξασφαλίσει ευελιξία, ταχύτητα και αποτελεσματικότητα στην Επιτροπή.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος, κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, εμείς πιστεύουμε ότι το πρόβλημα των αγροτών είναι κύρια πρόβλημα πολιτικό. Δεν έχουμε καμιά αυταπάτη ότι τα προβλήματα που παραπέμπονται στις Επιτροπές μπορούν να λυθούν μόνο από αυτές. Για το λόγο αυτό θα καταθέσουμε μια δήλωση, την οποία διαβάζω:

"Στη πρόταση του Προέδρου της Βουλής για τη συγκρότηση Διακομματικής Επιτροπής για το αγροτικό πρόβλημα έχουμε να δηλώσουμε τα εξής: 

1. Το αγροτικό πρόβλημα της Χώρας είναι τεράστιο και η αγροτική πολιτική η οποία αποφασίζεται στις Βρυξέλλες με τη σύμφωνη γνώμη όλων των μέχρι σήμερα Κυβερνήσεων και της σημερινής βέβαια, όχι μόνο δε λύνει το πρόβλημα, απεναντίας το οξύνει περισσότερο.

2. Χωρίς ριζική αλλαγή πολιτικής δεν μπορεί να αντιμετωπιστεί το αγροτικό πρόβλημα. Οι δίκαιες διαμαρτυρίες των αγροτών δε θα είναι μόνο τωρινές, αλλά θα συνεχιστούν και στο μέλλον, διότι οδηγούνται στον αφανισμό. Επομένως, το πρόβλημα είναι καθαρά πολιτικό και χρειάζεται πολιτικό προσανατολισμό.

3. Με εθνικά ή όχι συμβούλια και παρασυμβούλια δεν αντιμετωπίζεται το πρόβλημα. 

4. Πιστεύουμε ότι ούτε και η Διακομματική Επιτροπή μπορεί να λύσει τα προβλήματα αν δεν υπάρχει ριζική αλλαγή πολιτικής. Οι απόψεις των Κομμάτων είναι ήδη καταγεγραμμένες. Υπάρχουν οι γνωστές δυο κατευθύνσεις: α) Η άποψη που λέει ότι η συμφωνία της ΓΚΑΤ, της Κοινής Αγροτικής Πολιτικής και της Ευρωπαϊκής 'Ενωσης είναι μονόδρομος με τις γνωστές έως τώρα καταστρεπτικές συνέπειες για τους αγρότες και β) Η άποψη του ΚΚΕ που θεωρεί ότι όρος ενάντια σ' αυτές τις καταστρεπτικές για τους αγρότες και τη Χώρα συμφωνίες, είναι ο ενωμένος και αποφασιστικός αγώνας των αγροτών, ο οποίος μπορεί να οδηγήσει στην αντιμετώπιση αυτών των προβλημάτων σήμερα και προοπτικά.

5. Παρ' όλα αυτά εμείς δεν είμαστε αντίθετοι στη συγκρότηση της Διακομματικής Επιτροπής, στα πλαίσια της Βουλής. Δεν έχουμε όμως αυταπάτες ότι η Επιτροπή αυτή θα δώσει απάντηση στα οξυμένα προβλήματα των αγροτών που ήδη βρίσκονται σε αγωνιστικές κινητοποιήσεις".

Και εκτός δήλωσης ήθελα να πω, κύριε Πρόεδρε, ότι οι δηλώσεις αυτές που κάνει ο κύριος Υπουργός Γεωργίας, μάλλον προκαλούν και υποτιμούν τους αγρότες. Πραγματικά θα θέλαμε να είχαμε μια τέτοια δύναμη για να κινητοποιήσουμε τους αγρότες στη φάση την οποία κινητοποιούνται. 

Ευχαριστώ.

(Στο σημείο αυτό, ο Βουλευτής κ. Ν. Γκατζής καταθέτει στα Πρακτικά τη δήλωση, την οποία ανέγνωσε προηγουμένως, η οποία βρίσκεται στο Αχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑΣΟΚ κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Ασφαλώς, κύριε Πρόεδρε, όλοι γνωρίζουμε πόσο σοβαρό είναι το πρόβλημα της αγροτικής οικονομίας και το πρόβλημα των αγροτών στη Χώρα μας. Επομένως, το να ασχοληθεί και η Βουλή με τη σύσταση Διακομματικής Επιτροπής, μ' αυτό το μεγάλο πρόβλημα, είναι αναντίρρητα κάτι θετικό.

Δε θα απαντήσω σε όσα άκουσα προηγουμένως από τον εκπρόσωπο του ΚΚΕ διότι δε νομίζω ότι έχει νόημα να επεκταθούμε τώρα στα περί ΓΚΑΤ και περί Ευρωπαϊκής 'Ενωσης. Θα ήθελα να σημειώσω παρ' όλα αυτά ότι όταν ομιλούμε για αγρότες, αγρότες δεν είναι μόνο ο κ. Πατάκης και η συντονιστική του επιτροπή. Είναι βεβαίως, κυρίως, οι επίσημοι εκπρόσωποι των αγροτών που είναι η ΠΑΣΕΓΕΣ και οι άλλες μεγάλες οργανώσεις. 'Οπως και να έχει το πράγμα, νομίζω ότι δε βοηθάει σε τίποτε να ακούγονται σ' αυτήν την Αίθουσα πράγματα που ακούστηκαν και απόψε και από τον κ. Τσοβόλα, τον οποίο μόλις προηγουμένως άκουσα, προειδοποιήσεις προς την Κυβέρνηση, ότι δε θα πρέπει τάχα να κάνει τούτο ή εκείνο ή το άλλο στη κατεύθυνση της υπεράσπισης των νόμων και του Δημοκρατικού Πολιτεύματος και θα πρέπει a priori να δίνουμε εν λευκώ τη δυνατότητα ...

ΠΡΟΕΔΡΟΣ (Απόστολος Κακλαμάνης): Κύριε Ιωαννίδη, με συγχωρείτε για τη διακοπή. 

Επειδή το θέμα μας τώρα είναι διαδικαστικό και όχι επί της ουσίας, αν θέλετε χωρίς αναφορές συγκεκριμένες.

ΦΟΙΒΟΣ ΙΩΑΝΝΙΔΗΣ: Τελειώνω, κύριε Πρόεδρε, αλλά τι να κάνουμε, πρέπει και εμείς να απαντούμε κάπως.

ΠΡΟΕΔΡΟΣ (Απόστολος Κακλαμάνης): Ναι, αλλά πρέπει και η Βουλή να προχωρήσει το έργο της.

ΦΟΙΒΟΣ ΙΩΑΝΝΙΔΗΣ : Τελειώνω, κύριε Πρόεδρε.

Δηλαδή, τι εννοούμε ότι δε θα πρέπει η Κυβέρνηση να κάνει τίποτα; Θα πρέπει να αφήσει όποιους θέλουν να παρανομούν με τις σοβαρότατες συνέπειες που αυτό συνεπάγεται για τον Τόπο και την οικονομία; Αναμφίβολα δεν είναι αυτό κάτι σωστό.

'Οπως και να έχει το πράγμα το ΠΑΣΟΚ συμφωνεί, κύριε Πρόεδρε, στη σύσταση της Διακομματικής Επιτροπής, αλλά θα ήθελα να σημειώσω ότι τα μέλη της δεν μπορεί να είναι μόνο δεκαπέντε.

Διότι τα 2/3 της Βουλής είμαστε Βουλευτές που εκπροσωπούμε αγροτικές περιφέρειες και γνωρίζω ότι υπάρχει μείζον ενδιαφέρον από πάρα πολλούς συναδέλφους όλων των Κομμάτων για να συμμετάσχουν σε αυτήν την Επιτροπή, γνωρίζοντες άλλωστε από πρώτο χέρι, ως εκπρόσωποι αγροτικών περιοχών, τα προβλήματα των αγροτών.

Γι'αυτό θα πρότεινα η Επιτροπή να έχει σαράντα μέλη, ούτως ώστε να συμμετάσχουν όσο γίνεται περισσότεροι Βουλευτές, οι οποίοι βεβαίως θα συνεισφέρουν στο να αντιμετωπίσουμε κατά τον καλύτερο τρόπο το πρόβλημα. 'Αλλωστε συνήθως ο αριθμός των Διακομματικών Επιτροπών είναι σε αυτό το επίπεδο. Δεν καταλαβαίνω γιατί τώρα να περιοριστεί ο αριθμός των μελών σε δεκαπέντε. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε της Νέας Δημοκρατίας, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, ο αριθμός των μελών της Επιτροπής θα πρέπει να είναι υποπολλαπλάσιος του τριακόσια και το υποπολλαπλάσιο του τριακόσια είναι το τριάντα, το δεκαπέντε, το εξήντα και δεν είναι το σαράντα σε καμία περίπτωση. Αυτά λένε τα μαθηματικά, η απλή αριθμητική.

Κύριε Πρόεδρε, είδατε πόσο καλοπροαίρετα εμείς δεχθήκαμε την πρόταση -και πιστεύω ότι αυτή η πολιτική ακολουθήθηκε από όλα τα Κόμματα- και θα ήθελα να σας κάνω μία δήλωση: Αν κατά τη διάρκεια της πορείας εργασιών της Επιτροπής διαπιστώσουμε, ότι η Επιτροπή αυτή γίνεται για να κουκουλώσει τα προβλήματα των αγροτών με μακροπρόθεσμες συζητήσεις εμείς θα αποχωρήσουμε από την Επιτροπή και θα την καταγγείλουμε.

Αυτό, λοιπόν, που είναι απαραίτητο είναι η Επιτροπή να

Σελίδα 3087 

αποτελείται από λίγα μέλη -και βεβαίως θα κληθεί και η ΠΑΣΕΓΕΣ, θα κληθεί η ΓΕΣΑΣΕ, η ΣΥΔΑΣΕ, θα κληθούν όλες οι συνδικαλιστικές οργανώσεις- και εκείνο το οποίο προέχει είναι να σταματήσουμε την κινητοποίηση των αγροτών όπου αυτή γίνεται. Γι'αυτό είναι ανάγκη, αύριο-μεθαύριο να κληθούν οι συνδικαλιστές εκείνοι οι οποίοι ενεργοποιούν τους αγρότες ουσιαστικά σε διάφορα μέρη της Ελλάδας μήπως μέσα στην εβδομάδα κατορθώσουμε με την συμβολή του Κοινοβουλίου να σταματήσουμε αυτήν την κινητοποίηση η οποία πρόκειται να διαμορφωθεί και όπως βλέπουμε από τις απειλές της Κυβερνήσεως πρόκειται να πάρει και εκρηκτικές διαστάσεις.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εύχομαι και ελπίζω αυτή η Διακομματική Επιτροπή να συμβάλλει στην αντιμετώπιση του μεγαλύτερου ίσως προβλήματος της οικονομίας μας -όπως είναι τα προβλήματα της αγροτικής οικονομίας- και πιστεύω ότι όλα τα Κόμματα και όλοι οι συνάδελφοι που θα πάρουν μέρος σε αυτήν την Επιτροπή αυτό θα έχουν κατά νου. Η Κυβέρνηση και τα Κόμματα θα παρουσιάσουν την πολιτική τους και οι προτάσεις στις οποίες θα καταλήξει η Επιτροπή, το πόρισμα ή τα πορίσματα αυτής της Επιτροπής θέλω να ελπίζω ότι θα είναι χρήσιμα και στον αγροτικό κόσμο και στην οικονομία και στον Τόπο γενικότερα.

'Εχοντας υπόψη το προηγούμενο άλλων Επιτροπών επίσης για σοβαρά θέματα και σε ό,τι αφορά τη διάρκεια και σε ό,τι αφορά τον αριθμό των μελών -έχουμε συγκροτήσει Επιτροπές για τα ναρκωτικά, το δημογραφικό, τα δάση, το σωφρονιστικό, τις παραμεθόριες περιοχές, τον ελληνισμό της διασποράς κ.λπ.- και ότι βεβαίως εδώ πρέπει η Επιτροπή το συντομότερο να κάνει τις όποιες προτάσεις της, η πρότασή μου είναι να συγκροτηθεί από τριανταένα μέλη. Είναι επαρκής ο αριθμός και για το Κόμμα της Πλειοψηφίας. Κατά αναλογία του αριθμού των Βουλευτών των Κομμάτων συγκροτούνται οι Επιτροπές, λέει ο Κανονισμός, αλλά πρέπει να εκπροσωπηθούν και τα τρία μικρότερα Κόμματα, από τα οποία, αν εφαρμοστεί αυστηρώς αυτή η αναλογία, το ένα τουλάχιστον δε θα συμμετάσχει.

Προτείνω, λοιπόν, να είναι τριανταένα τα μέλη. Σε ό,τι αφορά τη σύσταση της Επιτροπής, αμέσως μόλις μου δοθούν τα ονόματα από τα Κόμματα, το έχω ζητήσει από την Παρασκευή την προηγούμενη, θα ανακοινώσω -ακόμα και απόψε- στο Σώμα τη συγκρότηση και τη σύνθεσή της, ώστε θα μπορεί μεθαύριο να καταρτιστεί σε Σώμα και να αρχίσει αμέσως το έργο της. Από εμάς όλους εξαρτάται αυτό.

Τώρα, σε ό,τι αφορά το χρόνο...

ΝΙΚΟΛΑΟΣ ΓΚΑΤΖΗΣ: Τη σύνθεσή της θα την ανακοινώσετε σήμερα; Πόσα άτομα θα είναι;

ΠΡΟΕΔΡΟΣ (Απόστολος Κακλαμάνης): Για να συμμετάσχουν και τα μικρότερα Κόμματα, η σύνθεση θα είναι τριανταένα μέλη. Θα είναι ένδεκα από το Κόμμα της Αξιωματικής Αντιπολιτεύσεως, ένα από το Κομμουνιστικό Κόμμα Ελλάδος, ένα από το Συνασπισμό, ένα μέλος από το Δημοκρατικό Κοινωνικό Κίνημα και θα είναι δεκαεπτά μέλη από την Πλειοψηφία. Σύνολο τριανταένα. Αυτή είναι η αναλογία με βάση τους λογαριασμούς που κάνει η Υπηρεσία. ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, ως βασικό αιτιολογικό του να προχωρήσουμε στον αριθμό τριανταένα σε σχέση με τον αριθμό δεκαπέντε, υποστηρίξατε ότι πρέπει να συμμετάσχουν και τα μικρά Κόμματα. 

ΠΡΟΕΔΡΟΣ (Απόστολος Κακλαμάνης): Ναι. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Σας είπα, λοιπόν, ότι η Νέα Δημοκρατία περιορίζεται στον αριθμό των τεσσάρων μελών με τη δυνατότητα να συμμετέχουν από τα άλλα Κόμματα από ένα μέλος. Λέτε ότι από τους τριανταένα θα είναι δεκαοκτώ. Συνεπώς εγώ σας λέω από τους δεκαπέντε θα είναι οι οκτώ. Οι αναλογίες διατηρούνται. Απλούστατα η Νέα Δημοκρατία χάνει μια θέση και το κάνουμε αυτό λόγω ουσίας. Δεν υπάρχει κανένα πρόβλημα, θα συμμετέχουν όλα τα Κόμματα, τα μικρά κατά ένα μέλος, εμείς κατά τέσσερα και ο χώρος της Συμπολιτεύσεως θα έχει οκτώ.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, γίνατε κατανοητός, από εμένα τουλάχιστον. Αλλά εγώ είμαι υποχρεωμένος να λάβω υπόψη μου και τη δική σας άποψη και την άποψη του Κόμματος της Πλειοψηφίας και να δώσω μια μέση λύση.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Διαφωνείτε σ'αυτήν την πρόταση, κύριοι συνάδελφοι της Συμπολιτεύσεως;

ΠΡΟΕΔΡΟΣ (Απόστολος Κακλαμάνης): Σε ό,τι αφορά το χρόνο, θα είναι ευχής έργο βέβαια να δώσετε πόρισμα και σε ένα μήνα -όσοι θα συμμετάσχετε στην Επιτροπή- αλλά γνωρίζουμε όλοι ότι για να γίνει σε βάθος μελέτη αυτών των προβλημάτων, χρειάζεται αρκετός χρόνος.

Η πρότασή μου είναι για τρεις μήνες, αλλά τονίζω ότι αυτό δε σημαίνει πως θα πρέπει να εξαντληθούν οι τρεις μήνες.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, και ένα χρόνο αν θέλετε, αλλά είναι ανάγκη η Επιτροπή να προσδιορίσει μια άμεση ημερομηνία, εντός μιας εβδομάδας το αργότερο, να δώσει μια άμεση λύση στα άμεσα προβλήματα των αγροτών. Διότι εμείς δεν μπορεί να εμφανισθούμε -πιστεύω όλα τα Κόμματα της Αντιπολιτεύσεως- ότι συμπράττουμε στο να παραπεμφθεί στις καλένδες το αγροτικό πρόβλημα.

ΠΡΟΕΔΡΟΣ (Απόστολος Κακλαμάνης): Είπατε ότι, αν δείτε ότι γίνεται παρέμβαση, δε θα επιμείνετε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Αν λέτε ότι τρεις μήνες θα συνεδριάζει η Επιτροπή για να βγάλει συμπεράσματα, τι να σας πω! 'Ολοι εδώ μέσα έχουμε τις θέσεις μας στον αγροτικό τομέα. Εμείς δε χρειαζόμαστε τρεις μήνες. Εάν χρειάζονται τα άλλα Κόμματα τρεις μήνες, σημαίνει ότι έχουμε έλθει χωρίς να έχουμε θέση στα αγροτικά προβλήματα. Τι θα ενημερωθούμε;

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, έχετε υπόψη σας, νομίζω, ότι αυτές οι Επιτροπές έχουν ως αποστολή όχι να αποφασίζουν, το ξέρουμε καλά. Το σύστημα της Ελληνικής Προεδρευομένης Κοινοβουλευτικής Δημοκρατίας, δεν έχει ως βάση και την κυβερνώσα Βουλή. Είναι βασική αρχή του πολιτεύματός μας αυτή. 

Η Επιτροπή αυτή πιστεύω -γνωρίζω ότι η ευαισθησία είναι όλων των Κομμάτων και όλων των συναδέλφων- ότι θα μελετήσει τα θέματα. Αυτό δε σημαίνει ότι η οποιαδήποτε πλευρά, οποιοδήποτε κόμμα, οποιαδήποτε κοινωνική τάξη, δεσμεύεται από το γεγονός ότι λειτουργεί αυτή η Επιτροπή.

Από κει και πέρα, γνωρίζετε ποιες είναι οι διαδικασίες και γνωρίζετε επίσης, ότι μέχρι τώρα όλες αυτές οι Επιτροπές, ακριβώς διότι πρέπει να ακροαστούν πολλών φορέων και να διατυπώσουν θέσεις με υπευθυνότητα σε πολλούς τομείς του τεράστιου αυτού προβλήματος, χρειάζονται χρόνο. Πώς να το κάνουμε; 'Αλλως, η απόφαση της Βουλής είναι άνευ αντικειμένου.

Εάν πρόκειται να συνεδριάσει αυτή η Επιτροπή, να συγκροτηθεί σε σώμα και μέσα σε λίγες μέρες να φαντάζεται κανείς ότι μπορεί να εφεύρει την πυρίτιδα, δε νομίζω ότι θα είναι αυτή η αποστολή της κι ούτε μπορεί κανείς να περιμένει κάτι τέτοιο από την Επιτροπή αυτή.

Ο κ. Τσοβόλας ζήτησε το λόγο, μετά ο κ. Κούβελης και μετά εσείς, κύριε Γκατζή.

Ορίστε, κύριε Τσοβόλα, έχετε το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Επειδή πράγματι οι Επιτροπές αυτές πάντα καθυστερούν και περνάει χρόνος, όπως και προηγουμένως σε άλλο θέμα αναγκαστήκαμε και δώσαμε και άλλη προθεσμία ως Βουλή, θα έλεγα το εξής: Tουλάχιστον, αν παρθεί απόφαση με βάση την πρόταση τη δική σας, να δεσμευτεί ταυτόχρονα το Σώμα ότι δεν πρόκειται να δοθεί άλλη παράταση. Εγώ θα πρότεινα μια μεσαία λύση: Δύο μήνες, σε κάθε δε περίπτωση τρεις, χωρίς άλλη παράταση, γιατί πράγματι, μ' αυτόν τον τρόπο, συμβάλλουμε στον αποπροσανατολισμό του αγροτικού πληθυσμού από το μεγάλο και καυτό πρόβλημα.

'Οσον αφορά τον αριθμό, αν θέλουμε να γίνει ουσιαστική 

Σελίδα 3088 

δουλειά, πρέπει να είναι κάπως περιορισμένος ο αριθμός. 'Αλλωστε τα Κόμματα, όπως φάνηκε και την προπροηγούμενη Παρασκευή, έχουν τις προτάσεις τους πάνω στην αγροτική πολιτική. 'Αρα, το θέμα είναι να καθήσουν, αφού καλέσουν και τους μαζικούς φορείς, που εκφράζουν τους αγρότες, να κάνουν έναν ουσιαστικό διάλογο, για να καταλήξουν σε μια συνολική πρόταση, αν είναι δυνατόν σε ομόφωνη πρόταση, αν δεν είναι δυνατόν σε κάποιες τελικές προτάσεις, οι οποίες να χρησιμεύσουν για να χαραχθεί τελικά η πολιτική από την Κυβέρνηση, η οποία πράγματι κατά το Σύνταγμα είναι αυτή η οποία χαράσσει την πολιτική, μετά και από την προηγούμενη συζήτηση στη Βουλή.

Επομένως, αν υπάρξει συμφωνία, είμαι κι εγώ υπέρ της άποψης, αντί για τριάντα ένα, να είναι μικρότερος ο αριθμός, πάντα διασφαλίζοντας -παρότι η θέση η δική μας διατυπώθηκε, είναι τελείως διαφορετική- σ' αυτές τις περιπτώσεις, πρέπει, το εκάστοτε κυβερνών Κόμμα, για να μην έχουμε αυτήν τη μοναδικότητα στην ουσία, να έχει το 50%, ώστε να μπορεί να υπάρξει πόρισμα και ουσιαστική δουλειά. Από κει και πέρα, αν επιμένετε, κύριε Πρόεδρε, σ' αυτήν την πρόταση, πάλι δεν έχουμε αντίρρηση, αλλά νομίζω ότι πιο ουσιαστικό είναι να έχει μικρότερο αριθμό και να είναι μικρός ο χρόνος που θα παραδώσει το πόρισμα.

ΠΡΟΕΔΡΟΣ(Απόστολος Κακλαμάνης): Θέλω μόνο τούτο να πω: 'Οπως γνωρίζετε, στις Επιτροπές αυτές διατυπώνονται, σε κάποια ζητήματα που συμπίπτουν οι απόψεις, οι κοινές θέσεις και σε ζητήματα που αποκλίνουν οι θέσεις, διατυπώνει το κάθε Κόμμα τη δική του άποψη.

Αγαπητοί συνάδελφοι, αυτό που ενδιαφέρει είναι να μην αρνηθεί η Βουλή, σε ό,τι απ' αυτήν εξαρτάται -δε δεσμεύονται τα Κόμματα- τη συμβολή της με τη σύσταση αυτής της Επιτροπής.

Ορίστε, κύριε Κουβέλη, έχετε το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, όταν ο Συνασπισμός κατέθετε την πρόταση για τη συγκρότηση της Διακομματικής Επιτροπής, αποσκοπούσε σε δυο πράγματα:

Το ένα είναι η άμεση αντιμετώπιση των ζητημάτων που απασχολούν τον αγροτικό κόσμο, αλλά και όλα εκείνα τα οποία ως παρενέργεια απασχολούν την ελληνική Κοινωνία συνολικότερα. Βεβαίως, οι αγρότες έχουν τις δικές τους επιλογές και κανείς δεν μπορεί να τις χειραγωγήσει, αλλά η Βουλή ως υπεύθυνο Σώμα πρέπει να διατυπώσει τις προτάσεις της για την άμεση εξεύρεση λύσεων στα προβλήματα που υπάρχουν.

Το δεύτερο, στο οποίο αποσκοπούσε η πρότασή μας, είναι η κατάθεση μιας συνολικότερης πρότασης για τα ζητήματα της αποσαθρωμένης, όπως πιστεύουμε, αγροτικής οικονομίας. Αν πάμε, κύριε Πρόεδρε, στο τρίμηνο, που προτείνεται ως διάρκεια λειτουργίας της Επιτροπής, φοβάμαι ότι θα χάσουμε το πρώτο ζητούμενο, που είναι η άμεση αντιμετώπιση των ζητημάτων που απασχολούν τον 'Ελληνα αγρότη.

Γι'αυτό η δική μας πρόταση, προκειμένου να μην μας παρακολουθεί, αν θέλετε, και ο ψίθυρος ότι παραπέμπουμε το ζήτημα στις καλένδες, είναι να περιορίσουμε το χρόνο. Θεωρούμε ότι το διάστημα του ενός μηνός είναι υπεραρκετό προκειμένου να καταθέσει η Διακομματική Επιτροπή τις προτάσεις της.'Αλλωστε, αξιότιμε, κύριε Πρόεδρε, μακρά συζήτηση έχει γίνει επανειλημμένα μέσα στη Βουλή. Πρόσφατα κατετέθησαν στον Ελληνικό Λαό δημόσια τα προγράμματα όλων των πολιτικών Κομμάτων. Τα Κόμματα έχουν και σήμερα τις επεξεργασίες τους. Φοβάμαι ότι το τρίμηνο δε θα προσθέσει τίποτε. Αντίθετα, θα εγείρει δικαιολογημένα την υποψία -επαναλαμβάνω- ότι θέλουμε να στείλουμε το όλο ζήτημα στις καλένδες.

Επίσης, κύριε Πρόεδρε, θεωρεί ο Συνασπισμός ότι ο αριθμός των τριάντα και ενός Βουλευτών είναι πάρα πολύ μεγάλος. Πρέπει να τον περιορίσουμε, αν θέλουμε η Επιτροπή να λειτουργήσει εύρρυθμα, αποτελεσματικά και πάρα πολύ σύντομα να έχει τα χρήσιμα, όπως πιστεύουμε ότι είναι δυνατόν να προκύψουν, πορίσματα.

ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, νομίζουμε ότι η Επιτροπή αυτή συστήνεται για να μελετήσει σε βάθος τα προβλήματα που έχουν οι αγρότες. Το ένα είναι αυτό. 

Δεύτερον, πιστεύουμε ότι δε θα χρησιμοποιηθεί σαν άλλοθι για την αναστολή των κινητοποιήσεων των αγροτών, ότι δήθεν μελετάμε τα προβλήματα κ.λπ., για να παρουσιάσουμε λύση και το ένα και το άλλο, διότι, κύριε Πρόεδρε, και οι θέσεις είναι καταγεγραμμένες και οπωσδήποτε και οι ευθύνες είναι συγκεκριμένες. Η ευθύνη για την πορεία των αγροτικών προβλημάτων είναι σήμερα καθαρά της Κυβέρνησης. Δεν μπορεί να μετατεθεί σε οποιαδήποτε επιτροπή, οποιουδήποτε κύρους και αυτού ακόμα του έντονου κύρους που έχει η Βουλή. Γι'αυτό νομίζουμε ότι η μελέτη αυτής της Επιτροπής, ανεξάρτητα αν έρθουν τα πορίσματά της σε ένα ή δύο ή τρεις μήνες, δε θα είναι το σοβαρό, το καθ'εαυτό πρόβλημα. Το πρόβλημα, αυτό που ανέφερε ο κύριος συνάδελφος, για την επίλυση των αγροτικών προβλημάτων, είναι καθαρά πολιτικό πρόβλημα και επαφίεται στην Κυβέρνηση. Το άλλο δε πρόβλημα της μελέτης, είναι -πιστεύω- όλων μας και θα κατατεθούν οι προτάσεις όλων των Κομμάτων, παρ'όλο που είναι καταγεγραμμένες πρόσφατα και από τις συζητήσεις που έγιναν στη Βουλή. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, είναι σαφές ότι το Κοινοβουλευτικό μας Πολίτευμα στηρίζεται στην αρχή της πλειοψηφίας. Ο Ελληνικός Λαός πριν από λίγο καιρό ανέθεσε την ευθύνη της διακυβέρνησης της Χώρας στην Κυβέρνηση του Κώστα Σημίτη, στην Κυβέρνηση του ΠΑ.ΣΟ.Κ.

Η Κυβέρνηση δεν απεκδύεται των ευθυνών της για να δώσει λύση κατά την κρίση της στα προβλήματα εκείνα που μπορεί να δώσει λύση. Η πρόταση για τη σύσταση Επιτροπής έγινε από το Συνασπισμό, δεν την εφεύρε η Κυβέρνηση. Η Κυβέρνηση την απεδέχθη και η Βουλή βλέπω σύσσωμη την αποδέχεται, επειδή αναγνωρίζουμε ότι καλό είναι να υπάρξει μία επιτροπή και από τη Βουλή, η οποία θα μελετήσει το αγροτικό πρόβλημα στο σύνολό του. Δεν είναι δυνατόν να δώσει λύσεις η Επιτροπή, όπως ελέχθη, και μάλιστα, μέσα σε λίγες ημέρες. Τις λύσεις υπεύθυνη είναι να τις δίνει η εκάστοτε Κυβέρνηση, η οποία βεβαίως, θα λάβει σοβαρά υπόψη της και τις προτάσεις ή τις σκέψεις που θα διατυπωθούν στην Επιτροπή.

Από κει και πέρα, ως προς τον αριθμό των μελών της Επιτροπής, κύριε Πρόεδρε, εμείς αποδεχόμαστε την πρότασή σας για τριανταένα μέλη, παρ'όλο, που η πρότασή μας ήταν για σαράντα και αιτιολόγησα τον αριθμό που δεν είναι, ούτως ή άλλως, μεγάλος. Είναι ο συνήθης αριθμός. Οι Διαρκείς άλλωστε Επιτροπές είναι πεντηκονταμελείς, αλλά και στους τριανταένα, εν πάση περιπτώσει, εμείς δεχόμαστε. Πρέπει να ληφθεί υπόψη όμως ότι δεν είναι δυνατόν να είναι τόσο ολιγομελής η Επιτροπή, δοθέντος ότι τα προβλήματα των αγροτών της Ελλάδας είναι και διαφορετικά. Δεν είναι δυνατόν να μη μετέχουν και Βουλευτές από διάφορες περιοχές: π.χ. τα προβλήματα των αγροτών της Κρήτης είναι εντελώς διαφορετικά από τα προβλήματα των αγροτών της Θεσσαλίας και υπάρχει ήδη εκδηλωμένη η επιθυμία πάρα πολλών συναδέλφων από όλες τις Πτέρυγες -υποθέτω- αλλά πάντως από το ΠΑ.ΣΟ.Κ., να συμμετάσχουν σ'αυτήν την Επιτροπή για να συμβάλουν με τις δυνάμεις τους στην εξεύρεση των καταλληλοτέρων λύσεων.

Ως προς το χρόνο, κύριε Πρόεδρε, ασφαλώς, έχετε δίκιο. Βεβαίως, δεν είναι στις προθέσεις κανενός να τραβήξουμε στο ακρότατο όριο του χρόνου που προσδιορίσατε, τους τρεις μήνες. Αλλά, εν πάση περιπτώσει, για να μην επανέρχεται το θέμα στη Βουλή και να ζητάμε παρατάσεις, ας είναι ο χρόνος των τριών μηνών και μακάρι η Επιτροπή να μπορέσει πολύ νωρίτερα να ολοκληρώσει το έργο της, ώστε να έχουμε και πολύ νωρίτερα το πόρισμα. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. 'Εβερτ έχει το λόγο.

Σελίδα 3089 

 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, θα ήθελα εκ μέρους της Νέας Δημοκρατίας να κάνω μία δήλωση. Ασφαλώς θα συνέλθει η Επιτροπή, αλλά εφόσον η Βουλή επιμένει στον αριθμό τριάντα και σε τρεις μήνες, εμάς ως Κόμμα δε μας δεσμεύει σε καμία περίπτωση, κοινοβουλευτικά και εξωκοινοβουλευτικά, να ακολουθήσουμε την πολιτική, την οποία πιστεύουμε, για την προστασία του αγροτικού εισοδήματος.

Υπενθυμίζω, κύριε Πρόεδρε, ότι εντός των αμέσως προσεχών μηνών, πέραν του θέματος του βάμβακος, θα αντιμετωπισθούν δύο τεράστια προβλήματα με τον καπνό και με το θέμα του λαδιού και της ελιάς.

Συνεπώς, εμείς θα συζητούμε εδώ και διερωτώμαι, ποια θα είναι, μέσα σ' αυτούς τους τρεις μήνες, η αξιοπιστία του Κοινοβουλίου. Την Πέμπτη έχουμε προς συζήτηση συγκεκριμένη πρόταση νόμου για τα αγροτικά θέματα. Θα εμείνουμε στην πρότασή μας και επαναλαμβάνω, ότι δε μας δεσμεύει η Επιτροπή αυτή στην πολιτική που θα ακολουθήσουμε, όσον αφορά τον αγροτικό τομέα, διότι βλέπουμε ότι χάνεται πολύτιμος χρόνος.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, θέλω να ξεκαθαρίσω, σ' ό,τι αφορά τον Πρόεδρο του Σώματος και την πρόταση που κάνω, ότι δεν είναι δική μου η πρόταση για τη σύσταση της Επιτροπής. Εγώ φέρνω την πρόταση ενός εκ των Κομμάτων, την οποία απεδέχθη η Κυβέρνηση και τα άλλα Κόμματα, με τις επιφυλάξεις και τις απόψεις που έχουν ήδη διατυπωθεί.

Ασφαλώς η Κυβέρνηση είναι εκείνη, που μέσα από το διάλογο και τις γνωστές διαδικασίες, θα πρέπει να αντιμετωπίζει τα προβλήματα κάθε επαγγελματικής τάξεως και του Ελληνικού Λαού στο σύνολό του. Η Βουλή μπορεί να συμβάλει στη μελέτη θεμάτων και είναι γνωστό, νομίζω, ότι το πρόβλημα της αγροτικής οικονομίας έχει και μακροπρόθεσμη προοπτική και χρειάζεται μελέτη σε βάθος.

Με αυτήν την έννοια, εγώ προτείνω αυτόν το χρόνο και όχι ότι μέσα στο χρόνο αυτό θα πρέπει να αναμείνουν οι πάντες ότι η Βουλή αναλαμβάνει να δώσει συνταγή λύσεως, σε όσα προβλήματα υπάρχουν. Θα δώσει η Επιτροπή αυτή τη δυνατότητα σε όλους να ακουστούν, στα Κόμματα πιο συγκροτημένα και πιο λεπτομερειακά ίσως να δώσουν τις απόψεις τους. Πιστεύω ότι έτσι και μόνο, πράγματι μπορεί να συμβάλει η Βουλή.

Σε ό,τι αφορά το χρόνο, εγώ αντιλαμβάνομαι ότι, όταν υπάρχει αυτήν τη στιγμή ένα συγκεκριμένο κλίμα και εκτός της Αιθούσης, πράγματι δεν γίνεται απολύτως κατανοητό αυτό που λέγω εγώ, του πώς αντιλαμβάνομαι σύμφωνα με τον Κανονισμό -και όχι διότι έτσι θέλω εγώ- το έργο αυτής της Επιτροπής. 

Ας πάμε στην πρόταση του κ. Τσοβόλα, ας πάμε στους δύο μήνες. Και πάλι, επαναλαμβάνω, ότι αυτό δεν σημαίνει ότι η Κυβέρνηση θα αδρανήσει, αναμένουσα τα οποιαδήποτε πορίσματα της Επιτροπής.Αυτό να είναι δεδομένο.

Παρακαλώ επίσης απόψε, επαναλαμβάνω, να μου δοθούν τα ονόματα, ώστε να μην καθυστερήσουμε. Υπολογίζω έτσι να είναι δυνατή και ηγ συζήτηση του όποιου πορίσματος στη Βουλή, γιατί όπως ξέρετε, έτσι κλείνει το έργο αυτών των Επιτροπών, δηλαδή με τη συζήτηση του πορίσματός τους στην Ολομέλεια.

Ερωτάται το Σώμα, αν συμφωνεί σε ό,τι αφορά το χρόνο των δύο μηνών και τον αριθμό των τριάντα ενός μελών, με όσες επιφυλάξεις διατυπώθηκαν από τα Κόμματα.

ΠΟΛΛΟΙ ΒΟΥΛΕΥΤΕΣ: Συμφωνούμε. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Διαφωνούμε, κύριε Πρόεδρε.

ΦΩΤΗΣ ΚΟΥΒΕΛΗΣ: Και εμείς διαφωνούμε.

ΠΡΟΕΔΡΟΣ (Απόστολος Κακλαμάνης): Συνεπώς, αποφασίζεται η σύσταση της Επιτροπής, με το περιεχόμενο, όπως το διατύπωσα, στην ανακοίνωση της προτάσεως του Συνασπισμού, η οποία οφείλει σε διάστημα δύο μηνών από της καταρτίσεώς της σε Σώμα, να υποβάλει το πόρισμά της και θα την αποτελέσουν τριάντα ένα μέλη, με την αναλογία την οποία ανακοίνωσα ήδη, κατά πλειοψηφία.

Σελίδα 3090 

 

ΠΡΟΕΔΡΟΣ (Απόστολος Κακλαμάνης): Εισερχόμεθα στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων, που είναι γραμμένα στην ημερήσια διάταξη, κατά σειρά εγγραφής, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.

Υπουργείου Εργασίας και Κοινωνικών Ασφαλίσεων

Ψήφιση στο σύνολο του σχεδίου νόμου: "Σύσταση Κλάδου Κύριας Ασφάλισης Αγροτών και άλλες διατάξεις".

Κρατείται για να ψηφιστεί στο σύνολο, σήμερα.

Υπουργείου Οικονομικών

Συνέχιση της συζήτησης επί των άρθρων και του συνόλου του σχεδίου νόμου: "Κατάργηση φορολογικών απαλλαγών και άλλες διατάξεις".

Και αυτό κρατείται για να αρχίσει απόψε η συζήτησή του επί των άρθρων.

Υπουργείου Μεταφορών και Επικοινωνιών

Μόνη συζήτηση επί της αρχής, των άρθρων και του συνόλου του σχεδίου νόμου: "Θέματα αρμοδιότητας του Υπουργείου Μεταφορών και Επικοινωνιών".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ:Κρατείται.

ΠΡΟΕΔΡΟΣ (Απόστολος Κακλαμάνης):To νομοσχέδιο κρατήθηκε και θα συζητηθεί κατά τον Κανονισμό.

Υπουργειου Δημόσιας Τάξης

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ του Υπουργείου Δημόσιας Τάξης της Ελληνικής Δημοκρατίας και του Υπουργείου Δικαιοσύνης και Δημόσιας Τάξης της Κυπριακής Δημοκρατίας για συνεργασία σε θέματα ασφάλειας."

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ:Κρατείται.

ΠΡΟΕΔΡΟΣ (Απόστολος Κακλαμάνης):Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εξωτερικών

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Πολιτειών της Αμερικής για τη λειτουργία σταθμών αναμετάδοσης στην Ελλάδα".

Το νομοσχέδιο αυτό στην Επιτροπή το κατεψήφισε το Κομμουνιστικό Κόμμα.

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ:Κρατείται.

ΠΡΟΕΔΡΟΣ (Απόστολος Κακλαμάνης):Το νομοσχέδιο κρατήθηκε και θα συζητηθεί κατά τον Κανονισμό.

Ομοίως του Υπουργείου Εξωτερικών

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Διεθνούς Συμφωνίας για το νομικό καθεστώς της Διεθνούς Υπηρεσίας Αναζητήσεων στο Αρόλσεν".

Το νομοσχέδιο ψηφίστηκε ομοφώνως στη Διαρκή Επιτροπή.

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εξωτερικών "Κύρωση της Διεθνούς Συμφωνίας για το νομικό καθεστώς της Διεθνούς Υπηρεσίας Αναζητήσεων στο Αρόλσεν" έγινε δεκτό ομοφώνως, σε μόνη συζήτηση, κατ' αρχήν, κατ' άρθρον και στο σύνολο και έχει ως εξής:

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Διεθνής Συμφωνία για το νομικό καθεστώς της Διεθνούς Υπηρεσίας Αναζητήσεων στην Αρόλσεν, που υπογράφηκε στη Βόννη στις 15 Ιουλίου 1993, της οποίας το κείμενο σε πρωτότυπο στη γαλλική γλώσσα και σε μετάφραση στην ελληνική έχει ως εξής:

Σελίδα 3091 

σελ. 3091

Σελίδα 3092 

σελ. 3092

Σελίδα 3093 

σελ. 3093

Σελίδα 3094 

σελ. 3094

Σελίδα 3095 

σελ. 3095


Σελίδα 3096 

 

ΣΥΜΦΩΝΙΑ

σχετική με το νομικό καθεστώς της

Διεθνούς Υπηρεσίας Ερευνών στην AROLSEN

Οι Συμβαλλόμενες Κυβερνήσεις

ΕΠΙΘΥΜΩΝΤΑΣ να διασφαλίσουν τη συνέχεια των εργασιών της Διεθνούς Υπηρεσίας Ερευνών στην AROLSEN βάσει της ανταλλαγής των από 6 Ιουνίου 1955 διακοινώσεων μεταξύ των Κυβερνήσεων της Ομοσπονδιακής Δημοκρατίας της Γερμανίας, των Ηνωμένων Πολιτειών της Αμερικής, της Γαλλικής Δημοκρατίας και του Ηνωμένου Βασιλείου της Μεγάλης Βρετανίας και της Βόρειας Ιρλανδίας, και εντός του πλαισίου της Συμφωνίας, που συνήφθη την 6η Ιουνίου 1955 στη Βόννη και με την οποία συγκροτήθηκε μια Διεθνής Επιτροπή για τη Διεθνή Υπηρεσία Ερευνών,

ΑΠΟΦΑΣΙΣΑΝ ΤΑ ΑΚΟΛΟΥΘΑ:

ΑΡΘΡΟ 1

Η Διεθνής Υπηρεσία Ερευνών στην AROLSEN έχει ικανότητα προς δικαιοπραξία και μπορεί να συνάπτει, σύμφωνα με το γερμανικό δίκαιο, τις νομικές πράξεις, που απαιτούνται για την εκπλήρωση των καθηκόντων της, και ειδικότερα, να συνάπτει συμβάσεις εργασίας, ενοικίασης και πώλησης, καθώς επίσης και να παρίσταται ενώπιον δικαστηρίων. Για τους σκοπούς αυτούς, η Διεθνής Υπηρεσία Ερευνών στην AROLSEN θα εκπροσωπείται από το Διευθυντή της.

Οι συμβάσεις εργασίας, που θα συνάπτονται με τη Διεθνή Υπηρεσία Ερευνών στην AROLSEN, θα υπόκεινται στις διατάξεις του εργατικού και ασφαλιστικού δικαίου, που ισχύει στον τόπο εργασίας.

ΑΡΘΡΟ 2

Η παρούσα Συμφωνία είναι ανοικτή προς υπογραφή από τις Συμβαλλόμενες Κυβερνήσεις στο Υπουργείο Εξωτερικών της Ομοσπονδιακής Δημοκρατίας της Γερμανίας στη Βόννη, από της 15ης Ιουλίου 1993 μέχρι της 15ης Οκτωβρίου 1993.

ΑΡΘΡΟ 3

Η παρούσα Συμφωνία θα τεθεί σε ισχύ μετά τριάντα (30) ημέρες από της ημερομηνίας, κατά την οποία όλοι οι υπογεγραμμένοι θα έχουν γνωστοποιήσει στην Κυβέρνηση της Ομοσπονδιακής Δημοκρατίας της Γερμανίας ότι πληρούνται οι αναγκαίες για τη θέση σε ισχύ της Συμφωνίας σε εθνικό επίπεδο προϋποθέσεις.

Σε πίστωση των ανωτέρω, οι υπογεγραμμένοι Πληρεξούσιοι υπέγραψαν την παρούσα Συμφωνία.

'Εγινε στη Βόννη, τη 15η Ιουλίου 1993, στη γαλλική, γερμανική και αγγλική γλώσσα, των τριών κειμένων όντων εξίσου αυθεντικών, σε ένα μόνο αντίτυπο, που θα κατατεθεί στα αρχεία της Κυβέρνησης της Ομοσπονδιακής Δημοκρατίας της Γερμανίας, που θα διαβιβάσει ακριβές θεωρημένο αντίγραφο στις υπογεγραμμένες Κυβερνήσεις, στις τρίτες Κυβερνήσεις κατά το χρόνο αποδοχής από αυτές της ιδιότητας του μέλους της Διεθνούς Επιτροπής, καθώς επίσης και στο Γενικό Γραμματέα των Ηνωμένων Εθνών για καταχώριση, σύμφωνα με το 'Αρθρο 102 του Χάρτη των Ηνωμένων Εθνών.

Για την Κυβέρνηση του Βασιλείου του Βελγίου.

(υπογραφή)

Για την Κυβέρνηση της Ομοσπονδιακής Δημοκρατίας

της Γερμανίας.

(υπογραφή)

Για την Κυβέρνηση της Γαλλικής Δημοκρατίας.

(υπογραφή)

Για την Κυβέρνηση της Ελληνικής Δημοκρατίας.

(υπογραφή)

Για την Κυβέρνηση του Κράτους του Ισραήλ.

(υπογραφή)

Για την Κυβέρνηση της Ιταλικής Δημοκρατίας.

(υπογραφή)

Για την Κυβέρνηση του Μεγάλου Δουκάτου του

Λουξεμβούργου.

(υπογραφή)

Για την Κυβέρνηση του Βασιλείου των Κάτω Χωρών.

(υπογραφή)

Για την Κυβέρνηση του Ηνωμένου Βασιλείου της

Μεγάλης Βρετανίας και Βόρειας Ιρλανδίας.

(υπογραφή)

Για την Κυβέρνηση των Ηνωμένων Πολιτειών.

(υπογραφή)

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 3 αυτής.

Επίσης του Υπουργείου Εξωτερικών

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Προξενικής Σύμβασης μεταξύ της Ελληνικής Δημοκρατίας και της Δημοκρατίας της Γεωργίας".

Και αυτό ψηφίστηκε ομοφώνως στη Διαρκή Κοινοβουλευτική Επιτροπή.

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης):Συνεπώς το νομοσχέδιο του Υπουργείου Εξωτερικών "Κύρωση Προξενικής Σύμβασης μεταξύ της Ελληνικής Δημοκρατίας και της Δημοκρατίας της Γεωργίας" έγινε δεκτό ομοφώνως, σε μόνη συζήτηση, κατ' αρχήν κατ' άρθρον και στο σύνολο και έχει ως εξής:

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Προξενική Σύμβαση μεταξύ της Ελληνικής Δημοκρατίας και της Δημοκρατίας της Γεωργίας, που υπογράφηκε στην Τυφλίδα στις 6 Νοεμβρίου 1995, της οποίας το κείμενο σε πρωτότυπο στη γαλλική γλώσσα και σε μετάφραση στην ελληνική έχει ως εξής:

Σελίδα 3097 

σελ. 3097

Σελίδα 3098 

σελ. 3098

Σελίδα 3099 

σελ. 3099

Σελίδα 3100 

σελ. 3100

Σελίδα 3101 

σελ. 3101

Σελίδα 3102 

σελ. 3102

Σελίδα 3103 

σελ. 3103

Σελίδα 3104 

σελ. 3104

Σελίδα 3105 

σελ. 3105

Σελίδα 3106 

σελ. 3106

Σελίδα 3107 

σελ. 3107

Σελίδα 3108 

σελ. 3108

Σελίδα 3109 

σελ. 3109

Σελίδα 3110 

σελ. 3110

Σελίδα 3111 

σελ. 3111

Σελίδα 3112 

σελ. 3112

Σελίδα 3113 

σελ. 3113

Σελίδα 3114 

σελ. 3114

Σελίδα 3115 

σελ. 3115

Σελίδα 3116 

σελ. 3116

Σελίδα 3117 

σελ. 3117

Σελίδα 3118 

σελ. 3118

Σελίδα 3119 

σελ. 3119

Σελίδα 3120 

σελ. 3120

Σελίδα 3121 

σελ. 3121

Σελίδα 3122 

σελ. 3122

Σελίδα 3123 

σελ. 3123


Σελίδα 3124 

 

ΠΡΟΞΕΝΙΚΗ ΣΥΜΒΑΣΗ ΜΕΤΑΞΥ

ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ

ΤΗΣ ΔΗΜΟΚΡΑΤΙΑΣ ΤΗΣ ΓΕΩΡΓΙΑΣ

Ωθούμενοι από την επιθυμία να αναπτύξουν τους ήδη υφιστάμενους μεταξύ της Ελλάδας και της Γεωργίας δεσμούς φιλίας και συνεργασίας και να ρυθμίσουν, στο πνεύμα αυτό, τις προξενικές τους σχέσεις, προκειμένου να διευκολυνθεί η προστασία και η προάσπιση των συμφερόντων των υπηκόων τους και τούτο στο πνεύμα της Σύμβασης της Βιέννης περί Προξενικών Σχέσεων, που συνήφθη το 1963,

Αποφάσισαν να συνάψουν μία Προξενική Σύμβαση και υπέδειξαν ως πληρεξούσιους προς το σκοπό αυτόν:

Ο Πρόεδρος της Ελληνικής Δημοκρατίας: τον κ. ΑΝΑΣΤΑΣΙΟ ΚΡΙΕΚΟΥΚΗ, Πληρεξούσιο Υπουργό τάξεως Β', Πρέσβη της Ελληνικής Δημοκρατίας στη Γεωργία,

Ο Πρόεδρος της Δημοκρατίας της Γεωργίας: τον κ. ALEXANDER CHIKVAIDZE, Υπουργό των Εξωτερικών,

Οι οποίοι, αφού αντήλλαξαν τα αντίστοιχα πληρεξούσια έγγραφά τους, ευρεθέντα εν απολύτω τάξει, συνεφώνησαν τα ακόλουθα:

ΤΙΤΛΟΣ Ι

ΟΡΙΣΜΟΙ

'Αρθρο 1

Στην παρούσα Σύμβαση οι ακόλουθοι όροι νοούνται ως καθορίζονται κατωτέρω:

1) ως "αποστέλλον Κράτος" νοείται το Υψηλό Συμβαλλόμενο Μέρος που ορίζει τους προξενικούς λειτουργούς, όπως καθορίζονται κατωτέρω,

2) ως "Κράτος διαμονής" νοείται το Υψηλό Συμβαλλόμενο Μέρος, στην επικράτεια του οποίου οι προξενικοί λειτουργοί ασκούν τα καθήκοντά τους,

3) ως "υπήκοοι" νοούνται τα πρόσωπα που έχουν την ιθαγένεια του ενός από τα δύο Κράτη και, οσάκις τούτο συνάγεται από τα συμφραζόμενα, τα νομικά πρόσωπα, των οποίων η εταιρική έδρα ευρίσκεται στην επικράτεια του ενός από τα δύο Κράτη και τα οποία έχουν συσταθεί συμφώνως προς τη νομοθεσία του Κράτους αυτού.

Σε περίπτωση που ένα φυσικό πρόσωπο έχει την υπηκοότητα του αποστέλλοντος Κράτους και, συγχρόνως, την υπηκοότητα του Κράτους διαμονής, υπερισχύει η νομοθεσία του Κράτους, στο οποίο ευρίσκεται,

4) ως "προξενική αρχή" νοείται κάθε γενικό προξενείο, προξενείο ή υποπροξενείο,

5) ως "προξενική περιφέρεια" νοείται το έδαφος στο Κράτος διαμονής, εντός των ορίων του οποίου ένας προξενικός λειτουργός ασκεί τα καθήκοντά του,

6) ως "αρχηγός της προξενικής αρχής" νοείται το επιφορτισμένο να διευθύνει μια προξενική αρχή πρόσωπο,

7) ως "προξενικός λειτουργός" νοείται κάθε πρόσωπο, συμπεριλαμβανομένου του αρχηγού της προξενικής αρχής, δεόντως επιφορτισμένο από το αποστέλλον Κράτος με την άσκηση των προξενικών καθηκόντων στο Κράτος διαμονής, υπό την ιδιότητα του Γενικού Προξένου, του Προξένου, του Υποπροξένου ή του Ακολούθου Προξενείου.

'Ενας προξενικός λειτουργός μπορεί να είναι:

α) Προξενικός λειτουργός καριέρας, όταν είναι υπήκοος μόνο του αποστέλλοντος Κράτους, δεν διαμένει μόνιμα στο Κράτος διαμονής και δεν ασκεί καμία ιδιωτικής φύσεως κερδοσκοπική δραστηριότητα στην επικράτεια του Κράτους διαμονής.

β) Επίτιμος προξενικός λειτουργός, όταν, όποια και αν είναι η υπηκοότητά του, επιλέγεται από το Κράτος διαμονής και μπορεί να ασκεί στην επικράτειά του, πέραν των προξενικών του καθηκόντων, και μια κερδοσκοπική δραστηριότητα,

8) ως "προξενικός υπάλληλος" νοείται κάθε πρόσωπο που χρησιμοποιείται στις διοικητικές ή τεχνικές υπηρεσίες μιας προξενικής αρχής,

9) ως "μέλος του προσωπικού υπηρεσίας" νοείται κάθε πρόσωπο που προσφέρει οικιακές υπηρεσίες στην προξενική αρχή,

10) ως "μέλος της προξενικής αρχής" νοούνται οι προξενικοί λειτουργοί, οι προξενικοί υπάλληλοι και τα μέλη του προσωπικού υπηρεσίας,

11) ως "μέλος του ιδιωτικού προσωπικού" νοείται κάθε πρόσωπο που χρησιμοποιείται αποκλειστικά στην ιδιωτική υπηρεσία μέλους της προξενικής αρχής,

12) ως "προξενικοί χώροι" νοούνται τα κτίρια ή τα τμήματα κτιρίων και των συνεχόμενων οικοπέδων τα οποία, oποιοσδήποτε και αν είναι ο κύριος αυτών, χρησιμοποιούνται αποκλειστικά για τους σκοπούς της προξενικής αρχής,

13) ως "προξενικά αρχεία" νοούνται όλα τα χαρτιά, έγγραφα, αλληλογραφία, βιβλία, ταινίες, μαγνητοταινίες και πρωτόκολλα της προξενικής αρχής, ως και το υλικό κωδικοποίησης και αποκρυπτογράφησης, οι καρτελοθήκες και τα έπιπλα που προορίζονται για την προστασία και τη διατήρησή τους,

14) ως "πλοίο του αποστέλλοντας Κράτους" νοείται κάθε πλωτό ναυπήγημα εγγεγραμμένο ή νηολογημένο συμφώνως προς τη νομοθεσία του αποστέλλοντας Κράτους, συμπεριλαμβανομένων των πλοίων που ανήκουν στην κυριότητα του αποστέλλοντας Κράτους, με εξαίρεση των πολεμικών σκαφών,

15) ως "αεροσκάφος του αποστέλλοντας Κράτους" νοείται κάθε αεροναυπήγημα, εγγεγραμμένο ή καταχωρημένο συμφώνως προς τη νομοθεσία του αποστέλλοντας Κράτους, συμπεριλαμβανομένων των αεροσκαφών που ανήκουν στην κυριότητα του αποστέλλοντας Κράτους, με την εξαίρεση των πολεμικών αεροσκαφών.

ΤΙΤΛΟΣ ΙΙ

ΕΓΚΑΘΙΔΡΥΣΗ ΚΑΙ ΑΣΚΗΣΗ

ΤΩΝ ΠΡΟΞΕΝΙΚΩΝ ΣΧΕΣΕΩΝ

'Αρθρο 2

1) Μία προξενική αρχή δεν μπορεί να εγκαθιδρυθεί επί του εδάφους του Κράτους διαμονής παρά μόνο με τη συναίνεση του Κράτους τούτου.

2) Η έδρα της προξενικής αρχής, η τάξη της, η περιφέρειά της, ως και ο αριθμός των μελών της προξενικής αρχής καθορίζονται από το αποστέλλον Κράτος και υπόκεινται στην έγκριση του Κράτους διαμονής. Τα αυτά ισχύουν και σε περίπτωση μεταβολής της έδρας, της τάξης, της προξενικής περιφέρειας ή του αριθμού των μελών της προξενικής αρχής.

'Αρθρο 3

1) Το αποστέλλον Κράτος υποχρεούται να ενημερώνει το Κράτος διαμονής, δια της διπλωματικής οδού, περί του διορισμού κάθε προσώπου ως προξενικού λειτουργού και, εάν πρόκειται για τον αρχηγό της προξενικής αρχής, να διαβιβάζει στο Κράτος διαμονής το προξενικό του δίπλωμα ή ανάλογη πράξη. Το προξενικό δίπλωμα ή η ανάλογη πράξη αναφέρει ειδικότερα την έδρα και την περιφέρεια της προξενικής αρχής.

2) Κατά τους ισχύοντες επί του εδάφους του κανόνες και διατυπώσεις, το Κράτος διαμονής χορηγεί στον αρχηγό της προξενικής αρχής, το συντομότερο δυνατόν και ανεξόδως, εκτελεστήριο έγγραφο ή άλλη άδεια. Το εκτελεστήριο έγγραφο αναφέρει ειδικότερα την έδρα και την περιφέρεια της προξενικής αρχής.

3) Ο αρχηγός της προξενικής αρχής αναλαμβάνει την άσκηση των καθηκόντων του και απολαμβάνει τα ωφελήματα που προβλέπονται στις διατάξεις της παρούσας Σύμβασης, ευθύς μόλις λάβει το εκτελεστήριο έγγραφο. Εν αναμονή της χορήγησης του εκτελεστηρίου εγγράφου ή άλλης άδειας, το Κράτος διαμονής μπορεί να συναινέσει να αναλάβει ο αρχηγός της προξενικής αρχής προσωρινά την άσκηση των καθηκόντων του και να κάνει χρήση των ωφελημάτων που προβλέπονται στις διατάξεις της παρούσας Σύμβασης.

4) Σε περίπτωση άρνησης ή ανάκλησης του εκτελεστηρίου εγγράφου ή άλλης άδειας, το Κράτος διαμονής δεν υποχρεούται να ανακοινώνει στο αποστέλλον Κράτος τους λόγους 

Σελίδα 3125 

αρνήσεώς του ή ανάκλησης του εκτελεστηρίου εγγράφου ή άλλης άδειας. Στην περίπτωση αυτή, το αποστέλλον Κράτος, ανάλογα με την περίπτωση, ανακαλεί το εν λόγω πρόσωπο ή το παύει από τα καθήκοντά του στην προξενική αρχή.

'Αρθρο 4

Ευθύς ως ο αρχηγός της προξενικής αρχής αναλάβει, έστω και προσωρινώς, την άσκηση των καθηκόντων του, το Κράτος διαμονής υποχρεούται να πληροφορήσει σχετικώς τις αρμόδιες αρχές της προξενικής περιφέρειας. Το Κράτος διαμονής υποχρεούται, επίσης, να μεριμνήσει ώστε να ληφθούν τα αναγκαία μέτρα για να μπορέσει ο αρχηγός της προξενικής αρχής να εκπληρώσει τα καθήκοντά του και τύχει της μεταχειρίσεως που προβλέπεται από τις διατάξεις της παρούσας Σύμβασης.

'Αρθρο 5

1) Δέον όπως το Κράτος διαμονής πληροφορείται, δια της διπλωματικής οδού, την τοποθέτηση σε μια προξενική αρχή κάθε προξενικού λειτουργού, κάθε προξενικού υπαλλήλου και κάθε μέλους του προσωπικού υπηρεσίας, και ενημερώνεται για τη διεύθυνση της ιδιωτικής του κατοικίας στο Κράτος διαμονής.

2) Το Κράτος διαμονής μπορεί, κατά την κοινοποίηση ή σε μεταγενέστερο χρόνο, να αρνηθεί ή να παύσει να αναγνωρίζει κάθε πρόσωπο ως προξενικό λειτουργό ή υπάλληλο ή μέλος του προσωπικού υπηρεσίας. Στην περίπτωση αυτή, το αποστέλλον Κράτος, ανάλογα με την περίπτωση, ανακαλεί ή παύει το εν λόγω πρόσωπο των καθηκόντων του στην προξενική αρχή.

'Αρθρο 6

1) Ο διαπιστευμένος παρά το Kράτος διαμονής αρχηγός της διπλωματικής αποστολής μπορεί να διορίζει ένα ή περισσότερα μέλη του διπλωματικού του προσωπικού για να ασκούν προξενικά καθήκοντα στους κόλπους της αποστολής.

'Ενας τέτοιος διορισμός κοινοποιείται στο Υπουργείο Εξωτερικών του Κράτους διαμονής.

2) Η άσκηση των προξενικών καθηκόντων από τα μέλη μιας διπλωματικής αποστολής, που αναφέρονται στην παράγραφο 1 του παρόντος άρθρου, δεν επηρεάζει τα προνόμια και τις ασυλίες, των οποίων απολαύουν ως μέλη του διπλωματικού προσωπικού της αποστολής αυτής.

'Αρθρο 7

1) Εάν ο αρχηγός της προξενικής αρχής κωλύεται να ασκήσει τα καθήκοντά του ή εάν η θέση του είναι κενή, το αποστέλλον Κράτος μπορεί να διορίζει ένα πρόσωπο για να διευθύνει προσωρινά την προξενική αρχή. 'Ενας τέτοιος διορισμός κοινοποιείται στο Υπουργείο Εξωτερικών του Κράτους διαμονής. Το εν λόγω πρόσωπο απολαύει, κατά τη διάρκεια της αποστολής του, της αυτής μεταχείρισης όπως και ο αρχηγός της προξενικής αρχής που αντικαθιστά.

2) Είναι πάντως αυτονόητο ότι το Κράτος διαμονής δεν υποχρεούται, κατά τα οριζόμενα στην παράγραφο 1 του παρόντος άρθρου, να παρέχει στο πρόσωπο που διορίζεται για να διευθύνει προσωρινά την προξενική αρχή, τα δικαιώματα, προνόμια ή ασυλίες των οποίων η άσκηση ή απόλαυση υπάγονται σε προϋποθέσεις, που προσδιορίζονται στην παρούσα Σύμβαση και τις οποίες το πρόσωπο αυτό δεν πληροί.

3) 'Οταν ένα μέλος του διπλωματικού προσωπικού της διπλωματικής αποστολής του αποστέλλοντος Κράτους στο Κράτος διαμονής διορίζεται για να διευθύνει προσωρινώς την προξενική αρχή, συμφώνως προς την παράγραφο 1 του παρόντος άρθρου, εξακολουθεί να απολαύει των διπλωματικών προνομίων και ασυλιών, εάν το Κράτος διαμονής δεν εναντιούται προς αυτό.

 

'Αρθρο 8

Το Υπουργείο Εξωτερικών του Κράτους διαμονής ή η αρχή που ορίζεται από αυτό πρέπει να ειδοποιείται για:

α) το διορισμό των μελών προξενικής αρχής, την άφιξή τους μετά το διορισμό τους στην προξενική αρχή, την οριστική αναχώρησή τους ή την παύση των καθηκόντων τους, ως και κάθε άλλη μεταβολή που αφορά το καθεστώς τούτων, η οποία μπορεί να επέλθει κατά τη διάρκεια της υπηρεσίας τους στην προξενική αρχή,

β) την άφιξη και την οριστική αναχώρηση προσώπου της οικογένειας μέλους προξενικής αρχής, που διαμένει με αυτό, και, εάν συντρέχει λόγος, το γεγονός ότι ένα πρόσωπο γίνεται ή παύει να είναι μέλος της οικογένειας,

γ) την άφιξη και την οριστική αναχώρηση μελών του ιδιωτικού προσωπικού και, εάν συντρέχει λόγος, τη λήξη της υπηρεσίας τους υπό την ιδιότητα αυτή,

δ) την πρόσληψη και την απόλυση προσώπων που διαμένουν εντός του Κράτους διαμονής, ως μέλη της προξενικής αρχής ή ως μέλη του ιδιωτικού προσωπικού που δικαιούνται των προνομίων και ασυλιών.

ΤΙΤΛΟΣ ΙΙΙ

ΠΡΟΝΟMΙΑ ΚΑΙ ΑΣΥΛΙΕΣ

'Αρθρο 9

1) Το αποστέλλον Κράτος μπορεί, υπό τις προϋποθέσεις και οποιαδήποτε μορφή που προβλέπονται από τη νομοθεσία του Κράτους διαμονής:

α) να αποκτά ως κύριος ή επικαρπωτής, να νέμεται, να κατέχει, να κρατεί ή να χρησιμοποιεί οικόπεδα, κτίρια, τμήματα κτιρίων και παραρτήματα που απαιτούνται για την εγκατάσταση προξενικής αρχής ή για την κατοικία του αρχηγού της προξενικής αρχής ή για την κατοικία προξενικού λειτουργού καριέρας,

β) να κατασκευάζει, προς τον ίδιο σκοπό, κτίρια, τμήματα κτιρίων ή παραρτήματα επί των οικοπέδων που έχει αποκτήσει, νέμεται ή χρησιμοποιεί,

γ) να εκχωρεί τα δικαιώματα ή περιουσιακά στοιχεία που αναφέρονται στα σημεία (α) και (β) της παρούσας παραγράφου.

2) Το Κράτος διαμονής οφείλει είτε να διευκολύνει την απόκτηση επί του εδάφους του, εντός του πλαισίου των νόμων και κανονισμών του, από το αποστέλλον Κράτος, των αναγκαίων στην προξενική αρχή χώρων, είτε να βοηθεί το αποστέλλον Κράτος να κτάται χώρους κατ' άλλον τρόπο. Επίσης, το Κράτος διαμονής οφείλει, σε περίπτωση ανάγκης, να βοηθεί την προξενική αρχή να ανευρίσκει τα κατάλληλα οικήματα για τα μέλη της.

3) Οι διατάξεις του παρόντος άρθρου δεν απαλλάσσουν το αποστέλλον Κράτος από τη μη συμμόρφωση με τη νομοθεσία περί οικοδόμησης και χωροταξίας, που εφαρμόζεται στην περιοχή όπου κείνται τα ακίνητα.

'Αρθρο 10

1) Η εθνική σημαία του αποστέλλοντος Κράτους μπορεί να υψούται στα κτίρια της προξενικής αρχής, στην κατοικία του αρχηγού της προξενικής αρχής και στα μεταφορικά του μέσα, όταν τα χρησιμοποιεί κατά την άσκηση των καθηκόντων του.

2) 'Εμβλημα με το θυρεό του αποστέλλοντος Κράτους, με επιγραφή προσδιορίζουσα την προξενική αρχή στην επίσημη γλώσσα ή τις επίσημες γλώσσες του αποστέλλοντος Κράτους και στις γλώσσες του Κράτους διαμονής, μπορεί να τοποθετείται στα κτίρια που καταλαμβάνει η προξενική αρχή και στην κατοικία του αρχηγού της προξενικής αρχής.

Κατά την άσκηση του δικαιώματος που παρέχεται από το παρόν άρθρο, λαμβάνονται υπόψη οι νόμοι, οι κανονισμοί και οι συνήθειες του Κράτους διαμονής. 
Σελίδα 3126 
'Αρθρο 11

1) Το αποστέλλον Κράτος απαλλάσσεται πάσης φύσεως επίταξης για σκοπούς εθνικής άμυνας ή δημόσιας ωφέλειας όσον αφορά:

α) τους προξενικούς χώρους, συμπεριλαμβανομένων των κινητών αγαθών και των εγκαταστάσεων που ευρίσκονται στους εν λόγω χώρους,

β) τα μεταφορικά μέσα της προξενικής αρχής.

2) Τα μέλη της προξενικής αρχής, πλην των υπηκόων του Κράτους διαμονής, απολαύουν της αυτής απαλλαγής όσον αφορά:

α) την ιδιωτική τους κατοικία, συμπεριλαμβανομένων των κινητών αγαθών και εγκαταστάσεων που ευρίσκονται στην εν λόγω κατοικία,

β) τα μεταφορικά μέσα που χρησιμοποιούν ή κατέχουν.

3) Οι διατάξεις της παραγράφου 2 του παρόντος άρθρου εφαρμόζονται στους επίτιμους προξενικούς λειτουργούς, υπό την προϋπόθεση ότι δεν τυγχάνουν υπήκοοι ή μόνιμοι κάτοικοι του Κράτους διαμονής.

4) Εν τούτοις, οι διατάξεις των προηγούμενων παραγράφων του παρόντος άρθρου δεν είναι αντίθετες στην απαλλοτρίωση ή κατάσχεση εκ μέρους του Κράτους διαμονής, για σκοπούς εθνικής άμυνας ή δημόσιας ωφέλειας, συμφώνως προς τη νομοθεσία του, των προξενικών χώρων του αποστέλλοντος Κράτους ή της κατοικίας μέλους της προξενικής αρχής του. Σε περίπτωση που θα ήταν αναγκαίο να υιοθετηθεί ένα τέτοιο μέτρο, όσον αφορά κάποιο από τα αγαθά αυτά, όλα τα κατάλληλα μέτρα οφείλουν να λαμβάνονται για την απρόσκοπτη άσκηση των προξενικών καθηκόντων.

Εξάλλου, σε περίπτωση απαλλοτρίωσης ή κατάσχεσης, πρέπει να καταβάλλεται χωρίς καμία καθυστέρηση επαρκής και ουσιαστική αποζημίωση. Μια τέτοια αποζημίωση πρέπει να μπορεί να μεταφέρεται στο αποστέλλον Κράτος εντός ευλόγου προθεσμίας.

'Αρθρο 12

1) Το αποστέλλον Κράτος απαλλάσσεται των φόρων, δικαιωμάτων και τελών, οποιασδήποτε φύσης, που επιβάλλονται ή εισπράττονται από το Κράτος διαμονής, όσον αφορά:

α) την απόκτηση κατά κυριότητα, νομή ή επικαρπία, την κυριότητα, νομή, επικαρπία, κατοχή οικοπέδου, κτιρίων ή τμημάτων κτιρίων ή τη διευθέτηση οικοπέδων, που προορίζονται ή χρησιμεύουν αποκλειστικά για τις επίσημες ανάγκες μιας προξενικής αρχής ή για την κατοικία του αρχηγού της προξενικής αρχής,

β) την απόκτηση, κυριότητα, νομή ή χρήση όλων των κινητών αγαθών, συμπεριλαμβανομένων των μεταφορικών μέσων που προορίζονται ή χρησιμεύουν αποκλειστικά για τις επίσημες ανάγκες μιας προξενικής αρχής, συμφώνως προς τις νομοθετικές ή κανονιστικές διατάξεις του Κράτους διαμονής. Είναι δε αυτονόητο ότι η απαλλαγή από οικονομικές επιβαρύνσεις και τα τέλη που επιβάλλονται επ' ευκαιρία ή λόγω εισαγωγής ή επανεξαγωγής, αποτελεί αποκλειστικά το αντικείμενο των διατάξεων του άρθρου 23. 

2) Η απαλλαγή που αναφέρεται στην παράγραφο 1 του παρόντος άρθρου δεν εφαρμόζεται στους φόρους, τις οικονομικές επιβαρύνσεις και τα τέλη που ορίζονται ή εισπράττονται σαν αμοιβή για παρασχεθείσες ιδιαίτερες υπηρεσίες.

3) Η απαλλαγή που αναφέρεται στην παράγραφο 1 του παρόντος άρθρου δεν εφαρμόζεται επί των φόρων, των οικονομικών επιβαρύνσεων και των τελών που, κατά τη νομοθεσία του Κράτους διαμονής, βαρύνουν πρόσωπα που έχουν συμβληθεί με το αποστέλλον Κράτος ή με τα πρόσωπα που ενεργούν για λογαρισμό του Κράτους αυτού.

'Αρθρο 13

Οι προξενικοί χώροι και η κατοικία του αρχηγού της προξενικής αρχής, ο οποίος είναι προξενικός λειτουργός καριέρας, είναι απαραβίαστοι. Δεν επιτρέπεται στους υπαλλήλους του Kράτους διαμονής να εισέλθουν σε αυτούς παρά μόνο με τη συναίνεση του αρχηγού της προξενικής αρχής, του προσώπου που υποδεικνύει ο αρχηγός της προξενικής αρχής ή του αρχηγού της διπλωματικής αποστολής του αποστέλλοντος Κράτους.

Η συγκατάθεση πάντως θεωρείται δοθείσα σε περίπτωση πυρκαϊάς ή άλλης καταστροφής που απαιτεί μέτρα άμεσης προστασίας.

'Αρθρο 14

1) Συμφώνως προς τις αναγνωρισμένες αρχές του διεθνούς δικαίου, τα αρχεία και όλα τα λοιπά έγγραφα και μητρώα είναι απαραβίαστα πάντοτε και οπουδήποτε και αν ευρίσκονται και οι αρχές του Κράτους διαμονής δεν μπορούν, με κανένα πρόσχημα, να τα εξετάζουν ή κατάσχουν.

2) Οι επίτιμοι προξενικοί λειτουργοί οφείλουν να φυλάσσουν τα έγγραφα αυτά σε διαφορετικό χώρο από εκείνον όπου φυλάσσονται τα λοιπά χαρτιά και έγγραφα και, ιδιαίτερα, η ιδιωτική αλληλογραφία αυτών και κάθε προσώπου που εργάζεται μαζί τους, ως και τα σχετικά με το επάγγελμά τους ή τις εμπορικές τους δραστηριότητες, αγαθά, βιβλία ή έγγραφα.

'Αρθρο 15

1) Το Κράτος διαμονής παρέχει όλες τις διευκολύνσεις που απαιτούνται για την εκπλήρωση των καθηκόντων της προξενικής αρχής και λαμβάνει όλα τα κατάλληλα μέτρα για να επιτρέπει στα μέλη της προξενικής αρχής να ασκούν τα καθήκοντά τους και να απολαύουν των παρεχόμενων από την παρούσα Σύμβαση δικαιωμάτων, προνομίων και ασυλιών.

2) Το Κράτος διαμονής συμπεριφέρεται στους προξενικούς λειτουργούς με το σεβασμό που τους αρμόζει λόγω της ιδιότητάς τους και εξασφαλίζει την προστασία τους.

3) Το Κράτος διαμονής υποχρεούται να λαμβάνει όλα τα αναγκαία μέτρα για να εξασφαλίζει την προστασία των προξενικών αρχών και της κατοικίας του αρχηγού της προξενικής αρχής.

'Αρθρο 16

1) Οι προξενικοί λειτουργοί και οι προξενικοί υπάλληλοι, ως και τα μέλη της οικογένειας αυτών που διαμένουν με αυτούς, απαλλάσσονται όλων των υποχρεώσεων που προβλέπονται από τους νόμους και κανονισμούς του Κράτους διαμονής σε θέματα εγγραφής σε μητρώα αλλοδαπών και αδειών παραμονής.

2) Παρά ταύτα, οι διατάξεις της παραγράφου 1 του παρόντος άρθρου δεν εφαρμόζονται ούτε επί του προξενικού υπαλλήλου, που δεν τυγχάνει μόνιμος υπάλληλος του αποστέλλοντος Κράτους ή που ασκεί ιδιωτικής φύσεως κερδοσκοπική δραστηριότητα εντός του Κράτους διαμονής, ούτε επί μέλους της οικογένειάς του.

Παρέχονται διευκολύνσεις ως προς την ολοκλήρωση των διατυπώσεων εκείνων, στις οποίες είναι δυνατόν να υπόκεινται οι επίτιμοι προξενικοί λειτουργοί και οι προξενικοί λειτουργοί λόγω της ιδιότητάς τους ως αλλοδαπών στο αποστέλλον Κράτος.

'Αρθρο 17

1) Τα μέλη της προξενικής αρχής απαλλάσσονται, όσον αφορά τις υπηρεσίες που παρέχονται στο αποστέλλον Κράτος, των υποχρεώσεων που επιβάλλουν οι σχετικοί με την απασχόληση αλλοδαπών εργατών νόμοι και κανονισμοί του Κράτους διαμονής σε θέματα αδειών εργασίας.

2) Τα μέλη του ιδιωτικού προσωπικού των προξενικών λειτουργών και προξενικών υπαλλήλων απαλλάσσονται των υποχρεώσεων που αναφέρονται στην παράγραφο 1 του παρόντος άρθρου, εφόσον δεν ασκούν άλλη ιδιωτικής φύσεως κερδοσκοπική δραστηριότητα εντός του Κράτους διαμονής.

Σελίδα 3127 

 

'Αρθρο 18

1) 'Οσον αφορά τις υπηρεσίες που παρέχουν στο αποστέλλον Κράτος, τα μέλη της προξενικής αρχής, ως και τα μέλη της οικογένειας αυτών που διαμένουν με αυτά, απαλλάσσονται των διατάξεων περί κοινωνικής ασφάλισης που ισχύουν εντός του Κράτους διαμονής, υπό την επιφύλαξη των διατάξεων της παραγράφου 3 του παρόντος άρθρου. 

2) Η απαλλαγή που προβλέπεται στην παράγραφο 1 του παρόντος άρθρου εφαρμόζεται και επί των μελών του ιδιωτικού προσωπικού, που τελούν στην αποκλειστική υπηρεσία των μελών της προξενικής αρχής, υπό την προϋπόθεση:

α) να μην τυγχάνουν ούτε υπήκοοι ούτε μόνιμοι κάτοι- κοι του Κράτους διαμονής και

β) να υπόκεινται στις διατάξεις περί κοινωνικής ασφάλισης που ισχύουν εντός του αποστέλλοντος Κράτους ή ενός τρίτου Κράτους.

3) Τα μέλη της προξενικής αρχής που έχουν στην υπηρεσία τους πρόσωπα, επί των οποίων δεν εφαρμόζεται η απαλλαγή που προβλέπεται στην παράγραφο 2 του παρόντος άρθρου, οφείλουν να τηρούν τις υποχρεώσεις που επιβάλλονται στους εργοδότες από τις διατάξεις περί κοινωνικής ασφάλισης του Κράτους διαμονής. 

4) Η απαλλαγή, που προβλέπεται στις παραγράφους 1 και 2 του παρόντος άρθρου, δεν αποκλείει την εκούσια συμμετοχή στο καθεστώς κοινωνικής ασφάλισης του Κράτους διαμονής, εφόσον τούτο γίνει δεκτό από το Κράτος αυτό.

'Αρθρο 19

Με την επιφύλαξη των νόμων και κανονισμών του Κράτους διαμονής περί περιοχών, η πρόσβαση στις οποίες είναι απαγορευμένη ή περιορισμένη για λόγους εθνικής ασφάλειας, κάθε μέλος της προξενικής αρχής είναι ελεύθερο να κυκλοφορεί στο έδαφος του Κράτους διαμονής.

'Αρθρο 20

1) Το Κράτος διαμονής παρέχει και προστατεύει την ελευθερία επικοινωνίας της προξενικής αρχής για κάθε επίσημο σκοπό.

Επικοινωνούσα με την Κυβέρνηση, τις διπλωματικές αποστολές και τις λοιπές προξενικές αρχές του αποστέλλοντος Κράτους, εντός του Κράτους διαμονής, η προξενική αρχή μπορεί να χρησιμοποιεί όλα τα κατάλληλα μέσα επικοινωνίας, συμπεριλαμβανομένων των διπλωματικών ή προξενικών ταχυδρόμων, του διπλωματικού ή προξενικού σάκου και των κωδικοποιημένων ή κρυπτογραφημένων μηνυμάτων.

Πάντως, η προξενική αρχή δεν μπορεί να εγκαθιστά και να χρησιμοποιεί ραδιοπομπό παρά μόνο με τη συναίνεση του Κράτους διαμονής.

2) Η επίσημη αλληλογραφία της προξενικής αρχής είναι απαραβίαστη.

Ως "επίσημη αλληλογραφία" νοείται όλη η σχετική με την προξενική αρχή και τα καθήκοντα αυτής αλληλογραφία.

3) Ο προξενικός σάκος δεν πρέπει ούτε να ανοίγεται ούτε να παρακρατείται. Πάντως, εάν οι αρμόδιες αρχές του Κράτoυς διαμονής έχουν σοβαρούς λόγους να πιστεύουν ότι ο σάκος περιέχει άλλα αντικείμενα πλην της αλληλογραφίας, των εγγράφων και των αντικειμένων που αναφέρονται στην παράγραφο 4 του παρόντος άρθρου, μπορούν να απαιτήσουν όπως ο σάκος ανοιχθεί παρουσία αυτών από εξουσιοδοτημένο αντιπρόσωπο του αποστέλλοντος Κράτους. Εάν οι αρχές του εν λόγω Κράτους δεν κάνουν δεκτό το αίτημα αυτό, ο σάκος επιστρέφεται στον τόπο προέλευσής του.

4) Τα δέματα που απαρτίζουν τον προξενικό σάκο πρέπει να φέρουν ευδιάκριτες εξωτερικές ενδείξεις του χαρακτήρα τους και δεν μπορούν να περιέχουν παρά μόνο την επίσημη αλληλογραφία, ως και τα έγγραφα ή αντικείμενα που προορίζονται αποκλειστικά για επίσημη χρήση.

5) Ο προξενικός ταχυδρόμος πρέπει να είναι εφοδιασμένος με επίσημο έγγραφο, που να βεβαιώνει την ιδιότητά του και να καθορίζει τον αριθμό των δεμάτων που απαρτίζουν τον προξενικό σάκο. Δεν μπορεί δε να είναι ούτε υπήκοος του Κράτους διαμονής ούτε, εκτός αν είναι υπήκοος του αποστέλλοντος Κράτους, μόνιμος κάτοικος του Κράτους διαμονής, εκτός αν συναινέσει το Κράτος διαμονής.

Κατά την άσκηση των καθηκόντων του, ο προξενικός ταχυδρόμος ευρίσκεται υπό την προστασία του Κράτους διαμονής. Απολαύει δε του απαραβιάστου του προσώπου του και δεν μπορεί να υπόκειται σε καμία μορφή σύλληψης ή κράτησης.

6) Ο προξενικός σάκος μπορεί να παραδίδεται στον κυβερνήτη εμπορικού πλοίου ή αεροσκάφους που πρέπει να αφιχθεί σε επιτρεπόμενο σημείο εισόδου. Ο εν λόγω κυβερνήτης πρέπει να είναι εφοδιασμένος με επίσημο έγγραφο, στο οποίο να εμφαίνεται ο αριθμός των δεμάτων που απαρτίζουν το σάκο, αλλά δεν θεωρείται προξενικός ταχυδρόμος. Μετά από συνεννόηση με τις αρμόδιες τοπικές αρχές, η προξενική αρχή μπορεί να στέλνει ένα από τα μέλη της όπως παραλάβει, απευθείας και ελευθέρως, το σάκο από τις χείρες του κυβερνήτη του πλοίου ή του αεροσκάφους.

'Αρθρο 21

1) Κατά την άσκηση των καθηκόντων τους, οι προξενικοί λειτουργοί μπορούν να εισπράττουν τα δικαιώματα και τέλη που προβλέπονται από τη νομοθεσία του αποστέλλοντος Κράτους. Τα κατ' αυτόν τον τρόπο εισπραττόμενα δικαιώματα και τέλη είναι μετατρέψιμα και μπορούν να μεταφέρονται στο αποστέλλον Κράτος.

Η μεταφορά αυτή πραγματοποιείται εντός ευλόγου προθεσμίας.

2) Το αποστέλλον Κράτος απαλλάσσεται των φόρων, οικονομικών επιβαρύνσεων και τελών πάσης φύσεως, που ορίζει ή εισπράττει το Κράτος διαμονής επί των εισπράξεων που αναφέρονται στην παράγραφο 1 του παρόντος άρθρου και των αποδείξεων που τις βεβαιώνουν.

'Αρθρο 22

1) Οι προξενικοί λειτουργοί και οι προξενικοί υπάλληλοι, ως και τα μέλη της οικογένειάς τους που διαμένουν με αυτούς, απαλλάσσσονται όλων των φόρων, οικονομικών επιβαρύνσεων και τελών, προσωπικών ή εμπράγματων, εθνικών, περιφερειακών και δημοτικών, με την εξαίρεση:

α) έμμεσων φόρων τοιαύτης φύσεως που ενσωματούνται κανονικά στην τιμή των εμπορευμάτων ή των υπηρεσιών,

β) φόρων, οικονομικών επιβαρύνσεων και τελών επί των ιδιωτικών ακινήτων, κειμένων επί του εδάφους του Κράτους διαμονής,

γ) φόρων κληρονομιάς και μεταβίβασης που εισπράττονται από το Κράτος διαμονής, υπό την επιφύλαξη των διατάξεων της παραγράφου 2 του άρθρου 24,

δ) φόρων, οικονομικών επιβαρύνσεων και τελών επί των ιδιωτικών εισοδημάτων, συμπεριλαμβανομένων των κερδών σε κεφάλαιο, που έχουν την πηγή τους εντός του Κράτους διαμονής και των φόρων επί του κεφαλαίου, που αφαιρείται από τις επενδύσεις που πραγματοποιούνται στις ευρισκόμενες εντός του Κράτους διαμονής εμπορικές ή χρηματοοικονομικές επιχειρήσεις,

ε) φόρων, οικονομικών επιβαρύνσεων και τελών που εισπράττονται ως αμοιβή ιδιαίτερων παρασχεθεισών υπηρεσιών,

στ) των τελών πρωτοκόλλου, των τελών που καταβάλλονται στη γραμματεία δικαστηρίων, των τελών υποθήκης και χαρτοσήμου.

2) Τα μέλη του προσωπικού υπηρεσίας απαλλάσσονται των φόρων και τελών επί των μισθών που τους καταβάλλει το αποστέλλον Κράτος για τις υπηρεσίες τους.

3) Τα μέλη της προξενικής αρχής που χρησιμοποιούν πρόσωπα, των οποίων οι αποδοχές ή οι μισθοί δεν απαλλάσσονται του φόρου εισοδήματος στο Κράτος διαμονής, οφείλουν να τηρούν τις υποχρεώσεις που οι νόμοι και κανονισμοί 

Σελίδα 3128 

του εν λόγω Κράτους επιβάλλουν στους εργοδότες προκειμένου περί εισπράξεως του φόρου εισοδήματος.

'Αρθρο 23

1) Συμφώνως προς τις νομοθετικές και κανονιστικές διατάξεις που μπορεί να υιοθετεί, το Κράτος διαμονής επιτρέπει την είσοδο και χορηγεί την απαλλαγή από κάθε δασμό, τέλος και άλλη συναφή οικονομική εισφορά, πλην των εξόδων αποθήκευσης, μεταφοράς και συναφών εξόδων για ανάλογες υπηρεσίες, ως προς:

α) τα αντικείμενα που προορίζονται για επίσημη χρήση από την προξενική αρχή,

β) τα αντικείμενα που προορίζονται για την προσωπική χρήση του προξενικού λειτουργού και των μελών της οικογένειάς του που διαμένουν με αυτόν, συμπεριλαμβανομένων των ειδών που προορίζονται για την εγκατάστασή του. Τα αναλώσιμα είδη δεν πρέπει να υπερβαίνουν τις ποσότητες που απαιτούνται για άμεση χρήση από τους ενδιαφερομένους.

2) Οι προξενικοί υπάλληλοι απολαύουν των προνομίων και απαλλαγών που προβλέπονται στο εδάφιο (β) της παραγράφου 1 του παρόντος άρθρου, καθόσον αφορά τα εισαγόμενα κατά την πρώτη τους εγκατάσταση αντικείμενα.

3) Οι συνοδευόμενες προσωπικές αποσκευές των προξενικών λειτουργών και των μελών της οικογένειάς τους που διαμένουν με αυτούς απαλλάσσονται του τελωνειακού ελέγχου. Δεν μπορούν δε να υποβληθούν σε τελωνειακό έλεγχο, παρά μόνον εάν υφίστανται σοβαροί λόγοι υποψίας ότι αυτές περιέχουν άλλα αντικείμενα, πλην εκείνων που αναφέρονται στο εδάφιο (β) της παραγράφου 1 του παρόντος άρθρου ή αντικείμενα των οποίων η εισαγωγή απαγορεύεται από τους νόμους και κανονισμούς του Κράτους διαμονής ή υπόκειται στους νόμους και κανονισμούς καθάρσεως του Κράτους διαμονής. Ο εν λόγω έλεγχος δεν πρέπει να γίνεται παρά μόνο παρουσία του προξενικού λειτουργού ή του ενδιαφερόμενου μέλους της οικογένειάς του.

'Αρθρο 24

Σε περίπτωση θανάτου μέλους της προξενικής αρχής ή μέλους της οικογένειάς του που διέμενε με αυτόν, το Κράτος διαμονής υποχρεούται:

1) Να επιτρέπει την εξαγωγή της κινητής περιουσίας του αποθανόντος, με την εξαίρεση εκείνης η οποία κτήθηκε εντός του Κράτους διαμονής και της οποίας η εξαγωγή κατά το χρόνο θανάτου απαγορεύεται. 

2) Να μην εισπράττει εθνικούς, περιφερειακούς ή δημοτικούς φόρους κληρονομιάς ούτε φόρους μεταβίβασης επί της κινητής περιουσίας, της οποίας η παρουσία εντός του Κράτους διαμονής οφείλετο μόνο στην παρουσία εντός του Κράτους τούτου του αποθανόντος, ως μέλους της προξενικής αρχής ή μέλους της οικογένειας αυτού του τελευταίου.

'Αρθρο 25

1) Οι προξενικοί λειτουργοί δεν μπορούν να συλληφθούν ή να προφυλακισθούν παρά μόνο στην περίπτωση παράβασης που διαπράττεται εκτός της άσκησης των καθηκόντων τους και τιμωρείται κατά τη νομοθεσία του Κράτους διαμονής με στερητική της ελευθερίας ποινή τουλάχιστον πέντε (5) ετών και επί τη βάσει αποφάσεως της αρμόδιας δικαστικής αρχής.

2) Εκτός της περίπτωσης που προβλέπεται στην παράγραφο 1 του παρόντος άρθρου, οι προξενικοί υπάλληλοι δεν μπορούν να φυλακισθούν, ούτε να υποστούν οποιασδήποτε άλλης μορφής περιορισμό της προσωπικής τους ελευθερίας παρά μόνο σε εκτέλεση οριστικής δικαστικής απόφασης.

3) 'Οταν κινείται ποινική διαδικασία κατά προξενικού λειτουργού, τούτος υποχρεούται να εμφανισθεί ενώπιον των αρμόδιων αρχών. Πάντως, η διαδικασία πρέπει να διεξάγεται με τον προσήκοντα προς τον προξενικό λειτουργό σεβασμό λόγω της επίσημης θέσης του και, εκτός της περίπτωσης που προβλέπεται στην παράγραφο 1 του παρόντος άρθρου, κατά τρόπο παρενοχλούνται το λιγότερο δυνατόν την άσκηση των προξενικών καθηκόντων. 'Οταν, υπό τις περιστάσεις που αναφέρονται στην παράγραφο 1 του παρόντος άρθρου, καθίσταται αναγκαίο να προφυλακισθεί προξενικός λειτουργός, η κατ' αυτού διαδικασία πρέπει να ξεκινήσει το συντομότερο.

4) Σε περίπτωση σύλληψης ή προφυλάκισης προξενικού λειτουργού ή κατ' αυτού ασκηθείσας δίωξης, το Κράτος διαμονής ειδοποιεί αμέσως περί τούτου τη διπλωματική αποστολή ή την προξενική αρχή, μέλος της οποίας τυγχάνει ο ως άνω προξενικός λειτουργός.

'Αρθρο 26

1) Οι προξενικοί λειτουργοί και οι προξενικοί υπάλληλοι δεν υπάγονται στη δικαιοδοσία των δικαστικών και διοικητικών αρχών του Κράτους διαμονής για τις τελεσθείσες κατά την άσκηση των καθηκόντων τους πράξεις.

2) Πάντως, οι διατάξεις της παραγράφου 1 του παρόντος άρθρου δεν εφαρμόζονται σε περίπτωση αγωγής ενώπιον αστικών δικαστηρίων:

α) που προκύπτει από σύναψη συμβολαίου το οποίο ο προξενικός λειτουργός ή προξενικός υπάλληλος δεν συνήψε ρητώς ή σιωπηρώς ως πληρεξούσιος του αποστέλλοντος Κράτους ή

β) που εγείρεται από τρίτο για ζημία, η οποία προέκυψε από ατύχημα που προκλήθηκε εντός του Κράτους διαμονής από όχημα, πλοίο ή αεροσκάφος.

'Αρθρο 27

1) Τα μέλη προξενικής αρχής μπορούν να καλούνται όπως καταθέτουν ως μάρτυρες κατά τη διάρκεια δικαστικών και διοικητικών διαδικασιών. Οι προξενικοί υπάλληλοι και τα μέλη του προσωπικού υπηρεσίας δεν έχουν το δικαίωμα να αρνούνται να καταθέτουν ως μάρτυρες, ει μη μόνον στις περιπτώσεις που αναφέρονται στην παράγραφο 3 του παρόντος άρθρου. Εάν προξενικός λειτουργός αρνηθεί να καταθέσει ως μάρτυρας, ουδέν καταναγκαστικό μέτρο ή άλλη κύρωση μπορεί να επιβληθεί εναντίον του.

2) Η αρχή που ζητεί τη μαρτυρική κατάθεση οφείλει να αποφεύγει την παρενόχληση προξενικού λειτουργού στην άσκηση των καθηκόντων του. Μπορεί δε να λαμβάνει τη μαρτυρική κατάθεσή του στην κατοικία του ή στην προξενική αρχή ή να δέχεται έγγραφη δήλωση εκ μέρους του, οσάκις τούτο είναι δυνατόν.

3) Τα μέλη προξενικής αρχής δεν υποχρεούνται να καταθέτουν όσον αφορά γεγονότα που έχουν σχέση με την άσκηση των καθηκόντων τους και να προσκομίζουν την αλληλογραφία και τα σχετικά προς αυτή επίσημα έγγραφα. 'Εχουν επίσης το δικαίωμα να αρνούνται να καταθέτουν ως εμπειρογνώμονες για θέματα εθνικού δικαίου του αποστέλλοντος Κράτους.

'Αρθρο 28

1) Το αποστέλλον Κράτος μπορεί να παραιτηθεί, έναντι μέλους της προξενικής αρχής, των προνομίων και ασυλιών που προβλέπονται στην παρούσα Σύμβαση.

2) Η παραίτηση πρέπει πάντοτε να είναι ρητή και να ανακοινούται εγγράφως στο Κράτος διαμονής.

3) Εάν προξενικός λειτουργός ή προξενικός υπάλληλος εγείρει αγωγή για υπόθεση για την οποία αυτός θα απήλαυε ετεροδικίας, δυνάμει του άρθρου 25, δεν μπορεί να επικαλεσθεί την ετεροδικία έναντι κάθε ανταγωγής που συνδέεται άμεσα προς την κύρια αγωγή.

Η παραίτηση από την ετεροδικία για αστική ή διοικητική αγωγή δεν θεωρείται ότι συνεπάγεται παραίτηση από την ετεροδικία ως προς τα μέτρα εκτέλεσης της απόφασης, για τα οποία απαιτείται ξεχωριστή παραίτηση.
Σελίδα 3129 

 

 

'Αρθρο 29

1) Χωρίς να θίγονται τα προνόμια και οι ασυλίες τους, όλα τα πρόσωπα τα οποία απολαύουν των προνομίων και ασυλιών αυτών οφείλουν να τηρούν του νόμους και κανονισμούς του Κράτους διαμονής και ειδικότερα σε θέματα συμβατικών υποχρεώσεων και κανονισμών σχετικών προς την κυκλοφορία.

2) Τα μέλη της προξενικής αρχής οφείλουν επίσης να συμμορφούνται προς όλες τις υποχρεώσεις, οι οποίες επιβάλλονται από τους νόμους και κανονισμούς του Κράτους διαμονής σε θέματα ασφάλειας αστικής ευθύνης για τη χρησιμοποίηση οποιουδήποτε οχήματος, πλοίου ή αεροσκάφους.

'Αρθρο 30

1) Οι προξενικοί χώροι και η κατοικία του αρχηγού προξενικής αρχής δεν θα χρησιμοποιούνται κατά τρόπο ασυμβίβαστο προς την άσκηση των προξενικών καθηκόντων.

2) Τα πρόσωπα τα οποία απολαύουν των προνομίων και ασυλιών οφείλουν να μην αναμιγνύονται στις εσω- τερικές υποθέσεις του Κράτους διαμονής.

'Αρθρο 31

1) Ο επίτιμος προξενικός λειτουργός δεν απολαύει παρά της ετεροδικίας και του απαραβιάστου του προσώπου του για τις επίσημες πράξεις, οι οποίες τελούνται κατά την άσκηση των καθηκόντων του, ως και του προνομίου, το οποίο προβλέπεται στην παράγραφο 3 του άρθρου 27. Το Κράτος διαμονής δεσμεύεται επίσης με την υποχρέωση, η οποία προβλέπεται στο άρθρο 25 παράγραφος 4, όσον αφορά τον εν λόγω επίτιμο προξενικό λειτουργό. Οσάκις ποινική αγωγή εγείρεται κατά τέτοιου λειτουργού, η διαδικασία πρέπει να διεξάγεται κατά τρόπο παρενοχλούντα το λιγότερο δυνατόν την άσκηση των προξενικών καθηκόντων, εκτός αν ο ενδιαφερόμενος έχει ήδη συλληφθεί ή κρατείται.

2) Τα μέλη της προξενικής αρχής, τα οποία τυγχάνουν υπήκοοι του Κράτους διαμονής ή τρίτου Κράτους ή μόνιμοι κάτοικοι του Κράτους διαμονής ή ασκούν ιδιωτικής φύσεως κερδοσκοπική δραστηριότητα, και τα μέλη της οικογένειας αυτών, ως και τα μέλη της οικογένειας του λειτουργού, ο οποίος αναφέρεται στην πρώτη παράγραφο του παρόντος άρθρου, δεν απολαύουν των διευκολύνσεων, προνομίων και ασυλιών που προβλέπονται στον παρόντα τίτλο.

3) Τα μέλη της οικογένειας μέλους της προξενικής αρχής, τα οποία τυγχάνουν υπήκοοι του Κράτους διαμονής, δεν απολαύουν ούτε αυτά των διευκολύνσεων, προνομίων και ασυλιών που προβλέπονται στον παρόντα τίτλο.

4) Το Κράτος διαμονής οφείλει να ασκεί τη δικαιοδοσία του επί των προσώπων, τα οποία αναφέρονται στις παραγράφους 1-3 του παρόντος άρθρου, κατά τρόπο μη υπερβολικώς παρενοχλούντα την άσκηση των καθηκόντων της προξενικής αρχής.

'Αρθρο 32

Σε περίπτωση θανάτου μέλους της προξενικής αρχής, τα μέλη της οικογένειάς του, τα οποία διέμεναν με αυτόν, συνεχίζουν να απολαύουν των προνομίων και ασυλιών, των οποίων απολαύουν, μέχρι της πρώτης των ακόλουθων ημερομηνιών: της ημερομηνίας κατά την οποία εγκαταλείπουν το Κράτος διαμονής ή της ημερομηνίας εκπνοής ευλόγου προθεσμίας, η οποία θα τους έχει παρασχεθεί για το σκοπό αυτόν.

ΤΙΤΛΟΣ ΙV

ΠΡΟΞΕΝΙΚΟΙ ΛΕΙΤΟΥΡΓΟΙ

'Αρθρο 33

Οι προξενικοί λειτουργοί νομιμοποιούνται:

α) Να προστατεύουν εντός του Κράτους διαμονής τα δικαιώματα και συμφέροντα του αποστέλλοντος Κράτους και των υπηκόων αυτού και να ευνοούν την ανάπτυξη των σχέσεων στον εμπορικό, οικονομικό, ναυτιλιακό, τουριστικό, κοινωνικό, επιστημονικό, πολιτιστικό και τεχνολογικό τομέα μεταξύ των Συμβαλλόμενων Μελών.

β) Να παρέχουν συνδρομή στους υπηκόους του αποστέλλοντος Κράτους στα διαβήματα αυτών ενώπιον των αρχών του Κράτους διαμονής.

γ) Να λαμβάνουν μέτρα, υπό την επιφύλαξη των ισχυουσών εντός του Κράτους διαμονής πρακτικών και διαδικασιών, για να διασφαλίζουν την προσήκουσα εκπροσώπηση των υπηκόων του αποστέλλοντος Κράτους ενώπιον των δικαστηρίων ή των λοιπών αρχών του Κράτους διαμονής και την υιοθέτηση προσωρινών μέτρων εν όψει της διαφύλαξης των δικαιωμάτων και των συμφερόντων των υπηκόων αυτών οσάκις, λόγω της απουσίας αυτών ή για οποιαδήποτε άλλη αιτία, δεν μπορούν να προασπίσουν εγκαίρως τα δικαιώματα και τα συμφέροντά τους.

δ) Να ενημερώνονται με όλα τα νόμιμα μέσα περί των συνθηκών και των εξελίξεων στον εμπορικό, οικονομικό, τουριστικό, κοινωνικό, επιστημονικό, πολιτιστικό και τεχνολογικό τομέα στο Κράτος διαμονής, να αποστέλλουν σχετικές εκθέσεις στην Κυβέρνηση του αποστέλλοντος Κράτους και να παρέχουν σχετικές πληροφορίες στα ενδιαφερόμενα πρόσωπα.

'Αρθρο 34

Οι προξενικοί λειτουργοί έχουν το δικαίωμα εντός της προξενικής τους περιφέρειας:

α) Να προβαίνουν στην εγγραφή σε μητρώα και, στο μέτρο που τούτο δεν είναι ασυμβίβαστο προς τη νομοθεσία του Κράτους διαμονής, να διενεργούν απογραφή των υπηκόων του αποστέλλοντος Κράτους. Μπορούν δε να ζητούν προς το σκοπό αυτόν τη συνδρομή των αρμόδιων αρχών του Κράτους διαμονής.

β) Να δημοσιεύουν, δια του τύπου, ανακοινώσεις προς τους υπηκόους του αποστέλλοντος Κράτους ή να τους διαβιβάζουν διαταγές και διάφορα έγγραφα, που προέρχονται από τις αρχές του αποστέλλοντος Κράτους, οσάκις οι εν λόγω ανακοινώσεις, διαταγές ή έγγραφα αφορούν εθνική υπηρεσία.

γ) Να αποστέλλουν ατομικές ειδοποιήσεις στους υπηκόους του αποστέλλοντος Κράτους επί τη ευκαιρία δημοψηφίσματος και εθνικών εκλογών και να λαμβάνουν τα ψηφοδέλτια των υπηκόων του αποστέλλοντος Κράτους, οι οποίοι νομιμοποιούνται να συμμετάσχουν στα εν λόγω δημοψηφίσματα και εκλογές.

δ) Να χορηγούν, να ανανεώνουν ή να τροποποιούν:

1. διαβατήρια ή άλλα ταξιδιωτικά έγγραφα σε υπηκόους του αποστέλλοντος Κράτους,

2. θεωρήσεις και τα απαραίτητα έγγραφα στα πρόσωπα, τα οποία επιθυμούν να μεταβούν στο αποστέλλον Κράτος.

ε) Να διαβιβάζουν δικαστικές και εξώδικες πράξεις ή να εκτελούν εισαγγελικές παραγγελίες συμφώνως προς τις ισχύουσες διεθνείς συμφωνίες ή, στην περίπτωση κατά την οποία δεν υφίστανται τέτοιες συμφωνίες, καθ' οιονδήποτε τρόπο, ο οποίος δεν είναι ασυμβίβαστος προς τους νόμους και τους κανονισμούς του Κράτους διαμονής.

στ) 1. Να μεταφράζουν, οι ίδιοι ή δια τρίτου, συμφώνως προς τη νομοθεσία των Συμβαλλόμενων Μερών, και να επικυρώνουν κάθε έγγραφο, το οποίο προέρχεται από τις αρχές ή τους δημόσιους λειτουργούς του αποστέλλοντος Κράτους ή του Κράτους διαμονής, υπό τον όρο ότι δεν αντίκεινται σε τούτο οι νόμοι και οι κανονισμοί του Κράτους διαμονής. Οι μεταφράσεις αυτές έχουν την ίδια ισχύ και είναι εξίσου έγκυρες, σαν να είχαν γίνει από ορκωτούς μεταφραστές του ενός από τα δύο Κράτη.

Να δέχονται κάθε δήλωση, να συντάσσουν κάθε πράξη, να επικυρώνουν και πιστοποιούν υπογραφές, να θεωρούν, να 
Σελίδα 3130 

πιστοποιούν ή να μεταφράζουν έγγραφα οσάκις οι εν λόγω πράξεις ή διατυπώσεις απαιτούνται από τους νόμους ή τους κανονισμούς του αποστέλλοντος Κράτους.

ζ) Να δέχονται υπό μορφή συμβολαιογραφικής πράξης:

1. τις πράξεις και τις συμβάσεις, τις οποίες οι υπήκοοι του αποστέλλοντος Κράτους επιθυμούν να συντάξουν και να συνάψουν υπό τη μορφή αυτή, πλην των συμβάσεων ή εγγράφων σχετικών προς την κτήση ή τη μεταβίβαση εμπράγματων δικαιωμάτων επί ακινήτου περιουσίας κειμένης εντός του Κράτους διαμονής,

2. τις πράξεις και τα συμβόλαια, οποιαδήποτε και αν είναι η υπηκοότητα των μερών, οσάκις αφορούν αγαθά κείμενα ή υποθέσεις προς διαπραγμάτευση επί του εδάφους του αποστέλλοντος Κράτους ή οσάκις συνεπάγονται έννομα αποτελέσματα επί του εδάφους αυτού.

Οι πράξεις και τα συμβόλαια, που αναφέρονται στα προηγούμενα υποεδάφια, δεν μπορούν να παράγουν έννομο αποτέλεσμα εντός του Κράτους διαμονής παρά μόνο στο μέτρο που οι νόμοι και οι κανονισμοί του Κράτους αυτού δεν αντίκεινται σε τούτο.

η) Να δέχονται προς φύλαξη χρηματικά ποσά και πάσης φύσεως έγγραφα και αντικείμενα, τα οποία τους παραδίδονται, από τους υπηκόους του αποστέλλοντος Κράτους ή για λογαριασμό αυτών. Αυτά τα χρηματικά ποσά, έγγραφα και αντικείμενα, τα οποία παραδίδονται προς φύλαξη, δεν τυγχάνουν της ασυλίας η οποία προβλέπεται στο άρθρο 14 της παρούσας Σύμβασης και πρέπει να φυλάσσονται ξεχωριστά από τα αρχεία, τα έγγραφα και τα μητρώα, ως προς τα οποία εφαρμόζονται οι διατάξεις του εν λόγω άρθρου.

Τα εν λόγω χρηματικά ποσά, έγγραφα και αντικείμενα δεν μπορούν να εξαχθούν από το Κράτος διαμονής παρά συμφώνως προς τους νόμους και τους κανονισμούς του Κράτους αυτού.

θ) 1. Να συντάσσουν, να καταγράφουν και να διαβιβάζουν τις ληξιαρχικές πράξεις των υπηκόων του αποστέλλοντος Κράτους.

2. Να τελούν γάμους οσάκις οι δύο μέλλοντες σύζυγοι τυγχάνουν υπήκοοι του αποστέλλοντος Κράτους. Ενημερώνουν δε περί τούτου τις αρμόδιες αρχές του Κράτους διαμονής, εάν η νομοθεσία αυτού το απαιτεί.

3. Να καταγράφουν ή να αναφέρουν επί τη βάσει δικαστικής απόφασης, η οποία είναι εκτελεστή, συμφώνως προς τη νομοθεσία του αποστέλλοντος Κράτους, κάθε πράξη λύσεως γάμου, ο οποίος έχει συναφθεί ενώπιον αυτών.

ι) Να δέχονται κάθε δήλωση περί ενηλικίωσης ή σχετική προς την υιοθεσία και, στο μέτρο που τούτο δεν είναι ασυμβίβαστο προς την αντίστοιχη νομοθεσία καθενός από τα δύο Κράτη, να οργανώνουν την επιτροπεία ή κηδεμονία των ανίκανων υπηκόων τους. Οι διατάξεις των παραγράφων 2 και 4 του παρόντος άρθρου δεν απαλλάσσουν τους υπηκόους του Κράτους της υποχρεώσεως να κάνουν τις δηλώσεις που ορίζονται από τους νόμους του Κράτους διαμονής.

'Αρθρο 35

1) Η προξενική αρχή του αποστέλλοντος Κράτους ενημερώνεται από τις αρχές του Κράτους διαμονής περί παντός μέτρου στερητικού της ελευθερίας, το οποίο λαμβάνεται σε βάρος υπηκόου του αποστέλλοντος Κράτους, ως και περί του νομικού χαρακτηρισμού των περιστατικών που το προκάλεσαν εντός προθεσμίας μιας (1) μέχρι έξι (6) ημερών, από της ημέρας κατά την οποία ο εν λόγω υπήκοος συνελήφθη, εκρατήθη ή εστερήθη της ελευθερίας του, υπό οιαδήποτε μορφή.

Κάθε ειδοποίηση που απευθύνεται προς την προξενική αρχή από το συλληφθέν, κρατούμενο ή στερούμενο της ελευθερίας του πρόσωπο, υπό οιαδήποτε μορφή, πρέπει να διαβιβάζεται αμελλητί από τις αρχές του Κράτους διαμονής. Οι αρχές του Κράτους διαμονής πρέπει να πληροφορούν τον ενδιαφερόμενο περί των δικαιωμάτων του, συμφώνως προς τα οριζόμενα στην παρούσα παράγραφο.

2) Οι προξενικοί λειτουργοί μπορούν να σπεύδουν πλησίον υπηκόου του αποστέλλοντος Κράτους, ο οποίος έχει φυλακισθεί, προφυλακισθεί ή υπόκειται σε οιασδήποτε άλλης μορφής κράτηση, να συνεννοούνται μαζί του και να αλληλογραφούν με αυτόν, πλην της περιπτώσεως κατά την οποία ο εν λόγω υπήκοος εκφράζει τη ρητή του άρνηση. Το δικαίωμα να σπεύδουν πλησίον του υπηκόου αυτού και το δικαίωμα να επικοινωνούν με αυτόν παρέχονται στους προξενικούς λειτουργούς χωρίς καθυστέρηση.

3) Τα δικαιώματα που αναφέρονται στην παράγραφο 1 του παρόντος άρθρου πρέπει να ασκούνται εντός του πλαισίου των νόμων και κανονισμών του Κράτους διαμονής. Εν τούτοις, είναι αυτονόητο ότι οι νόμοι και κανονισμοί αυτοί οφείλουν να επιτρέπουν την πλήρη υλοποίηση των σκοπών, για τους οποίους τα δικαιώματα παρέχονται δυνάμει του παρόντος άρθρου.

'Αρθρο 36

1) Στην περίπτωση κατά την οποία υπήκοος του αποστέλλοντος Κράτους αποβιώσει στο έδαφος του Κράτους διαμονής, η αρμόδια αρχή του Κράτους αυτού ενημερώνει περί τούτου αμελλητί την προξενική αρχή.

2) (α) Οσάκις η προξενική αρχή, ενημερωθείσα περί του θανάτου υπηκόου του αποστέλλοντος Κράτους, υποβάλει αίτηση, οι αρμόδιες αρχές του Κράτους διαμονής, εφόσον το επιτρέπει η νομοθεσία του Κράτους αυτού, της παρέχουν τις πληροφορίες που μπορούν να συγκεντρώσουν, προκειμένου να συνταχθεί η απογραφή των κληρονομιαίων αγαθών και ο κατάλογος των πιθανών κληρονόμων.

(β) Η προξενική αρχή του αποστέλλοντος Κράτους μπορεί να ζητά από την αρμόδια αρχή του Κράτους διαμονής να λαμβάνει χωρίς καθυστέρηση τα αναγκαία μέτρα για τη διαφύλαξη και τη διαχείριση των κληρονομιαίων αγαθών, τα οποία κατελείφθησαν στην επικράτεια του Κράτους διαμονής.

(γ) Ο προξενικός λειτουργός μπορεί να παρέχει τη βοήθειά του, αυτοπροσώπως ή δι' εξουσιοδοτημένου προσώπου, για να εκτελούνται τα μέτρα που αναφέρονται στο εδάφιο (β).

3) Εάν πρέπει να ληφθούν συντηρητικά μέτρα και ουδείς κληρονόμος είναι παρών ή εκπροσωπείται, προξενικός λειτουργός του αποστέλλοντος Κράτους καλείται από τις αρχές του Κράτους διαμονής να παραστεί κατά τη σφράγιση ή την αποσφράγιση, ως και κατά τη σύνταξη της απογραφής.

4) (α) Εάν μετά το πέρας των σχετικών προς την κληρονομία διατυπώσεων επί του εδάφους του Κράτους διαμονής, τα κινητά περιουσιακά στοιχεία της κληρονομίας ή το προϊόν της πώλησης των κινητών ή ακινήτων αποδοθούν σε κληρονόμο, δικαιούχο ή κληροδόχο, υπήκοο του αποστέλλοντος Κράτους, ο οποίος δεν διαμένει επί του εδάφους του Κράτους διαμονής και δεν έχει ορίσει πληρεξούσιο, τα εν λόγω αγαθά ή το προϊόν της πώλησης αυτών παραδίδονται στην προξενική αρχή του αποστέλλοντος Κράτους, υπό τον όρο ότι:

1. αποδεικνύεται η ιδιότητα του κληρονόμου, δικαιούχου ή κληροδόχου,

2. τα αρμόδια όργανα έχουν επιτρέψει, εάν συντρέχει λόγος, την παράδοση των κληρονομιαίων αγαθών ή το προϊόν της πώλησης αυτών,

3. όλα τα κληρονομικά χρέη, τα οποία δηλώνονται εντός της οριζόμενης από τη νομοθεσία του Κράτους διαμονής προθεσμίας, εξοφλήθησαν ή έχει δοθεί εγγύηση γι' αυτά,

4. ο φόρος κληρονομίας κατεβλήθη ή έχει δοθεί εγγύηση γι' αυτό.

(β) Η εξαγωγή των αγαθών ή η μεταφορά των χρηματικών ποσών πραγματοποιούνται συμφώνως προς τη νομοθεσία του Κράτους διαμονής.

Στην περίπτωση κατά την οποία υπήκοος του αποστέλλοντος Κράτους ευρίσκεται προσωρινώς εντός του Κράτους διαμονής και αποβιώσει εντός του Κράτους τούτου, τα προσωπικά αντικείμενα και χρήματα του αποβιώσαντος, τα οποία δεν διεκδικεί αυτοπροσώπως κληρονόμος, παραδίδονται 
Σελίδα 3131 

προσωρινώς προς φύλαξη, χωρίς άλλες διατυπώσεις, στην προξενική αρχή του αποστέλλοντος Κράτους, υπό την επιφύλαξη του δικαιώματος των διοικητικών ή δικαστικών αρχών του Κράτους διαμονής να τα κατάσχουν προς το σημείο της Δικαιοσύνης.

6) Η προξενική αρχή πρέπει να παραδίδει τα εν λόγω προσωπικά αντικείμενα και χρήματα σε κάθε αρχή του Κράτους διαμονής, η οποία ήθελε υποδειχθεί για τη διασφάλιση της διαχείρισης και της ρευστοποίησης. Θα πρέπει δε να τηρεί τη νομοθεσία του Κράτους διαμονής όσον αφορά την εξαγωγή των αντικειμένων και τη μεταφορά των χρηματικών ποσών.

'Αρθρο 37

Οσάκις πλοίο του αποστέλλοντος Κράτους ευρίσκεται εντός λιμένος του Κράτους διαμονής, επιτρέπεται στον πλοίαρχο και τα μέλη του πληρώματος του πλοίου να επικοινωνούν με τον αρχηγό προξενικής αρχής, εντός της περιφέρειας της οποίας ευρίσκεται ο λιμένας, ο δε αρχηγός προξενικής αρχής νομιμοποιείται να ασκεί εν πλήρη ελευθερία τα καθήκοντα που αναφέρονται στο άρθρο 38 χωρίς ανάμειξη εκ μέρους των αρχών του Κράτους διαμονής. Για την άσκηση των καθηκόντων αυτών, ο αρχηγός προξενικής αρχής, συνοδεία, εφόσον το επιθυμεί, ενός ή περισσότερων μελών του προξενικού προσωπικού, μπορεί να ανέρχεται στο πλοίο μετά την ελευθεροκοινωνία του.

Ο πλοίαρχος και όλα τα μέλη του πληρώματος μπορούν επίσης, προς τον ίδιο σκοπό, να μεταβαίνουν στην προξενική αρχή εντός της περιφέρειας της οποίας ευρίσκεται το πλοίο, και εφοδιάζονται, εάν είναι ανάγκη, προς το σκοπό αυτόν από τις αρχές του Κράτους διαμονής με ειδική άδεια. Εάν οι αρχές αυτές αρνηθούν για το λόγο ότι οι ενδιαφερόμενοι δεν διαθέτουν τα οικονομικά μέσα να επιστρέψουν στο πλοίο πριν την αναχώρησή του, ενημερώνουν περί αυτού πάραυτα την αρμόδια προξενική αρχή.

Ο αρχηγός προξενικής αρχής μπορεί να ζητά τη βοήθεια των αρχών του Κράτους διαμονής σε κάθε υπόθεση που αφορά την άσκηση των καθηκόντων που προβλέπονται στο παρόν άρθρο. Οι αρχές αυτές παρέχουν τη βοήθεια αυτή, εκτός αν έχουν λόγους να την αρνηθούν σε συγκεκριμένη περίπτωση.

'Αρθρο 38

Οι προξενικοί λειτουργοί μπορούν:

1) Να δέχονται κάθε δήλωση και να συντάσσουν κάθε έγγραφο που ορίζει η νομοθεσία του αποστέλλοντος Κράτους και αφορά:

(α) τη νηολόγηση πλοίου εντός του αποστέλλοντος Κράτους, οσάκις το εν λόγω πλοίο δεν έχει ναυπηγηθεί ή νηολογηθεί στο Κράτος διαμονής και, στην αντίθετη περίπτωση, μετά από άδεια που χορηγείται από το Κράτος αυτό,

(β) τη διαγραφή από τα νηολόγια πλοίου του αποστέλλοντος Κράτους,

(γ) την έκδοση τίτλων ναυσιπλο|ας των σκαφών αναψυχής του αποστέλλοντος Κράτους,

(δ) κάθε μεταβίβαση όσον αφορά την κυριότητα πλοίου του Κράτους αυτού,

(ε) κάθε εγγραφή υποθήκης ή άλλης δαπάνης που βαρύνει πλοίο του Κράτους αυτού.

2) Να ανακρίνουν τον πλοίαρχο και τα μέλη του πληρώματος, να εξετάζουν τα χαρτιά του πλοίου, να δέχονται τις σχετικές με το δρομολόγιό του και τον προορισμό του δηλώσεις και, εν γένει, να διευκολύνουν την άφιξή του και την αναχώρησή του.

3) Να συνοδεύουν τον πλοίαρχο ή τα μέλη του πληρώματος ενώπιον των αρχών του Κράτους διαμονής και να τους παρέχουν συνδρομή, συμπεριλαμβανομένης, εάν χρειάζεται, συνδρομής ενώπιον των δικαστικών αρχών.

4) Υπό την επιφύλαξη ότι οι δικαστικές αρχές του Κράτους διαμονής δεν δηλώνουν αρμόδιες, κατ' εφαρμογή των διατάξεων του άρθρου 39 της παρούσας Σύμβασης, να διευθετούν τις κάθε είδους αντιδικίες μεταξύ του πλοιάρχου, των αξιωματικών και των μελών του πληρώματος, συμπεριλαμβανομένων εκείνων που αφορούν τη μισθοδοσία και την εκτέλεση της σύμβασης πρόσληψης. Υπό την ίδια επιφύλαξη, μπορούν να ασκούν τις αρμοδιότητες που τους εκχωρεί το αποστέλλον Κράτος όσον αφορά την πρόσληψη, την επιβίβαση, την απόλυση και την αποβίβαση των ναυτών και να λαμβάνουν τα μέτρα για τη διατήρηση της τάξης και της πειθαρχίας επί του πλοίου.

5) Να λαμβάνουν μέτρα για την τήρηση της νομοθεσίας του αποστέλλοντος Κράτους σε θέματα ναυσιπλο|ας.

6) Να προβαίνουν, εάν είναι ανάγκη, στον επαναπατρισμό του πλοιάρχου ή των μελών του πληρώματος του πλοίου.

7) Να πραγματοποιούν πράξεις απογραφής και άλλες αναγκαίες ενέργειες για τη διατήρηση των πάσης φύσεως αγαθών και αντικειμένων, τα οποία καταλείπονται από τους υπηκόους, ναυτικούς και επιβάτες, οι οποίοι ενδεχομένως αποβιώσουν επί πλοίου του αποστέλλοντος Κράτους πριν από την άφιξή του στο λιμένα.

'Αρθρο 39

1) Οι αρχές του Κράτους διαμονής δεν παρεμβαίνουν σε καμία υπόθεση που αφορά την εσωτερική διεύθυνση του πλοίου παρά μόνον τη αιτήσει ή με τη συγκατάθεση του αρχηγού προξενικής αρχής ή, σε περίπτωση κατά την οποία ο αρχηγός της προξενικής αρχής κωλύεται, τη αιτήσει ή με τη συγκατάθεση του πλοιάρχου.

2) Οι αρχές του Κράτους διαμονής δεν αναμιγνύονται σε καμία υπόθεση που ανακύπτει επί του πλοίου ει μη μόνον τη αιτήσει ή με τη συγκατάθεση του πλοιάρχου ή του αρχηγού προξενικής αρχής και για τη διατήρηση της κοινής ησυχίας και της δημόσιας τάξης ή χάριν της δημόσιας υγείας ή της δημόσιας ασφάλειας, επί της ξηράς ή εντός του λιμένος, ή για την καταστολή των ταραχών στις οποίες ενδεχομένως ευρεθούν εμπλεγμένα άτομα μη μέλη του πληρώματος.

3) Οι αρχές του Κράτους διαμονής δεν προβαίνουν σε καμία δίωξη όσον αφορά τα εγκλήματα που τελούνται επί πλοίου ει μη μόνον επί των ακόλουθων περιπτώσεων:

α) εγκλημάτων που έχουν διαταράξει την ησυχία ή την ασφάλεια του λιμένος ή παραβιάσει τους νόμους του Κράτους διαμονής, που αφορούν τη δημόσια υγεία, την παράνομη διακίνηση ναρκωτικών, την ασφάλεια της ανθρώπινης ζωής στη θάλασσα, τα τελωνεία και άλλα μέτρα ελέγχου, συμπεριλαμβανομένης της ρύπανσης με υδρογονάνθρακες,

β) εγκλημάτων που έχουν τελεσθεί υπό ή κατά προσώπων μη μελών του πληρώματος ή υπηκόων του Κράτους διαμονής,

γ) εγκλημάτων που τιμωρούνται, συμφώνως προς τη νομοθεσία του ενός ή του άλλου Συμβαλλόμενου Μέρους, με στερητική της ελευθερίας ποινή τουλάχιστον πέντε (5) ετών.

4) Εάν, προκειμένου να ασκήσουν τα δικαιώματα που αναφέρονται στην παράγραφο 3 του παρόντος άρθρου, οι αρχές του Κράτους διαμονής έχουν την πρόθεση να συλλάβουν ή να ανακρίνουν ένα πρόσωπο που ευρίσκεται επί πλοίου ή να κατάσχουν αγαθά ή να προβούν σε επίσημη έρευνα επί πλοίου, οι αρχές αυτές ειδοποιούν εγκαίρως και εγγράφως τον αρμόδιο προξενικό λειτουργό ώστε να μπορεί να είναι παρών κατά τις εν λόγω επισκέψεις, έρευνες ή συλλήψεις. Η ειδοποίηση που δίδεται προς το σκοπό αυτόν αναφέρει την ακριβή ώρα και, εάν ο προξενικός λειτουργός δεν μεταβεί ή δεν εκπροσωπηθεί επί του πλοίου, οι αρχές του Κράτους διαμονής προβαίνουν στις ως άνω ενέργειες απόντος του προξενικού λειτουργού. Ανάλογη διαδικασία ακολουθείται στην περίπτωση κατά την οποία από τον πλοίαρχο ή τα μέλη του πληρώματος ζητηθεί να κάνουν δηλώσεις ενώπιον των τοπικών δικαστικών ή διοικητικών αρχών.

5) Οι διατάξεις του παρόντος άρθρου δεν εφαρμόζονται προκειμένου περί των συνήθων ερευνών όσον αφορά τα τελωνεία, την υγεία, την είσοδο των αλλοδαπών και τον έλεγχο των διεθνών πιστοποιητικών ασφάλειας, ούτε προκειμένου περί της κατάσχεσης του πλοίου ή τμήματος του

Σελίδα 3132 

φορτίου, λόγω πολιτικών ή εμπορικών διαδικασιών ενώπιον των δικαστηρίων του Κράτους διαμονής.

'Αρθρο 40

1) Οσάκις πλοίο του αποστέλλοντος Κράτους ναυαγεί ή εξοκείλει επί της παράκτιας χώρας του Κράτους διαμονής, η προξενική αρχή, εντός της περιφέρειας της οποίας λαμβάνει χώρα το ναυάγιο ή η προσάραξη, ενημερώνεται περί τούτου το ταχύτερο δυνατόν από τις αρμόδιες αρχές του Κράτους διαμονής.

Οι αρμόδιες αρχές του Κράτους διαμονής λαμβάνουν όλα τα αναγκαία μέτρα για τη διάσωση του πλοίου, των προσώπων, του φορτίου και λοιπών αγαθών, τα οποία ευρίσκονται επ' αυτού, ως και για την πρόληψη ή καταστολή κάθε διαρπαγής και κάθε αταξίας επί του πλοίου.

Εάν το πλοίο ναυαγήσει ή εξοκείλει εντός λιμένος ή αποτελεί κίνδυνο για τη ναυσιπλο|α εντός των χωρικών υδάτων του Κράτους διαμονής, οι αρμόδιες αρχές μπορούν επίσης να λαμβάνουν όλα τα αναγκαία μέτρα προς αποφυγή των ζημιών που θα μπορούσαν να προκληθούν από το πλοίο στις λιμενικές εγκαταστάσεις, σε άλλα πλοία ή στο περιβάλλον.

Ο αρχηγός προξενικής αρχής είναι εξουσιοδοτημένος να λαμβάνει, ως αντιπρόσωπος του πλοιοκτήτη, τα μέτρα που θα μπορούσε να λάβει ο πλοιοκτήτης εάν ήταν παρών, όσον αφορά την τύχη του πλοίου, συμφώνως προς τις διατάξεις της εσωτερικής νομοθεσίας, εκτός αν ο πλοίαρχος είναι ειδικά προς τούτο εξουσιοδοτημένος από τον πλοιοκτήτη ή αν οι ενδιαφερόμενοι, κύριοι του πλοίου και του φορτίου, πλοιοκτήτες ασφαλιστές, ή οι εκπρόσωποι αυτών, οι οποίοι είναι παρόντες και εφοδιασμένοι με πληρεξούσια με τα οποία εξουσιοδοτούνται να εκπροσωπούν όλα τα συμφέροντα χωρίς εξαίρεση, εξοφλήσουν τις ήδη πραγματοποιηθείσες δαπάνες και καταβάλουν εγγύηση για τις υπόλοιπες προς διακανονισμό δαπάνες.

Ουδείς δασμός και φόρος, στον οποίο υπόκεινται τα εισαγόμενα εντός της επικράτειας εμπορεύματα, εισπράττεται από τις αρχές του Κράτους διαμονής επί των αντικειμένων, τα οποία μεταφέρονται από το ναυαγήσαν ή προσαράξαν πλοίο ή τα οποία αποτελούν μέρος αυτού, εκτός αν τα αντικείμενα αυτά εκφορτωθούν προκειμένου να χρησιμοποιηθούν ή καταναλωθούν εντός του Κράτους διαμονής.

Ουδείς δασμός και φόρος, άλλος από εκείνους που αναφέρονται στο προηγούμενο εδάφιο, εισπράττεται από τις αρχές του Κράτους διαμονής όσον αφορά το ναυαγήσαν ή προσαράξαν πλοίο ή το φορτίο αυτού, πλην των δασμών και φόρων της αυτής φύσης και ανάλογου ποσού, οι οποίοι θα εισεπράττοντο υπό ανάλογες συνθήκες επί των πλοίων του Κράτους διαμονής.

2) Οσάκις πλοίο, το οποίο φέρει οιαδήποτε άλλη σημαία από εκείνη του Κράτους διαμονής, ναυαγεί και τα αντικείμενα, τα οποία αποτελούν μέρος του πλοίου αυτού ή το φορτίο του ανευρίσκονται επί των ακτών του Κράτους διαμονής ή εγγύς αυτών ή μεταφέρονται σε λιμένα του Κράτους αυτού, ο αρχηγός προξενικής αρχής, στην περιφέρεια της οποίας ανευρίσκονται ή μεταφέρονται τα εν λόγω αντικείμενα, είναι εξουσιοδοτημένος να λαμβάνει, ως εκπρόσωπος του κυρίου των αντικειμένων αυτών, και υπό την επιφύλαξη ότι πληρούνται όλες οι κάτωθι προϋποθέσεις, τα σχετικά με τη φύλαξη και τον προορισμό των αντικειμένων αυτών μέτρα, τα οποία θα μπορούσε να λάβει ο ίδιος ο ιδιοκτήτης, συμφώνως προς τη σχετική ισχύουσα νομοθεσία του Κράτους διαμονής:

α) τα αντικείμενα αποτελούν μέρος πλοίου του αποστέλλοντος Κράτους ή ανήκουν σε υπηκόους του Κράτους αυτού,

β) ο κύριος των αντικειμένων, ο πράκτορας αυτού, ο ασφαλιστής ή ο πλοίαρχος, οσάκις το δίκαιο της σημαίας το επιτρέπει, δεν είναι σε θέση να λάβουν τα εν λόγω μέτρα.

 

'Αρθρο 41

Οι διατάξεις των άρθρων 37, 38, 39 και 40 δεν εφαρμόζονται προκειμένου περί πολεμικών πλοίων.

'Αρθρο 42

1) Οι προξενικοί λειτουργοί μπορούν να ασκούν τα δικαιώματα ελέγχου και επιθεώρησης, τα οποία προβλέπονται από τους νόμους και κανονισμούς του αποστέλλοντος Κράτους, επί των καταχωρημένων στο Κράτος αυτό αεροσκαφών, ως και επί του πληρώματος αυτών. Οι προξενικοί λειτουργοί μπορούν επίσης να τους παρέχουν τη συνδρομή τους.

2) Οσάκις καταχωρημένο στο αποστέλλον Κράτος αεροσκάφος υφίσταται ατύχημα επί του εδάφους του Κράτους διαμονής, οι αρμόδιες αρχές του Κράτους αυτού ενημερώνουν χωρίς καθυστέρηση περί τούτου την εγγύτερη του τόπου στον οποίο επεσυνέβη το ατύχημα προξενική αρχή.

ΤΙΤΛΟΣ V

ΓΕΝΙΚΕΣ ΔΙΑΤΑΞΕΙΣ

'Αρθρο 43

Οι προξενικοί λειτουργοί έχουν το δικαίωμα να ασκούν τα καθήκοντά τους μόνο εντός της προξενικής τους περιφέρειας. Πάντως, με τη συναίνεση των αρχών του Κράτους διαμονής, μπορούν να ασκούν τα καθήκοντά τους εκτός της περιφέρειάς τους.

'Αρθρο 44

Πέραν των καθηκόντων που απαριθμούνται στην παρούσα Σύμβαση, επιτρέπεται στους προξενικούς λειτουργούς να ασκούν παντός είδους άλλα προξενικά καθήκοντα, περί των οποίων το Κράτος διαμονής αναγνωρίζει ότι δεν είναι ασυμβίβαστα προς την ιδιότητά τους.

'Αρθρο 45

Μετά από κατάλληλη κοινοποίηση προς το Κράτος διαμονής, προξενική αρχή του αποστέλλοντος Κράτους μπορεί να ασκεί προξενικά καθήκοντα εντός του Κράτους διαμονής για λογαριασμό τρίτου Κράτους, εκτός αν αντιτίθεται προς τούτο το Κράτος διαμονής.

'Αρθρο 46

Κατά την άσκηση των επίσημων καθηκόντων τους, οι προξενικοί λειτουργοί έχουν το δικαίωμα να απευθύνονται προς κάθε αρμόδια αρχή της περιφέρειάς τους, συμπεριλαμβανομένων των εκπροσώπων των κεντρικών αρχών. Δεν μπορούν να προσφεύγουν απευθείας στο Υπουργείο Εξωτερικών παρά μόνο σε περίπτωση κατά την οποία απουσιάζουν όλοι οι διπλωματικοί υπάλληλοι του αποστέλλοντος Κράτους.

'Αρθρο 47

Το αποστέλλον Κράτος μπορεί, μετά από κοινοποίηση προς το Κράτος διαμονής, να αναθέτει σε μια εγκατεστημένη εντός του Κράτους διαμονής προξενική αρχή να εξασφαλίζει την άσκηση προξενικών καθηκόντων εντός άλλου Κράτους, εκτός αν αντιτίθεται προς τούτο το Κράτος διαμονής.

'Αρθρο 48

Οι διαφορές μεταξύ των δύο Κρατών, όσον αφορά την εφαρμογή ή την ερμηνεία της παρούσας Σύμβασης, επιλύονται δια της διπλωματικής οδού.

Σελίδα 3133 


ΤΙΤΛΟΣ VI

ΤΕΛΙΚΕΣ ΔΙΑΤΑΞΕΙΣ

'Αρθρο 49

Η παρούσα Σύμβαση τίθεται σε ισχύ την πρώτη ημέρα του δευτέρου μηνός από της ημερομηνίας ανταλλαγής των εγγράφων επικύρωσης, παραμένει δε ισχύουσα για αόριστο χρονικό διάστημα.

Καθένα από τα Υψηλά Συμβαλλόμενα Μέρη μπορεί οποτεδήποτε να καταγγείλει την παρούσα Σύμβαση. Η εν λόγω καταγγελία θα αρχίσει να ισχύει έξι (6) μήνες μετά την ημερομηνία λήψης της κοινοποίησης του ενός Κράτους από το άλλο Κράτος.

Σε πιστοποίηση των ανωτέρω, οι Πληρεξούσιοι των Υψηλών Συμβαλλόμενων Μερών υπέγραψαν την παρούσα Σύμβαση και έθεσαν τις σφραγίδες τους.

'Εγινε στην Τυφλίδα, την 6η Νοεμβρίου 1995 σε δύο αντίτυπα.

ΓΙΑ ΤΗΝ ΕΛΛΗΝΙΚΗ ΔΗΜΟΚΡΑΤΙΑ ΓΙΑ ΤΗ ΔΗΜΟΚΡΑΤΙΑ ΤΗΣ ΓΕΩΡΓΙΑΣ

(υπογραφή) (υπογραφή)

ΑΝΑΣΤΑΣΙΟΣ ALEXANDER ΚΡΙΕΚΟΥΚΗΣ CHIKVAIDZE 

Πρέσβης της Ελλάδας στη ΓΕΩΡΓΙΑ Υπουργός των Εξωτερικών 

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Σύμβασης που κυρώνεται από την πλήρωση των προϋποθέσεων του 'Αρθρου 49 αυτής.

Ομοίως του Υπουργείου Εξωτερικών

Μόνη συζήτηση επί της αρχής, των άρθρων και του συνόλου του σχεδίου νόμου "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κούβας για την προώθηση και αμοιβαία προστασία των επενδύσεων.

Και αυτό έγινε ομοφώνως δεκτό στη Διαρκή Κοινοβουλευτική Επιτροπή.

Ερωτάται το Σώμα: Γίνεται δεκτό το νομοσχέδιο.

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Επίσης του Υπουργείου Εξωτερικών

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας για την οικονομική, βιομηχανική και τεχνολογική συνεργασία".

Και αυτό έγινε ομοφώνως δεκτό στη Διαρκή Κοινοβουλευτική Επιτροπή.

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εξωτερικών "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας για την οικονομική, βιομηχανική και τεχνολογική συνεργασία" έγινε δεκτό ομοφώνως, σε μόνη συζήτηση, κατ' αρχήν, κατ' άρθρον και στο σύνολο και έχει ως εξής:

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας για την οικονομική, βιομηχανική και τεχνολογική συνεργασία, που υπογράφηκε στην Αθήνα στις 27 Ιουνίου 1995, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:

ΣΥΜΦΩΝΙΑ

ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ ΤΗΣ ΔΗΜΟΚΡΑΤΙΑΣ ΤΗΣ ΛΙΘΟΥΑΝΙΑΣ ΓΙΑ ΤΗΝ ΟΙΚΟΝΟΜΙΚΗ, ΒΙΟΜΗΧΑΝΙΚΗ ΚΑΙ ΤΕΧΝΟΛΟΓΙΚΗ ΣΥΝΕΡΓΑΣΙΑ

Η Κυβέρνηση της Ελληνικής Δημοκρατίας και η Κυβέρνηση της Δημοκρατίας της Λιθουανίας,

Αποκαλούμενες εφεξής "τα Συμβαλλόμενα Μέρη",

ΕΠΙΘΥΜΩΝΤΑΣ να προωθήσουν την ανάπτυξη της οικονομικής, βιομηχανικής και τεχνολογικής συνεργασίας μεταξύ τους, σε τομείς αμοιβαίου ενδιαφέροντος, επί τη βάσει της ισότητας, της αμοιβαιότητας και προς το αμοιβαίο όφελος,

ΑΝΑΓΝΩΡΙΖΟΝΤΑΣ τη σπουδαιότητα των μακροπρόθεσμων μέτρων για την επιτυχή ανάπτυξη της μεταξύ τους συνεργασίας και της ενίσχυσης των μεταξύ τους δεσμών σε διάφορα επίπεδα και, ιδίως, στο επίπεδο των οικονομικών παραγόντων τους,

ΣΥΜΦΩΝΗΣΑΝ ΤΑ ΑΚΟΛΟΥΘΑ:

ΑΡΘΡΟ 1

1. Τα Συμβαλλόμενα Μέρη, στα πλαίσια της αντίστοιχης νομοθεσίας τους και λαμβανομένων υπόψη των διεθνών τους υποχρεώσεων, καθώς και των Συμφωνιών μεταξύ της Ευρωπαϊκής Ενώσεως και της Δημοκρατίας της Λιθουανίας, θα καταβάλλουν κάθε προσπάθεια για την ανάπτυξη και την ενίσχυση της οικονομικής, βιομηχανικής και τεχνολογικής συνεργασίας, σε όσο το δυνατόν ευρύτερη βάση, σε όλους τους τομείς που θα θεωρηθούν αμοιβαίου ενδιαφέροντος και οφέλους.

Κατά την εφαρμογή της παρούσας Συμφωνίας, η Ελληνική Δημοκρατία τηρεί τις υποχρεώσεις που απορρέουν από τη συμμετοχή της στην Ευρωπαϊκή 'Ενωση.

2. Η συνεργασία αυτή αποβλέπει ειδικότερα:

- στην ενίσχυση και διεύρυνση των οικονομικών δεσμών μεταξύ των Συμβαλλόμενων Μερών,

- στο άνοιγμα νέων αγορών,

- στην ενθάρρυνση της συνεργασίας μεταξύ των οι- κονομικών παραγόντων, συμπεριλαμβανομένων των μικρομεσαίων επιχειρήσεων, με σκοπό την προώθηση των επενδύσεων, των συμφωνιών παροχής δικαιωμάτων χρήσεως και άλλων μορφών συνεργασίας μεταξύ τους.

ΑΡΘΡΟ 2

1. Η συνεργασία που προβλέπεται στο άρθρο 1 περιλαμβάνει, ιδίως, τους ακόλουθους τομείς:

- βιομηχανία,

- ναυπηγικές κατασκευές και ναυπηγοεπισκευές,

- γεωργία, συμπεριλαμβανομένης της αγροτικής βιομηχανίας,

- κατασκευαστικές και οικοδομικές δραστηριότητες,

- μεταφορές, συμπεριλαμβανομένων των θαλάσσιων μεταφορών,

- τραπεζικές, ασφαλιστικές και άλλες χρηματοπιστωτικές υπηρεσίες,

- τουρισμό,

- επαγγελματική κατάρτιση και εκπαίδευση στον τομέα του μάνατζμεντ,

- άλλους τομείς υπηρεσιών αμοιβαίου ενδιαφέροντος.

Τα Συμβαλλόμενα Μέρη προβαίνουν σε διαβουλεύσεις προκειμένου να εντοπίσουν τους τομείς προτεραιότητας στη συνεργασία τους, καθώς επίσης και νέους τομείς οικονομικής, βιομηχανικής και τεχνολογικής συνεργασίας. 
Σελίδα 3134 

σελ. 3134

Σελίδα 3135 

σελ. 3135

Σελίδα 3136 

σελ. 3136

Σελίδα 3137 

σελ. 3137


Σελίδα 3138 

 

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση των παραπάνω νομοσχεδίων.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Επανερχόμεθα στην ψήφιση στο σύνολο του σχεδίου νόμου του Υπουργείου Εργασίας και Κοινωνικών Ασφαλίσεων "Σύσταση Κλάδου Κύριας Ασφάλισης Αγροτών και άλλες διατάξεις".

Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει να κάνει κάποιες διορθώσεις φραστικές; Πείτε ποιες είναι αυτές.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Στο άρθρο 3 και στο εδάφιο β', στην τελευταία φράση, μετά τη λέξη "ποσό", να προστεθεί η λέξη "της" και να αντικατασταθεί η λέξη "ΟΓΑ", με τη λέξη "κλάδο", ώστε να διαμορφωθεί η φράση...

ΠΡΟΕΔΡΟΣ (Απόστολος Κακλαμάνης): Μην αιτιολογείτε παρακαλώ. Αν σας ρωτήσουμε!

Συνεχίστε!

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Στο άρθρο 8 παράγραφος 2 στην τέταρτη σειρά και μετά τις λέξεις "του νόμου 4169/61" να προστεθεί "του νομοθετικού διατάγματος 4575/66".

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Τι είναι αυτές οι αλλαγές, κύριε Υπουργέ;

ΠΡΟΕΔΡΟΣ (Απόστολος Κακλαμάνης): Κύριε Υπουργέ, παρακαλώ τελειώστε και εν συνεχεία απαντήστε.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Στο άρθρο 12 παράγραφος 2, στον πίνακα και στον τίτλο της δεύτερης στήλης να προστεθεί επίσης, μετά τις λέξεις "νόμος 4169/61" όπως και προηγουμένως "και του νομοθετικού διατάγματος 4575/66".

ΙΩΑΝΝΗΣ ΚΕΦΑΛΟΓΙΑΝΝΗΣ:Αυτή είναι η ουσιαστική τροποποίηση.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων):Θα σας πω αμέσως.

ΠΡΟΕΔΡΟΣ (Απόστολος Κακλαμάνης):Τελειώστε παρακαλώ.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Στο άρθρο 20, παρ. 2, στην τρίτη σειρά, μεταξύ των λέξεων "Σχολών" και "Υγείας" να προστεθεί η λέξη "Επιστημών", ώστε να γίνει "Σχολών Επιστημών Υγείας".

ΠΡΟΕΔΡΟΣ (Απόστολος Κακλαμάνης): Οι Εισηγητές του νομοσχεδίου είναι εδώ; Μήπως υπάρχει κάποια παρατήρηση;

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Δε χρειάζεται κανένας Εισηγητής. Γιατί και αν οι Εισηγητές συμφωνούσαν, είμαστε και εμείς εδώ.

ΠΡΟΕΔΡΟΣ (Απόστολος Κακλαμάνης): Μήπως έχουν οι Εισηγητές να κάνουν κάποια παρατήρηση.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Θα ήθελα, κύριε Πρόεδρε, να επισημάνω, ότι εδώ δεν πρόκειται για κάποιο λάθος, το οποίο έγινε σε κάποιο ψηφίο. Εδώ αναφερόμεθα σε άλλο νομοθετικό πλαίσιο τελείως διαφορετικό.

Προστίθεται νομοθετικό διάταγμα με άλλους τελείως αύξοντες αριθμούς.

ΠΡΟΕΔΡΟΣ (Απόστολος Κακλαμάνης): Εάν δεν είναι ταυτόσημο, κύριε Υπουργέ, δεν μπορεί να γίνει.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Δεν μπορεί να περάσει.

ΠΡΟΕΔΡΟΣ (Απόστολος Κακλαμάνης): 'Εχετε ολόκληρη τη διάταξη να μας τη διαβάσετε, κύριε Υπουργέ;

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Δεν την έχω, κύριε Πρόεδρε.

Να πω μια λέξη. Δεν υπάρχει θέμα, αν διαφωνείτε, κύριε Πρόεδρε. Μιλούμε για τις συντάξεις. Η μεν μία είναι η σύνταξη λόγω γήρατος...

ΠΡΟΕΔΡΟΣ (Απόστολος Κακλαμάνης): Παρακαλώ, κύριε Υπουργέ.

Κύριε Πρόεδρε, θα σας διαβάσω, για να δούμε, αν υπάρχει διαφορά επί της ουσίας.

ΘΕΟΔΩΡΑ ΜΠΑΚΟΓΙΑΝΝΗ: Ποιο άρθρο θα διαβάσετε, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Το άρθρο 8, παρ. 2.

"Δικαιούχοι της προηγουμένης παραγράφου που έχουν ή αποκτούν παράλληλα δικαίωμα συνταξιοδότησης από τον Οργανισμό Γεωργικών Ασφαλίσεων, λόγω γήρατος ή αναπηρίας, βάσει του νόμου 4169/1961 ή του ν.δ.4575/66 ή του παρόντος νόμου δικαιούνται να επιλέξουν τη μία από τις συντάξεις αυτές."

Προστίθενται, δηλαδή, στις εναλλακτικές δυνατότητες, που έχουν οι δικαιούχοι συντάξεως γήρατος ή αναπηρίας, βάσει του νόμου 4169/69 και του παρόντος νόμου, και όσοι έχουν σύνταξη με το ν.δ.4575/66.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, με την εμπειρία την οποία έχετε από το 1974 στην Αίθουσα αυτή είναι δυνατό να ψηφίζει με αυτήν την προχειρότητα η Βουλή; Μπορεί να έχει δίκιο ο κύριος Υπουργός, αλλά η Βουλή δεν μπορεί να ψηφίσει με αυτήν την προχειρότητα.

Εδώ δε γίνεται μια διόρθωση λεκτική. Εδώ έρχεται ολόκληρο διάταγμα, το οποίο προστίθεται. Και δίνουμε δυνατότητες ή αποκλείουμε δυνατότητες. Εσείς λέτε ότι δίνουμε δυνατότητες. Εγώ λέω ότι μπορεί ν'αποκλείει δυνατότητες και να κρύβει το διάταγμα αυτό μεγάλες μεταβολές σε όλη τη φιλοσοφία του νομοσχεδίου.

Δεν είναι δυνατό να περάσει ποτέ! Είναι παραβίαση του Κανονισμού.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, αν μου επιτρέπετε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Kύριε Πρόεδρε, αν δεν το κάνετε δεκτό, να μην περάσει. 'Ομως, να σας εξηγήσω.

Λέμε, λόγω "γήρατος ή αναπηρίας" και θέλουμε να γίνει σαφέστερο. Ο νόμος 4169/61 αναφέρεται στο γήρας. Δεν αναφερθήκαμε στο διάταγμα, που προσδιορίζει την αναπηρία. Και είναι το νομοθετικό διάταγμα της διόρθωσης που προτείνουμε. Είναι το ίδιο και παρακάτω.

Δεν το θέλετε; Να μην περάσει.

Δεν είναι σημαντικό. Εμείς θεωρούμε ότι γίνεται σαφέστερη η διάταξη.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, να ερωτήσω εγώ εσάς. Ο παρών νόμος, που ψηφίζουμε σήμερα, αναφέρεται σε συντάξεις γήρατος ή αναπηρίας;

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Βεβαίως. Αναφέρεται στις συντάξεις και των δύο κατηγοριών, που θα χορηγεί ο νέος κλάδος.

ΠΡΟΕΔΡΟΣ (Απόστολος Κακλαμάνης): Και ρυθμίζει τα των συντάξεων γήρατος ή αναπηρίας που θα δίδονται από εδώ και πέρα.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Βεβαίως.

ΠΡΟΕΔΡΟΣ (Απόστολος Κακλαμάνης): Μάλιστα.

Είναι πράγματι μια ουσιαστική αλλαγή.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Να βρούμε τρόπο να το τακτοποιήσουμε...

ΠΡΟΕΔΡΟΣ (Απόστολος Κακλαμάνης): Αντιλαμβάνομαι ότι είναι μέσα στο πνεύμα της παραγράφου αυτής.

'Οταν η Βουλή εψήφισε αυτή την παράγραφο 2, εψήφισε προφανώς ότι, εάν εκ πλειόνων πηγών ή εκ πλειόνων νομοθετικών βάσεων έχουν δικαίωμα συντάξεως γήρατος ή αναπηρίας κάποιοι, είναι υποχρεωμένοι να επιλέξουν μία εξ αυτών. Στο πνεύμα της διατάξεως, νομίζω ότι είναι αυτό, αλλά δεν παύει να είναι ουσιαστική αλλαγή. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε 

Σελίδα 3139 

Πρόεδρε το λόγο.

ΠΡΟΕΔΡΟΣ (Απόστολος Κακλαμάνης): Ορίστε κύριε Τσοβόλα, έχετε το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Πράγματι εκ πρώτης όψεως είχε δίκιο ο κύριος 'Εβερτ, γιατί φάνηκε ότι είναι προσθήκη. Μετά την εξήγηση όμως που έδωσε ο κύριος Υφυπουργός, επειδή παρακολούθησα τη συζήτηση, είδαμε ότι πρόκειται για νομοτεχνική συμπλήρωση. Δεν πρόκειται πραγματικά για προσθήκη ή αλλαγή του κειμένου.

Επομένως, νομίζω ότι εντάσσεται μέσα στο επιτρεπτό κατά τον Κανονισμό, στη συζήτηση επί του συνόλου να γίνονται αυτές οι νομοτεχνικές συμπληρώσεις. Νομίζω ότι δεν είναι ουσιαστική αλλαγή.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Εάν θέλετε, κάντε τον κόπο και ελάτε αύριο να το δούμε. Εμείς δεν έχουμε καμία αντίρρηση.

ΠΡΟΕΔΡΟΣ (Απόστολος Κακλαμάνης): Εγώ νομίζω ότι αυτό που είπε ο κ. 'Εβερτ τώρα είναι σωστό. Καλώς, κύριε Πρόεδρε, να το δούμε. Ας το αφήσουμε όμως, τώρα.

Εγώ υποθέτω ότι όντως δεν μπορούν να πάρουν τρεις συντάξεις από διαφορετικά νομοθετήματα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Να το δούμε. Να διανεμηθεί το διάταγμα, αύριο νωρίς.

ΠΡΟΕΔΡΟΣ (Απόστολος Κακλαμάνης): Καλώς, ας το δούμε, λοιπόν, το θέμα και επανερχόμεθα αργότερα. Γι αυτό ζήτησα εγώ τους Εισηγητές, οι οποίοι τα έχουν δει αυτά τα θέματα.

Θα το δούμε, λοιπόν, αυτό και αφού διευκρινιστεί το θέμα με τον Κοινοβουλευτικό Εκπρόσωπο της Νέας Δημοκρατίας -ο κύριος Πρόεδρος ίσως δε θα είναι εδώ, δεν είδα επιφύλαξη από άλλο Κόμμα- αφού το διεκρινήσετε, κύριε Φαρμάκη, με τον κ. Κωστόπουλο, αργότερα μπορούμε να επανέλθουμε.

Εισερχόμεθα στη συζήτηση του νομοσχεδίου του Υπουργείου Οικονομικών.

Συνέχιση της συζήτησης επί των άρθρων και του συνόλου του σχεδίου νόμου "Κατάργηση φορολογικών απαλλαγών και άλλες διατάξεις".

Κυρίες και κύριοι συνάδελφοι, για το νομοσχέδιο αυτό θα πρέπει να αποφασίσουμε τον τρόπο συζητήσεως.

'Οπως είναι η διάταξη του νομοσχεδίου αυτού, βλέπω ότι αποτελείται από τέσσερα κεφάλαια.

Ο Πρόεδρος της Νέας Δημοκρατίας είχε συμφωνήσει να διατεθεί η σημερινή μέρα, ώστε μαζί με την αυριανή και μεθαυριανή συνεδρίαση, να δοθεί η δυνατότητα καλύτερης συζήτησης του νομοσχεδίου.

Οφείλω όμως να πω, ότι σχεδόν όλα τα Κόμματα ή όλα τα κόμματα της Αντιπολιτεύσεως έκριναν, ότι ο χρόνος αυτός που απεφασίσθη δεν τους επιτρέπει την πλήρη ανάπτυξη των απόψεών τους.

Κατά συνέπεια, θα έλεγα ότι εάν πάμε, όπως είναι η διάταξη του νομοσχεδίου αυτού σε τέσσερα κεφάλαια, σε αντίστοιχες ενότητες, θα πρέπει να διακρίνουμε ορισμένα άρθρα. Δεν είναι εδώ ο κ. Κόρακας, αλλά θυμάμαι ότι στη Διάσκεψη των Προέδρων μίλησε για κάποιο άρθρο που αναφέρεται σε ενενήντα περιπτώσεις και πλέον.

Πιστεύω ότι αυτά τα άρθρα πρέπει να συζητηθούν χωριστά, ώστε να διατυπωθούν λεπτομερέστερα οι απόψεις των συναδέλφων. Γι' αυτό θα παρακαλέσω πρώτα τους Εισηγητές και εν συνεχεία τους Κοινοβουλευτικούς Εκπροσώπους να ξεχωρίσουν αυτά τα άρθρα, τα οποία θα χρειαστεί να συζητηθούν χωριστά.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, η Κυβέρνηση έχει καταθέσει σωρεία τροπολογιών, μεταξύ των οποίων ορισμένες είναι σοβαρότατες. Για παράδειγμα είναι αυτή που αφορά τους πολυτέκνους. 'Ετσι δεν είναι;

ΠΡΟΕΔΡΟΣ (Απόστολος Κακλαμάνης): Υπάρχουν, κύριε Πρόεδρε, αντίστοιχες διατάξεις στο νομοσχέδιο, κατά τη συζήτηση των οποίων θα συζητηθεί και η τροπολογία αυτή.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): 'Οχι, κύριε Πρόεδρε. Εμείς θα θέλαμε το εξής: Οι τροπολογίες αυτές να συζητηθούν την τελευταία ημέρα.

ΠΡΟΕΔΡΟΣ (Απόστολος Κακλαμάνης): Καλώς. Τότε να κρατηθεί και το αντίστοιχο άρθρο, στο οποίο αναφέρεται η τροπολογία.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): 'Οπως θέλετε, κύριε Πρόεδρε. Αλλά είναι ανάγκη οι τροπολογίες αυτές να συζητηθούν για να είναι όλοι οι συνάδελφοι εδώ. 'Ετσι το αντιλαμβάνομαι.

ΠΡΟΕΔΡΟΣ (Απόστολος Κακλαμάνης): Πολύ καλά.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, για το νομοσχέδιο του Υπουργείου Εργασίας και Κοινωνικών Ασφαλίσεων, συνεννοήθηκα με τον Κοινοβουλευτικό Εκπρόσωπο της Νέας Δημοκρατίας και μπορεί να περάσει.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Συμφωνούμε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Καλά, ας μη βιαστούμε τώρα. Δέστε το καλύτερα το πράγμα.

Κύριε Γκατζή, ποιο είναι το άρθρο που μας είχε πει ο κ. Κόρακας;

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν είναι μόνο το άρθρο 6, που έχει τόσες πολλές παραγράφους. Υπάρχουν άλλα άρθρα τα οποία έχουν λιγότερες παραγράφους αλλά είναι εξίσου σημαντικά.

ΠΡΟΕΔΡΟΣ (Απόστολος Κακλαμάνης): Το ξέρω, κύριε συνάδελφε.

ΝΙΚΟΛΑΟΣ ΓΚΑΤΖΗΣ: Η πρότασή μας είναι να τα συζητήσουμε όλα, ένα ένα.

ΠΡΟΕΔΡΟΣ (Απόστολος Κακλαμάνης): Καλώς, κύριε συνάδελφε, είναι γνωστή η άποψή σας επ' αυτού.

Παρακαλώ, λοιπόν, είτε οι εισηγητές, είτε οι Κοινοβουλευτικοί Εκπρόσωποι, να μας πουν από τις ενότητες αυτές ποια άρθρα μπορούμε να διαχωρίσουμε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε, έχετε το λόγο.

Νομίζω ότι εσείς μπορείτε να μας βοηθήσετε καλύτερα από όλους. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Στο άρθρο 1 είναι ουσιαστικές όλες οι ρυθμίσεις, είναι η κατάργηση των φορολογικών απαλλαγών στη φορολογία εισοδήματος. 'Αρα, πρέπει να πάει ξεχωριστά γιατί είναι, όπως θα έχετε παρατηρήσει, δύο-τρεις σελίδες.

ΠΡΟΕΔΡΟΣ (Απόστολος Κακλαμάνης): 'Οχι, είναι μία στήλη μίας σελίδας.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι, κύριε Πρόεδρε. Το άρθρο 1 είναι τρεισήμισι στήλες.

ΠΡΟΕΔΡΟΣ (Απόστολος Κακλαμάνης): 'Οχι, κύριε Πρόεδρε. Τότε λέτε για το άρθρο 4.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι, μιλάω για το άρθρο 1 "Κατάργηση φορολογικών απαλλαγών και εκπτώσεων από τη φορολογία εισοδήματος".

ΙΩΑΝΝΗΣ ΒΑΡΒΙΤΣΙΩΤΗΣ: Για το πρώτο κεφάλαιο λέει ο κ.Τσοβόλας.

ΠΡΟΕΔΡΟΣ (Απόστολος Κακλαμάνης): Λέτε για το κεφάλαιο, κύριε Τσοβόλα;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι, για το άρθρο 1.

ΠΡΟΕΔΡΟΣ (Απόστολος Κακλαμάνης): Εγώ νομίζω ότι από τα τέσσερα κεφάλαια πρέπει να διαθέσουμε τη σημερινή συνεδρίαση μόνο για το πρώτο κεφάλαιο. Να μην μπούμε σε άλλα άρθρα σήμερα. Είμαστε σύμφωνοι επ' αυτού;

ΓΕΩΡΓΙΟΣ ΔΡΥΣ (Υφυπ. Οικονομικών): Συμφωνώ, κύριε Πρόεδρε.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κω-

Σελίδα 3140 

στόπουλε.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, πράγματι το πρώτο κεφάλαιο είναι το ουσιαστικότερο του νομοσχεδίου και συμφωνώ μ' αυτό που λέτε. Εκείνο που θα ήθελα, όμως, είναι να δοθεί στους Εισηγητές πολλαπλάσιος χρόνος απ' αυτόν που προβλέπεται ει δυνατόν να πάρουν δεκαπεντάλεπτο για να μας βοηθήσουν.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, η πρότασή μου είναι απόψε να συζητήσουμε το πρώτο κεφάλαιο, αύριο το δεύτερο και το τρίτο και την Τετάρτη το τέταρτο με τις τροπολογίες του Υπουργού. Στο πρώτο κεφάλαιο ο χρόνος να είναι δεκαπέντε λεπτά για τους Εισηγητές και για τους Ειδικούς Αγορητές, ώστε το Σώμα να μπορέσει να διαμορφώσει άποψη για τις διατάξεις αυτές, οι οποίες ομολογουμένως είναι πάρα πολλές.

Συμφωνείτε με την πρότασή μου;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ(Απόστολος Κακλαμάνης): Ομοφώνως, λοιπόν, αποφασίζουμε αυτόν τον τρόπο συζητήσεως.

Ο Εισηγητής της Πλειοψηφίας κ. Γιαννακόπουλος έχει το λόγο.

AΘΑΝΑΣΙΟΣ ΒΑΡΙΝΟΣ: Οι Βουλευτές πόσο θα μιλήσουν;

ΠΡΟΕΔΡΟΣ (Απόστολος Κακλαμάνης): Μετά τους Εισηγητές θα πάρουν το λόγο οι συνάδελφοι Βουλευτές. 

AΘΑΝΑΣΙΟΣ ΒΑΡΙΝΟΣ: Πόσο χρόνο; 

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα προχωρήσουμε όπως ορίζει ο Κανονισμός και ανάλογα με τον αριθμό αυτών που θα εγγράφονται σε κάθε κεφάλαιο, θα δίδουμε περισσότερο χρόνο. Αυτό θα πρέπει να κάνουμε.

Kύριε Γιαννακόπουλε, θα έρθετε στο Βήμα;

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, θέλει ο κύριος Υπουργός να μιλήσει.

ΠΡΟΕΔΡΟΣ (Απόστολος Κακλαμάνης): Εγώ έδωσα σε εσάς το λόγο, όμως.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Καλώς, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, αν έχετε να κάνετε στα άρθρα κάποιες προσθήκες, να τις κάνετε τώρα, ώστε να τις ξέρει το Σώμα.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, θα ήθελα να σας ευχαριστήσω για τη δυνατότητα που μου δίνετε να κάνω τις προσθήκες στο άρθρο 1 και στο άρθρο 3.

Στο άρθρο 1 στην περίπτωση 6 μετά τις λέξεις "των περιπτώσεων β'" προστίθενται τα εξής: "εκτός αυτών που αναφέρονται στην απαλλαγή από το φόρο των εισοδημάτων του Αγίου 'Ορους". 

ΙΩΑΝΝΗΣ ΒΑΡΒΙΤΣΙΩΤΗΣ: Mόνο;

ΓΕΩΡΓΙΟΣ ΔΡΥΣ (Υφυπουργός Οικονομικών): Μόνο.

Στο άρθρο 3, πριν από το τελευταίο εδάφιο, που αναφέρεται στην ισχύ του άρθρου, προστίθεται παράγραφος 10 που έχει ως εξής: "10. Των παραγράφων 4, 5 και 8 του άρθρου 11 της υποσχετικής σύμβασης μεταξύ του Ελληνικού Δημοσίου και του Κοινωφελούς Ιδρύματος "ΑΛΕΞΑΝΔΡΟΣ Σ.ΩΝΑΣΗΣ", η οποία κυρώθηκε με το άρθρο πρώτο του ν. 1675/1986 (ΦΕΚ 208 Α')".

ΙΩΑΝΝΗΣ ΒΑΡΒΙΤΣΙΩΤΗΣ: Προσθέτετε;

ΓΕΩΡΓΙΟΣ ΔΡΥΣ (Υφυπ. Οικονομικών): Προσθέτω, κύριε Αντιπρόεδρε.

Στο σχέδιο νόμου "κατάργηση φοροαπαλλαγών και άλλες διατάξεις" η παράγραφος 13 του άρθρου 6 αναδιατυπώνεται ως ακολούθως:

" 13. Των άρθρων 25 και 26 της Δ 245/11/1.3.1988 απόφασης του Υπουργού των Οικονομικών (ΦΕΚ 195Β) με διόρθωση σφαλμάτων στο (ΦΕΚ 307Β) που κυρώθηκε με την παρ. 4 του άρθρου 11 του ν.1839/1989 (ΦΕΚ 90Α) που αναφέρεται στην ατέλεια των προσωπικών ειδών των Ελλήνων εργαζομένων στο εξωτερικό και μόνο όσον αφορά τα μέσα μεταφοράς επιβατικά αυτοκίνητα, τα οποία είχαν στην κατοχή τους στις 31.12.96 τα πιο πάνω πρόσωπα, σε περίπτωση τελωνισμού τους εντός έξι (6) μηνών από τη δημοσίευση του παρόντος νόμου στην Εφημερίδα της Κυβερνήσεως, ο ειδικός φόρος κατανάλωσης θα υπολογιστεί με βάση τους συντελεστές του άρθρου 37 του ν.1882/1990, όπως είχε τροποποιηθεί και ισχύει". Αν θέλετε, θα σας πω ακριβώς τι είναι, για να το κατανοήσετε.

ΙΩΑΝΝΗΣ ΒΑΡΒΙΤΣΙΩΤΗΣ: Να το εξηγήσετε, για να το καταλάβουμε.

ΠΡΟΕΔΡΟΣ (Απόστολος Κακλαμάνης) Το καταλάβαμε. 'Εχετε να πείτε κάτι άλλο;

ΓΕΩΡΓΙΟΣ ΔΡΥΣ (Υφυπ.Οικονομικών): 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Η διάταξη αυτή, όπως μας τη διαβάσατε, έχει ένα συντακτικό πρόβλημα. Αυτό που προτείνει είναι, οι εργαζόμενοι στο εξωτερικό -μετανάστες κ.λπ.- που είχαν στην κυριότητα αυτοκίνητα μέχρι 31.12.1996, μπορούν να τα εκτελωνίσουν για έξι (6) μήνες εν συνεχεία. Αυτό λέτε.

ΓΕΩΡΓΙΟΣ ΔΡΥΣ (Υφυπ.Οικονομικών): 'Οχι, κύριε Πρόεδρε, δεν είναι αυτό. Μου επιτρέπετε να το εξηγήσω;

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.

ΓΕΩΡΓΙΟΣ ΔΡΥΣ (Υφυπ.Οικονομικών): Θα σας εξηγήσω τι είναι αυτό, για να το γνωρίζετε. 'Εχουμε πρόβλημα με το αυτοκίνητο και την οικοσκευή των Ελλήνων, που είναι στο εξωτερικό. Δέχομαι την πρόταση που έγινε από πολλούς συναδέλφους, να συνεχιστεί η ατέλεια, η απαλλαγή, πιο σωστά, της οικοσκευής. Αυτό είναι το πρώτο μέρος.

ΑΘΑΝΑΣΙΟΣ ΒΑΡΙΝΟΣ: Και για τους ναυτικούς;

ΓΕΩΡΓΙΟΣ ΔΡΥΣ (Υφυπ.Οικονομικών): Για όλους, κύριε συνάδελφε.

ΠΡΟΕΔΡΟΣ (Απόστολος Κακλαμάνης): Το καταλάβαμε. Για τα αυτοκίνητα να μας πείτε.

ΓΕΩΡΓΙΟΣ ΔΡΥΣ (Υφυπ.Οικονομικών): 'Ο,τι ισχύει μέχρι τώρα, θα συνεχίσει να ισχύει για την οικοσκευή.

Δεύτερον, για τα αυτοκίνητα κάνω μια βελτίωση στο δεύτερο μέρος της νέας παραγράφου 13. Αυτοί που θα φέρουν αυτοκίνητα μετά την 1.1.1997, θα πληρώνουν το ελάχιστο δυνατό του φόρου και όχι τον ηυξημένο ειδικό φόρο κατανάλωσης. 

ΙΩΑΝΝΗΣ ΒΑΡΒΙΤΣΙΩΤΗΣ: Ποια είναι η διαφορά του ποσοστού του ενός με το άλλο;

ΓΕΩΡΓΙΟΣ ΔΡΥΣ (Υφυπ.Οικονομικών): Εάν άφηνα τη διάταξη ως έχει, κύριε Αντιπρόεδρε...

ΙΩΑΝΝΗΣ ΒΑΡΒΙΤΣΙΩΤΗΣ: Πείτε μας ποια είναι η διαφορά του ποσοστού.

ΓΕΩΡΓΙΟΣ ΔΡΥΣ (Υφυπ.Οικονομικών): Αυτό σας λέω.

ΠΡΟΕΔΡΟΣ (Απόστολος Κακλαμάνης): Προσέθεσε αυτήν την παράγραφο ο κύριος Υπουργός. Ας δοθεί το κείμενο αυτό και κατά τη συζήτηση κάθε ένας να τοποθετηθεί, για να μη σπαταλάμε χρόνο.

ΓΕΩΡΓΙΟΣ ΔΡΥΣ (Υφυπ.Οικονομικών): Κύριε Πρόεδρε, θα το εξηγήσω. Νομίζω, ότι δεν είναι τόσο δύσκολο.

Κύριε Αντιπρόεδρε της Νέας Δημοκρατίας, αν άφηνα τη διάταξη ως έχει, τότε ένας 'Ελληνας που εργάζεται στο εξωτερικό, θα εισήγαγε το αυτοκίνητο, το οποίο είχε αγοράσει πριν από επτά ή οκτώ μήνες ως μεταχειρισμένο. Επειδή είναι μεταχειρισμένο, έχει ηυξημένους συντελεστές φορολογίας, οι οποίοι μπορούν να φτάσουν μέχρι και το τριακόσια τοις εκατό της αξίας CIF του αυτοκινήτου. Με την προσθήκη που κάνω, θεωρώ το αυτοκίνητο αυτό ως καινούριο, σύγχρονης τεχνολογίας και θα πληρώσει μειωμένο ειδικό φόρο κατανάλωσης, που είναι μέχρι εβδομήντα πέντε τοις εκατό.

ΙΩΑΝΝΗΣ ΚΕΦΑΛΟΓΙΑΝΝΗΣ: Παλαιότερα δεν πλήρωναν τίποτα.

ΠΡΟΕΔΡΟΣ (Απόστολος Κακλαμάνης): Παρακαλώ να πείτε τις απόψεις σας κατά τη συζήτηση. Μου κάνει εντύπωση, που τα κάνουν αυτά παλιοί συνάδελφοι. Ο Υπουργός είπε στην αρχή της συζήτησης πώς διατυπώνει τη διάταξη. Στη συζήτηση που θα επακολουθήσει, θα πει ο καθένας τις απόψεις του.

ΕΥΑΓΓΕΛΟΣ ΜΠΑΣΙΑΚΟΣ: Οι ερωτήσεις είναι διευκρινιστικές.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, 

Σελίδα 3141 

σ' αυτήν τη διαδικασία δεν έχουν νόημα οι ερωτήσεις. Παίρνει κανείς τη διάταξη, τη διαβάζει και εν συνεχεία ρωτάει.

ΕΥΑΓΓΕΛΟΣ ΜΠΑΣΙΑΚΟΣ: Πού θα τη βρούμε;

ΠΡΟΕΔΡΟΣ (Απόστολος Κακλαμάνης): Δεν είναι δυνατόν να γίνεται αυτό. Αν και ο Υπουργός οφείλει, όταν διατυπώνει μια διάταξη, από την ίδια τη διατύπωσή της, να καταλαβαίνει το Σώμα περί τίνος πρόκειται.

Εν πάση περιπτώσει, κύριοι συνάδελφοι, όσον αφορά το νομοσχέδιο του Υπουργείου Εργασίας και Κοινωνικών Ασφαλίσεων, δεν υπάρχει θέμα σε ό,τι αφορά την προσθήκη του ν. δ. 4575/1966.

Ερωτάται το Σώμα: Γίνεται δεκτό το νομοσχέδιο του Υπουργείου Εργασίας και Κοινωνικών Ασφαλίσεων "Σύσταση Κλάδου Κύριας Ασφάλισης Αγροτών και άλλες διατάξεις" στο σύνολό του, με τις φραστικές διορθώσεις του κυρίου Υπουργού;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΟΣ(Απόστολος Κακλαμάνης): Επομένως το νομοσχέδιο έγινε δεκτό κατά πλειοψηφία και στο σύνολο.

Συνεπώς το νομοσχέδιο του Υπουργείου Εργασίας και Κοινωνικών Ασφαλίσεων "Σύσταση Κλάδου Κύριας Ασφάλισης Αγροτών και άλλες διατάξεις" έγινε δεκτό σε μόνη συζήτηση, κατ' αρχήν, κατ'άρθρο και στο σύνολο, πλειοψηφίας και έχει ως εξής:

'Αρθρο 1

Σύσταση - Σκοπός

1. Συνιστάται στον Οργανισμό Γεωργικών Ασφαλίσεων (Ο.Γ.Α.) αυτοτελής Κλάδος Κύριας Ασφάλισης Αγροτών, αποκαλούμενος εφεξής για συντομία "Κλάδος".

2. Σκοπός του Κλάδου είναι η χορήγηση κύριας σύνταξης στα πρόσωπα που αναφέρονται στο επόμενο άρθρο σε περίπτωση γήρατος και αναπηρίας και στα μέλη της οικογενείας τους σε περίπτωση θανάτου.

3. Ο Κλάδος έχει οικονομική και λογιστική αυτοτέλεια και διοικείται από το Διοικητικό Συμβούλιο του Ο.Γ.Α.. Ο προϋπολογισμός, απολογισμός και ισολογισμός του Κλάδου περιλαμβάνονται αυτοτελώς στο γενικό Προϋπολογισμό, απολογισμό και ισολογισμό του Ο.Γ.Α.. Το ποσοστό συμμετοχής του Κλάδου στις δαπάνες διοίκησης καθορίζεται με απόφαση του Υπουργού Εργασίας και Κοινωνικών Ασφαλίσεων ύστερα από γνώμη του Διοικητικού Συμβουλίου του Ο.Γ.Α..

4. Η λειτουργία του Κλάδου αρχίζει την 1η Ιανουαρίου 1998.

5. Ο Κλάδος Πρόσθετης Ασφάλισης Αγροτών, που συνεστήθη με το ν. 1745/1987 (ΦΕΚ 234 Α'), καταργείται από το χρόνο έναξης λειτουργίας του Κλάδου Κύριας Ασφάλισης Αγροτών, ο οποίος καθίσταται καθολικός διάδοχός του.

'Αρθρο 2

Ασφαλισμένοι

Στην ασφάλιση του Κλάδου υπάγονται υποχρεωτικά και αυτοδίκαια όλα τα πρόσωπα που ασφαλίζονται στον Ο.Γ.Α., σύμφωνα με τις ισχύουσες κάθε φορά διατάξεις. Στις περιπτώσεις που και οι δύο σύζυγοι υπάγονται στην ασφάλιση του Ο.Γ.Α., η ασφάλιση είναι υποχρεωτική για τον ένα εκ των συζύγων ύστερα από κοινή δήλωσή τους. Αν δεν υποβληθεί η παραπάνω κοινή δήλωση, η ασφάλιση χωρεί υποχρεωτικά και για τους δύο συζύγους. Ειδικά, οι μοναχοί και οι μοναχές που αναφέρονται στην παρ. 2 του άρθρου 5 του ν.δ/τος 1390/1973 (ΦΕΚ 103 Α') υπάγονται στην ασφάλιση του Κλάδου προαιρετικά. Οι μοναχοί και οι μοναχές ασφαλίζονται στον Κλάδο Ασθενείας του Ο.Γ.Α., χωρίς την προϋπόθεση υπαγωγής τους στην ασφάλιση του Κλάδου Κύριας Ασφάλισης Αγροτών.

Η υπαγωγή στην ασφάλιση αρχίζει την 1η Ιανουαρίου του επόμενου έτους από τη συμπλήρωση του 21ου έτους της ηλικίας και λήγει στο τέλος του έτους συμπλήρωσης του 64ου έτους της ηλικίας ή την τελευταία ημέρα του μήνα πριν από το θάνατο ή την έναρξη συνταξιοδότησης λόγω αναπηρίας και για όσο χρόνο διαρκεί η αναπηρία. Η ασφάλιση μπορεί να παραταθεί, ύστερα από αίτηση του ασφαλισμένου και πέραν του 64ου έτους της ηλικίας και μόνο για όσο χρόνο απαιτείται για τη θεμελίωση δικαιώματος συνταξιοδότησης λόγω γήρατος.

'Αρθρο 3

Πόροι

Πόροι του Κλάδου είναι:

α. Η μηνιαία ατομική εισφορά ασφαλισμένων, που ορίζεται σε ποσοστό 7% επί των ποσών των ασφαλιστικών κατηγοριών της παρ. 1 του άρθρου 4 του παρόντος νόμου.

β. Η κρατική εισφορά για τα υπαγόμενα στην ασφάλιση του Κλάδου πρόσωπα, υπολογιζόμενη μηνιαίως επί του ποσού των ασφαλιστικών κατηγοριών της παρ. 1 του άρθρου 4, στις οποίες έχουν καταταγεί οι ασφαλισμένοι. Το ποσοστό της κρατικής εισφοράς ορίζεται σε 14% και το ποσό της αποδίδεται στον Κλάδο απολογιστικά εντός τριμήνου από τη λήξη κάθε ημερολογιακού έτους.

Ο τρόπος απόδοσης της εισφοράς του Κράτους ορίζεται με κοινή απόφαση των Υπουργών Οικονομικών και Εργασίας και Κοινωνικών Ασφαλίσεων.

γ. Η απόδοση των κεφαλαίων και αποθεματικών του Κλάδου, καθώς και κάθε πρόσοδος από οποιαδήποτε αιτία.

'Αρθρο 4

Εισφορές ασφαλισμένων

1. Καθορίζονται επτά ασφαλιστικές κατηγορίες με τα παρακάτω ποσά, επί των οποίων υπολογίζονται οι εισφορές:

1η κατηγορία Ποσό κατηγορίας 96.000 δρχ.

2η " " " 119.000 "

3η " " " 143.200 "

4η " " " 176.700 "

5η " " " 210.300 "

6η " " " 243.900 "

7η " " " 277.400 "

2. Οι ασφαλισμένοι κατατάσσονται, με δήλωσή τους, σε μία από τις επτά ασφαλιστικές κατηγορίες. Εάν δεν υποβάλουν σχετική δήλωση, η κατάταξη γίνεται στην 1η κατηγορία. Είναι δυνατή η αλλαγή κατηγορίας με δήλωση του ασφαλισμένου που ισχύει από την πρώτη του επόμενου της υποβολής της έτους.

3. Τα ποσά των ασφαλιστικών κατηγοριών αναπροσαρμόζονται κατ' έτος με το εκάστοτε ποσοστό αύξησης των συντάξεων των δημοσίων υπαλλήλων αρχής γενομένης από 1.1.1997.

4. Η είσπραξη των εισφορών των ασφαλισμένων ενεργείται και αποδίδεται στον Ο.Γ.Α. από την Αγροτική Τράπεζα Ελλάδος (Α.Τ.Ε.) και με εντολή της από τις Γεωργικές Συνεταιριστικές Οργανώσεις, καθώς και από τα κατά τη διαδικασία του άρθρου 16 οριζόμενα όργανα.

5. Οι διατάξεις της παρ. 5 του άρθρου 17 και της παραγράφου 2 του άρθρου 18 του ν. 4169/1961 (ΦΕΚ 81 Α'), όπως τροποποιήθηκαν και ισχύουν, εφαρμόζονται αναλόγως και για τη διαχειριστική εξυπηρέτηση του Κλάδου από την Α.Τ.Ε..

'Αρθρο 5

Προϋποθέσεις συνταξιοδότησης λόγω γήρατος

1. Οι ασφαλισμένοι δικαιούνται σύνταξη γήρατος, εφόσον πληρούν αθροιστικά τις παρακάτω προϋποθέσεις:

α) έχουν συμπληρώσει το 65ο έτος της ηλικίας τους,

β) έχουν πραγματοποιήσει χρόνο ασφάλισης και καταβολή εισφορών για πέντε (5) έτη περιλαμβανομένου και του χρόνου ασφάλισης της παρ. 2 του παρόντος άρθρου. Από το έτος 2004, ο χρόνος των πέντε (5) ετών προσαυξάνεται, ανά ημερολογιακό έτος, κατά ένα (1) έτος μέχρι τη συμπλήρωση τουλάχιστον δεκαπέντε (15) ετών ασφάλισης και αντίστοιχης καταβολής εισφορών. Χρόνος συνταξιοδότησης λόγω αναπη-

Σελίδα 3142 

ρίας από τον Κλάδο συνυπολογίζεται στο χρόνο ασφάλισης μόνο για τη θεμελίωση συνταξιοδοτικού δικαιώματος.

2. Ο χρόνος καταβολής εισφορών πρόσθετης ασφάλισης του ν. 1745/1987 για όσους ασφαλιστούν στον Κλάδο που συνιστάται με τον παρόντα νόμο, θεωρείται, ύστερα από αίτησή τους, ως χρόνος διαδρομών στον Κλάδο, για όλες τις κατηγορίες συντάξεων.

'Αρθρο 6

Προϋποθέσεις συνταξιοδότησης λόγω αναπηρίας

1. Οι ασφαλισμένοι δικαιούνται σύνταξη αναπηρίας, εφόσον πληρούν αθροιστικά τις παρακάτω προϋποθέσεις:

α) 'Εγιναν ανάπηροι σε ποσοστό τουλάχιστον 67% λόγω παθήσεως ή βλάβης ή εξασθένησης σωματικής ή πνευματικής μεταγενέστερης της υπαγωγής στην ασφάλιση, ετήσιας τουλάχιστον διάρκειας κατά ιατρική πρόβλεψη.

β) 'Εχουν πραγματοποιήσει χρόνο ασφάλισης και καταβολής εισφορών πέντε (5) ετών, από τα οποία δύο (2) έτη μέσα στην πενταετία που προηγείται του έτους που έγιναν ανάπηροι ή έχουν πραγματοποιήσει δεκαπέντε (15) έτη ασφάλισης και καταβολής εισφορών, περιλαμβανομένου και του χρόνου ασφάλισης της παρ. 2 του άρθρου 5 του παρόντος νόμου.

Ασφαλισμένοι οι οποίοι δεν έχουν συμπληρώσει το 26ο έτος της ηλικίας τους δικαιούνται να συνταξιοδοτηθούν λόγω αναπηρίας, αν έχουν καταβάλει τις προβλεπόμενες εισφορές για όλο το χρονικό διάστημα από της υποχρεωτικής υπαγωγής τους στην ασφάλιση μέχρι του χρόνου επέλευσης της αναπηρίας. Το χρονικό αυτό διάστημα δεν μπορεί να είναι μικρότερο από ένα (1) έτος.

2. Για τη διαπίστωση της αναπηρίας του ασφαλισμένου γνωμοδοτούν οι αρμόδιες υγειονομικές επιτροπές, οι οποίες, εκτός από τη διαπίστωση της φύσεως των αιτιών, της εκτάσεως και της διάρκειας της σωματικής ή της πνευματικής παθήσεως του ασφαλισμένου, αποφαίνονται και για την επίδραση αυτών στην καθολική ικανότητά του για άσκηση του συνήθους ή παρεμφερούς επαγγέλματός του ή την ανάκτηση της ικανότητας αυτής.

3. Η σύνταξη λόγω αναπηρίας απονέμεται για όσο χρόνο ορίζεται από τις αρμόδιες υγειονομικές επιτροπές, παρατείνεται δε με την ίδια διαδικασία και για τον εκάστοτε οριζόμενο από τις υγειονομικές επιτροπές χρόνο ανικανότητας.

Η σύνταξη λόγω αναπηρίας μπορεί να είναι οριστική, εφόσον οι υγειονομικές επιτροπές γνωματεύσουν ότι η ανικανότητα είναι μόνιμη. 

Η σύνταξη λόγω αναπηρίας καθίσταται αυτοδικαίως οριστική όταν ο συνταξιούχος:

α. 'Εχει συμπληρώσει το 55ο έτος της ηλικίας του και χρόνο συνταξιοδότησης επτά (7) ετών συνεχώς, κατά τη διάρκεια των οποίων υποβλήθηκε σε τρεις τουλάχιστον εξετάσεις από τις οικείες υγειονομικές επιτροπές.

β. 'Εχει συμπληρώσει το 60ό έτος της ηλικίας του και χρόνο συνταξιοδότησης πέντε (5) ετών συνεχώς, κατά τη διάρκεια των οποίων υποβλήθηκε σε δύο τουλάχιστον εξετάσεις από τις οικείες υγειονομικές επιτροπές.

γ. 'Εχει συμπληρώσει συνεχή 12ετία συνταξιοδότησης, ανεξαρτήτως ορίου ηλικίας.

δ. 'Εχει συμπληρώσει 20ετή διακεκομμένη συνταξιοδότηση, αλλά από τριετίας συνεχή, ανεξαρτήτως ορίου ηλικίας.

'Αρθρο 7

Προϋποθέσεις συνταξιοδότησης λόγω

εργατικού ατυχήματος ή ατυχήματος

εκτός εργασίας

1. Ο ασφαλισμένος δικαιούται σύνταξη αναπηρίας ανεξαρτήτως χρόνου ασφάλισης, αν η αναπηρία οφείλεται σε εργατικό ατύχημα ή ατύχημα κατά την απασχόληση.

Η προθεσμία υποβολής της αίτησης συνταξιοδοτήσεως, η διαδικασία αναγγελίας και διαπίστωσης του εργατικού ατυχήματος ή ατυχήματος κατά την απασχόληση καθορίζονται με απόφαση του Υπουργού Εργασίας και Κοινωνικών Ασφαλίσεων, ύστερα από γνώμη του Δ.Σ. του Ο.Γ.Α..

2. Επί ατυχήματος εκτός εργασίας ή απασχόλησης, περί του οποίου κρίνουν τα αρμόδια όργανα του Ο.Γ.Α., ο ασφαλισμένος δικαιούται σύνταξη αναπηρίας, αν έχει πραγματοποιήσει το μισό χρόνο ασφάλισης που απαιτείται σύμφωνα με τις διατάξεις του προηγούμενου άρθρου για τη συνταξιοδότηση λόγω αναπηρίας από κοινή νόσο.

'Αρθρο 8

Προϋποθέσεις συνταξιοδότησης λόγω θανάτου

1. Σε περίπτωση θανάτου συνταξιούχου ή ασφαλισμένου, ο οποίος έχει πραγματοποιήσει το χρόνο ασφάλισης που ορίζεται στα άρθρα 6 παράγραφος 1 και 7 του παρόντος νόμου, για τη συνταξιοδότηση λόγω αναπηρίας δικαιούνται σύνταξη: α) ο επιζών σύζυγος ή η σύζυγος, εφόσον δεν συνταξιοδοτείται από οποιαδήποτε άλλη πηγή, περιλαμβανομένου και του Ο.Γ.Α. ή εφόσον δεν απασχολείται σε άλλη εργασία πλην της υπαγομένης στην ασφάλιση του Ο.Γ.Α., β) τα προστατευόμενα παιδιά, εφόσον είναι νόμιμα ή νομιμοποιηθέντα ή αναγνωρισθέντα ή υιοθετηθέντα και προκειμένου για γυναίκα και τα φυσικά αυτής τέκνα με την προϋπόθεση ότι: ι) είναι άγαμα και δεν έχουν συμπληρώσει το 18ο έτος της ηλικίας τους. Το όριο αυτό παρατείνεται μέχρι του 24ου έτους, εφόσον φοιτούν σε ανώτερες ή ανώτατες αναγνωρισμένες σχολές του εσωτερικού ή του εξωτερικού ή ιι) κατά το χρόνο του θανάτου του ασφαλισμένου ή συνταξιούχου είναι ανίκανα για κάθε εργασία, εφόσον η ανικανότητά τους επήλθε πριν από τη συμπλήρωση του 18ου έτους της ηλικίας τους ή κατά τη διάρκεια της φοίτησης.

2. Δικαιούχοι της προηγούμενης παραγράφου που έχουν ή αποκτούν παράλληλα δικαίωμα συνταξιοδότησης από τον Ο.Γ.Α., λόγω γήρατος ή αναπηρίας, βάσει του ν. 4169/1961, του ν.δ/τος 4575/1966 ή του παρόντος νόμου, δικαιούνται να επιλέξουν τη μία από τις συντάξεις αυτές.

3. Το δικαίωμα σύνταξης των, κατά την παράγραφο 1 του παρόντος άρθρου, προσώπων καταργείται: α) με το θάνατό τους, β) με την τέλεση γάμου κατά το ημεδαπό ή αλλοδαπό δίκαιο, γ) με τη συμπλήρωση των ορίων ηλικίας ή παύση της ανικανότητας για εργασία προκειμένου περί παιδιών.

'Αρθρο 9

Υπολογισμός σύνταξης λόγω γήρατος ή αναπηρίας

1. Η μηνιαία σύνταξη λόγω γήρατος ή αναπηρίας συνίσταται σε ποσοστό 2% επί των κατά το άρθρο 4 του παρόντος νόμου ασφαλιστικών κατηγοριών στις οποίες έχουν υπαχθεί για κάθε έτος συντάξιμης υπηρεσίας, όπως αυτές έχουν διαμορφωθεί κατά το χρόνο υποβολής της αίτησης συνταξιοδότησης. Για τον υπολογισμό της σύνταξης χρόνος ασφάλισης μεγαλύτερος των έξι (6) μηνών θεωρείται πλήρες έτος. Το ποσό της σύνταξης προσαυξάνεται με επίδομα για τον ή τη μη συνταξιοδοτούμενη σύζυγο από οποιαδήποτε πηγή, περιλαμβανομένου και του Ο.Γ.Α. ή τον ή τη μη εργαζόμενη σύζυγο σε άλλη εργασία, πλην της υπαγομένης στην ασφάλιση του Ο.Γ.Α., που ισούται με ποσοστό 10% επί του ποσού της 1ης ασφαλιστικής κατηγορίας. Προσαυξάνεται επίσης με επίδομα τέκνων, που ισούται με ποσοστό επί του ποσού της 1ης ασφαλιστικής κατηγορίας, 8% για το πρώτο παιδί, 10% για το δεύτερο παιδί, 12% για το τρίτο και άνω παιδιά, εφόσον είναι άγαμα και ανήλικα και δεν εργάζονται ή είναι ανίκανα για κάθε βιοποριστική εργασία και δεν λαμβάνουν σύνταξη από οποιαδήποτε πηγή, περιλαμβανομένου και του Ο.Γ.Α. ή του Κλάδου. Η προσαύξηση αυτή παρατείνεται μέχρι του 24ου έτους της ηλικίας, εφόσον φοιτούν σε ανώτερες ή ανώτατες αναγνωρισμένες σχολές του εσωτερικού ή του εξωτερικού. Εφόσον ο έτερος των γονέων είναι συνταξιούχος του Ο.Γ.Α. ή του Κλάδου, η προσαύξηση χορηγείται κατ' επιλογή τους στον ένα των συζύγων.

2. Το ποσό της σύνταξης δεν μπορεί να είναι κατώτερο του ποσού που αντιστοιχεί σε δεκαπέντε (15) έτη ασφάλισης 

Σελίδα 3143 

στην πρώτη (1η) ασφαλιστική κατηγορία για τους συνταξιούχους αναπηρίας από κοινή νόσο ή εξωεργατικό ατύχημα και σε είκοσι (20) έτη ασφάλισης στην πρώτη (1η) ασφαλιστική κατηγορία για τους συνταξιούχους από εργατικό ατύχημα.

3. Ειδικά για τους δικαιούχους σύνταξης που έχουν πραγματοποιήσει χρόνο ασφάλισης τόσο στον Κλάδο, όσο και στον Κλάδο Πρόσθετης Ασφάλισης, το ποσό της σύνταξης για το χρόνο που διανύθηκε στην ασφάλιση του Κλάδου υπολογίζεται σύμφωνα με τα οριζόμενα στην παρ.1 του παρόντος άρθρου και για το χρόνο Ασφάλισης που διανύθηκε στον Κλάδο Πρόσθετης Aσφάλισης υπολογίζεται σύμφωνα με τα οριζόμενα στο άρθρο 7 του ν. 1745/1987. Το ποσό της καταβλητέας σύνταξης του Κλάδου αποτελείται από το άθροισμα των δύο αυτών ποσών.

4. Οι συνταξιούχοι του Κλάδου δικαιούνται δώρου Χριστουγέννων ίσου προς το ποσό μιας μηνιαίας σύνταξης και Πάσχα, καθώς και θερινού επιδόματος ίσων προς το ποσό μισής μηνιαίας σύνταξης.

5. Το ποσό της μηνιαίας σύνταξης στρογγυλοποιείται στην αμέσως επόμενη δεκάδα δραχμών.

6. Τα ποσά των συντάξεων του Κλάδου και των κατώτατων ορίων αναπροσαρμόζονται κάθε φορά, κατά το ποσοστό αναπροσαρμογής των συντάξεων των δημοσίων υπαλλήλων και από την ίδια με εκείνες ημερομηνία.

7. Οι παράγραφοι 1, 2 και 3 του άρθρου 42 του ν. 1140/1981 (ΦΕΚ 68 Α'), όπως έχουν τροποποιηθεί και ισχύουν, εφαρμόζονται αναλόγως στους ασφαλισμένους και συνταξιούχους του Κλάδου. Το ποσό της προσαύξησης της σύνταξης λόγω απολύτου αναπηρίας δεν μπορεί να είναι κατώτερο του ποσού που αντιστοιχεί σε είκοσι πέντε (25) έτη ασφάλισης στην 1η ασφαλιστική κατηγορία και καταβάλλεται μόνο αν ο συνταξιούχος δεν δικαιωθεί την προβλεπόμενη από το άρθρο 14 του π.δ/τος 334/1988 (ΦΕΚ 154/1988) προσαύξηση, ως συνταξιούχος αναπηρίας του Ο.Γ.Α..

8. Οι διατάξεις της νομοθεσίας του Ο.Γ.Α., που αφορούν την έναρξη και τη λήξη του δικαιώματος σύνταξης, καθώς και κάθε άλλο θέμα που δεν ρυθμίζεται διαφορετικά από τις διατάξεις του παρόντος νόμου και του προεδρικού διατάγματος, που προβλέπει το άρθρο 16, εφαρμόζονται ανάλογα και στον Κλάδο.

'Αρθρο 10

Υπολογισμός σύνταξης λόγω θανάτου

1. Το ποσό της σύνταξης των κατά το άρθρο 8 το παρόντος νόμου μελών οικογενείας υπολογίζεται επί του ποσού της σύνταξης που ελάμβανε ο θανών συνταξιούχος γήρατος ή αναπηρίας ή θα εδικαιούτο ο θανών ασφαλισμένος από τον Κλάδο και ορίζεται: α) για το χήρο ή τη χήρα σε ποσοστό 50%, β) για κάθε παιδί σε ποσοστό αυτής 25%. Αν πρόκειται για παιδί ορφανό και από τους δύο γονείς το ποσοστό αυτό διπλασιάζεται, εκτός αν δικαιούται σύνταξη και από τους δύο γονείς.

2. Το συνολικό ποσό της σύνταξης το οποίο δικαιούνται λόγω θανάτου ο ή η σύζυγος και τα τέκνα δεν μπορεί να είναι ανώτερο του 100% της σύνταξης του θανόντος. Σε περίπτωση που το άθροισμα των ποσοστών υπερβαίνει το 100%, οι συντάξεις των μελών οικογενείας μειώνονται αναλόγως.

'Αρθρο 11

Καταβολή καθυστερούμενων εισφορών πρόσθετης ασφάλισης

1. Πρόσωπα υπαγόμενα στην ασφάλιση του Κλάδου Κύριας Ασφάλισης Αγροτών, τα οποία είχαν τις προϋποθέσεις εγγραφής στους πίνακες υποχρέων ασφαλιστικής εισφοράς της πρόσθετης ασφάλισης του ν. 1745/1987, αλλά παρέλειψαν να προβούν στις σχετικές ενέργειες, μπορούν με αίτησή τους, που θα υποβληθεί μέχρι την 31.12.1999, να ζητήσουν να καταβάλουν εισφορές για όλον το μέχρι την 31.12.1997 χρόνο, κατά τον οποίο ήταν υπακτέοι στην πρόσθετη ασφάλιση αγροτών.

2. Οι καθυστερούμενες εισφορές πρόσθετης ασφάλισης αγροτών των προσώπων της προηγούμενης παραγράφου καταβάλλονται από τους υπόχρεους είτε εφάπαξ με έκπτωση 10%, εντός τριμήνου από την ειδοποίηση της σχετικής οφειλής είτε σε δόσεις. Η διαδικασία, ο χρόνος και ο τρόπος καταβολής τους καθορίζονται με το προβλεπόμενο από το άρθρο 16 του παρόντος νόμου προεδρικό διάταγμα. Οι εισφορές υπολογίζονται με βάση το ποσό του ημερομισθίου του ανειδίκευτου εργάτη του χρόνου καταβολής τους.

3. Οι διατάξεις των παραγράφων 1 και 2 εφαρμόζονται ανάλογα για τους ασφαλισμένους του Κλάδου Κύριας Ασφάλισης Αγροτών, οι οποίοι είχαν εγγραφεί στους πίνακες υποχρέων ασφαλιστικής εισφοράς πρόσθετης ασφάλισης αλλά έχουν καθυστερήσει την καταβολή των οικείων εισφορών.

'Αρθρο 12

Καταβολή σύνταξης Ο.Γ.Α.

1. Οι καθιστάμενοι συνταξιούχοι του Κλάδου μέχρι του έτους 2002, περιλαμβανομένου, δικαιούνται παραλλήλως και πλήρη την προβλεπόμενη από το ν. 4169/1961 και το ν.δ. 4575/1966 (ΦΕΚ 227 Α'), όπως τροποποιήθηκαν και συμπληρώθηκαν, συνταξιοδοτική παροχή, εφόσον πληρούν τις σχετικές προϋποθέσεις.

2. Για τους ασφαλισμένους, που αρχίζουν να συνταξιοδοτούνται από τον Κλάδο από το έτος 2003 μέχρι το έτος 2026, το ποσό της παραπάνω σύνταξης του Ο.Γ.Α., όπως αυτό διαμορφώνεται κάθε φορά, μειώνεται, ανάλογα με το έτος έναρξης της συνταξιοδότησης, σύμφωνα με τον επόμενο πίνακα:

'Ετος έναρξης Ποσοστό μείωσης σύνταξης

συνταξιοδότησης ν.4169/1961

και ν.δ/τος 4575/1966

2003 4%

2004 8%

2005 12%

2006 16%

2007 20%

2008 24%

2009 28%

2010 32%

2011 36%

2012 40%

2013 44%

2014 48%

2015 52%

2016 56%

2017 60%

2018 64%

2019 68%

2020 72%

2021 76%

2022 80%

2023 84%

2024 88%

2025 92%

2026 96%

3. Οι ασφαλισμένοι των οποίων η συνταξιοδότηση από τον Κλάδο θα αρχίσει από 1.1.2027 και εφεξής δεν δικαιούνται σύνταξη από τον Ο.Γ.Α. κατά τις διατάξεις του ν. 4169/1961.

Ασφαλισμένοι του Ο.Γ.Α., οι οποίοι συμπληρώνουν το 65ο έτος της ηλικίας τους μετά την 31.12.2002 ή καθίστανται ανάπηροι μετά την ημερομηνία αυτή, δεν δικαιούνται τη συνταξιοδοτική παροχή που προβλέπεται από το ν. 4169/1961 και το ν.δ. 4575/1966 με την επιφύλαξη των καθοριζομένων από την παράγραφο 2 του παρόντος άρθρου. 
Σελίδα 3144 

 

5. Τα ποσά των συντάξεων του Ο.Γ.Α. (ν. 4169/1961), όπως αυτά διαμορφώθηκαν σύμφωνα με τη διάταξη της παρ.1 του άρθρου 13 του ν. 2335/1995 (ΦΕΚ 185 Α'), αυξάνονται από 1.1.1997 κατά το ποσοστό μεταβολής του δείκτη τιμών καταναλωτή της περιόδου 1.9.1995 μέχρι 31.12.1996.

6. Τα ποσά των συντάξεων του Ο.Γ.Α. (ν. 4169/1961), καθώς και τα ποσά των συντάξεων του Κλάδου Πρόσθετης Ασφάλισης (ν.1745/1987) αναπροσαρμόζονται από 1ης Ιανουαρίου 1997 και εφεξής κατά το ποσοστό μεταβολής του δείκτη τιμών καταναλωτή του έτους που αφορά την αναπροσαρμογή, όπως αυτό καθορίζεται κάθε φορά με απόφαση του Υπουργού Εθνικής Οικονομίας.

Με απόφαση του Υπουργού Εθνικής Οικονομίας καθορίζεται και το καταβλητέο από 1ης Ιανουαρίου του επόμενου της αυξήσεως ημερολογιακού έτους διορθωτικό ποσό που τυχόν προκύπτει, λόγω διαφοράς μεταξύ του καθορισθέντος και του πραγματικού ποσοστού αυξήσεως του παραπάνω δείκτη.

7. Στους δικαιούχους της σύνταξης του ειδικού λογαριασμού ανασφάλιστων υπερηλίκων του ν. 1296/ 1982 (ΦΕΚ 128 Α') και του ν. 2079/1992, άρθρο 23 (ΦΕΚ 142 Α'), που συμπληρώνουν μετά την 31.12.2002 τις προϋποθέσεις του νόμου αυτού, όπως αυτές έχουν τροποποιηθεί και ισχύουν, χορηγείται το ποσό σύνταξης το οποίο καταβάλλεται κάθε φορά στους καταστάντες μέχρι του έτους 2002 συνταξιούχους του Ο.Γ.Α. (ν.4169/ 1961).

'Αρθρο 13

Διαδοχική ασφάλιση

1. Οι περί διαδοχικής ασφάλισης διατάξεις, όπως κάθε φορά ισχύουν, έχουν εφαρμογή μεταξύ του καταργούμενου κλάδου πρόσθετης ασφάλισης και των άλλων φορέων επικουρικής ασφάλισης, εφόσον ο χρόνος ασφάλισης που διανύθηκε στον κλάδο αυτόν δεν θεωρήθηκε ως χρόνος διαδραμών στον Κλάδο Κύριας Ασφάλισης Αγροτών, σύμφωνα με τις διατάξεις της παρ. 2 του άρθρου 5 του παρόντος νόμου.

2. Επίσης, οι περί διαδοχικής ασφάλισης διατάξεις, όπως κάθε φορά ισχύουν, έχουν εφαρμογή μεταξύ του Κλάδου Κύριας Ασφάλισης Αγροτών και των άλλων φορέων κύριας ασφάλισης.

Στην περίπτωση αυτή περιλαμβάνεται και ο διανυθείς χρόνος στον καταργούμενο κλάδο πρόσθετης ασφάλισης, εφόσον θεωρήθηκε ως διαδραμών στον Κλάδο Κύριας Ασφάλισης, σύμφωνα με τις διατάξεις της παρ. 2 του άρθρου 5 του παρόντος νόμου.

3. Στην περίπτωση που οι κλάδοι των παραγράφων 1 και 2 είναι συμμετέχοντες, τόσο ο απονέμων οργανισμός, όσο και οι λοιποί συμμετέχοντες οργανισμοί υπολογίζουν το ποσό της σύνταξης σύμφωνα με τη νομοθεσία τους βάσει του συνολικού χρόνου ασφάλισης και προσδιορίζουν το τμήμα που τους βαρύνει ανάλογα με το χρόνο που πραγματοποιήθηκε στην ασφάλισή τους.

Το άθροισμα των τμημάτων της σύνταξης αποτελεί το συνολικό ποσό αυτής που καταβάλλεται στο δικαιούχο από τον απονέμοντα οργανισμό, χωρίς να λαμβάνονται υπόψη οι περί κατωτάτων ορίων διατάξεις.

4. Η απόδοση των οφειλόμενων ποσών στον απονέμοντα φορέα γίνεται σύμφωνα με τις διατάξεις των παρ. 4, 5 και 6 του άρθρου 10 του ν. 1405/1983 (ΦΕΚ 180 Α').

'Αρθρο 14

Παροχές ασθένειας ασφαλισμένων

και συνταξιούχων

1. Στους ασφαλισμένους και συνταξιούχους του Ο.Γ.Α., καθώς και στα μέλη της οικογένειας τους χορηγούνται παροχές ασθένειας σε είδος.

Πόροι για την κάλυψη των σχετικών δαπανών είναι η εισφορά ασφαλισμένου και συνταξιούχου, που προβλέπεται από τις παραγράφους 2 και 3 του παρόντος άρθρου, καθώς και η κρατική επιχορήγηση.

Με κανονισμό, που εκδίδεται κάθε φορά με απόφαση των Υπουργών Οικονομικών, Εργασίας και Κοινωνικών Ασφαλίσεων και Υγείας και Πρόνοιας, ύστερα από γνώμη του Διοικητικού Συμβουλίου του Ο.Γ.Α., ορίζονται το είδος, η έκταση, ο χρόνος έναρξης, οι προϋποθέσεις και ο τρόπος χορήγησης των παραπάνω παροχών, καθώς και κάθε άλλη λεπτομέρεια.

Με κοινή απόφαση των Υπουργών Οικονομικών, Εργασίας και Κοινωνικών Ασφαλίσεων και Υγείας και Πρόνοιας παρέχεται η δυνατότητα στους ασφαλισμένους και συνταξιούχους του Ο.Γ.Α. να εξυπηρετούνται και από τις υπηρεσίες περίθαλψης του Ι.Κ.Α.. Με την ίδια απόφαση καθορίζεται και το ύψος της δαπάνης που υποχρεούται να αποδίδει ο Ο.Γ.Α. στο Ι.Κ.Α..

2. Τα υπαγόμενα στην ασφάλιση του Κλάδου πρόσωπα υποχρεούνται να καταβάλλουν μηνιαία εισφορά ασθενείας ποσοστού 1,5% επί του ποσού των ασφαλιστικών κλάσεων, στις οποίες κατατάσσονται κάθε φορά σύμφωνα με το άρθρο 4 του νόμου αυτού. Από την υποχρέωση καταβολής της εισφοράς αυτής εξαιρούνται οι μοναχοί και οι μοναχές, το δε ποσό της δαπάνης βαρύνει τον Κρατικό Προϋπολογισμό. Η εισφορά αυτή, που ισχύει από 1.1.1998, συνεισπράττεται υποχρεωτικά με την εισφορά του Κλάδου Κύριας Σύνταξης.

Με κοινή απόφαση των Υπουργών Οικονομικών και Εργασίας και Κοινωνικών Ασφαλίσεων η εισφορά αυτή μπορεί να αυξηθεί.

3. Οι συντάξεις του Ο.Γ.Α. του ν. 4169/1961, οι συντάξεις του ειδικού λογαριασμού συνταξιοδότησης ανασφάλιστων υπερηλίκων του ν. 1296/1982 (ΦΕΚ 128 Α'), οι συντάξεις πρόσθετης ασφάλισης του ν. 1745/ 1987, οι συντάξεις του ν.δ/τος 4575/1966 και οι κατά τον παρόντα νόμο συντάξεις υπόκεινται σε παρακράτηση 4% μηνιαίως επί του συνολικού ποσού τους από 1.1.1998. Από την ίδια ημερομηνία χορηγείται αύξηση 4% επί του ποσού των συντάξεων του Ο.Γ.Α. (ν. 4169/1961)

4. Οι εισφορές των προηγούμενων παραγράφων αποτελούν έσοδο του προβλεπόμενου από τις διατάξεις του άρθρου 17 του ν. 4169/1961 Λογαριασμού Κλάδου Ασθένειας.

5. Προϋπόθεση για τη χορήγηση ή την ανανέωση του βιβλιαρίου υγείας του Ο.Γ.Α. αποτελεί η απογραφή στον Κλάδο και η καταβολή τυχόν ληξιπρόθεσμων εισφορών σύνταξης και ασθένειας. Τα βιβλιάρια υγείας που έχουν εκδοθεί μέχρι την έναρξη λειτουργίας του Κλάδου εξακολουθούν να ισχύουν μέχρι 31.12.1998.

6. Επί προβαλλομένης οικονομικής αδυναμίας για την καταβολή των παραπάνω εισφορών, αποφαίνεται για την ανανέωση ή μη του βιβλιαρίου υγείας τριμελής Επιτροπή, αποτελούμενη από εκπροσώπους του Ο.Γ.Α., της αρμόδιας Δ.Ο.Υ. και της Τοπικής Αυτοδιοίκησης. Η Επιτροπή, η οποία συγκροτείται στην έδρα κάθε νομού, με απόφαση του Γενικού Γραμματέα της περιφέρειας, με διετή θητεία, κρίνει ύστερα από αίτηση του ενδιαφερομένου και δήλωση του ν. 1599/1986 περί της περιουσιακής κατάστασης και των εισοδημάτων του, βάσει όλων των διαθέσιμων στοιχείων, περιλαμβανομένων και αυτών που τηρούνται στην αρμόδια Δ.Ο.Υ.. Η απόφαση της Επιτροπής ισχύει για το έτος έκδοσής της, εντός του οποίου δεν είναι δυνατή η υποβολή νέας αίτησης. Με απόφαση του Υπουργού Εργασίας και Κοινωνικών Ασφαλίσεων καθορίζεται ο τρόπος λειτουργίας, η γραμματειακή εξυπηρέτηση, η αμοιβή των μελών και των γραμματέων και κάθε λεπτομέρεια αναγκαία για τη λειτουργία των Επιτροπών.

'Αρθρο 15

Βεβαιώσεις εξόφλησης ασφαλιστικών εισφορών

1. Πρόσωπα υπαγόμενα στην ασφάλιση του Κλάδου υποχρεούνται να προσκομίζουν βεβαίωση του Ο.Γ.Α. περί εξοφλήσεως των ληξιπρόθεσμων οφειλών τους από ασφαλιστικές εισφορές προς τον Κλάδο, προκειμένου να τύχουν δανειοδοτήσεως από τραπεζικά ιδρύματα ή επιχορηγήσεως ή επιδοτήσεως από το Ελληνικό Δημόσιο ή την Ευρωπαϊκή 'Ενωση, σχετικά με την επαγγελματική τους δραστηριότητα για την οποία ασφαλίζονται στον Κλάδο.

2. Για την απόκτηση άδειας κυκλοφορίας αγροτικού αυτοκινήτου ιδιωτικής χρήσεως ή οποιασδήποτε χρήσεως αγροτικού μηχανήματος απαιτείται προσκόμιση βεβαίωσης εξόφλησης των ληξιπρόθεσμων οφειλών από ασφαλιστικές εισφορές προς τον Κλάδο.

Σελίδα 3145 

 

3. Οι παραπάνω βεβαιώσεις ισχύουν μέχρι του τέλους του ημερολογιακού έτους κατά το οποίο εκδόθηκαν.

4. Στις περιπτώσεις δανειοδότησης, επιχορήγησης ή επιδότησης της παρ. 1 είναι δυνατή η μη προσκόμιση βεβαίωσης εξοφλήσεως των οφειλών του Κλάδου, εφόσον από τα αντίστοιχα ποσά παρακρατείται το σύνολο των οφειλών αυτών και αποδίδεται στον Ο.Γ.Α..

'Αρθρο 16

Εξουσιοδοτήσεις

1. Με προεδρικό διάταγμα, που εκδίδεται με πρόταση του Υπουργού Εργασίας και Κοινωνικών Ασφαλίσεων, ύστερα από γνώμη του Διοικητικού Συμβουλίου του Ο.Γ.Α., εγκρίνεται ή τροποποιείται το κατασταστικό του Κλάδου, με το οποίο καθορίζονται:

α. Ο τρόπος βεβαίωσης και είσπραξης των εισφορών και γενικότερα των πόρων, που προβλέπονται από το άρθρο 3, η διαδικασία τήρησης και ενημέρωσης των ατομικών μερίδων των ασφαλισμένων, τα αρμόδια για είσπραξη των εισφορών όργανα, εκτός από τα αναφερόμενα στην παρ. 5 του άρθρου 4, καθώς και η αμοιβή τους.

β. Ο χρόνος καταβολής εισφορών και οι συνέπειες από τη μη καταβολή ή μη εμπρόθεσμη καταβολή των εισφορών.

γ. Τα αρμόδια για την απονομή των συντάξεων όργανα και η διαδικασία απονομής των συντάξεων.

δ. Ο τρόπος διαχείρισης των πόρων και της αξιοποίησης των κεφαλαίων του Κλάδου.

ε. Κάθε λεπτομέρεια αναγκαία για τη λειτουργία και εκπλήρωση του σκοπού του Κλάδου.

2. Με προεδρικά διατάγματα, που εκδίδονται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εργασίας και Κοινωνικών Ασφαλίσεων, ύστερα από γνώμη του Δ.Σ. του Οργανισμού Γεωργικών Ασφαλίσεων (Ο.Γ.Α.), καταρτίζεται, συμπληρώνεται και τροποποιείται ο Κανονισμός διαρθρώσεως των υπηρεσιών του Ο.Γ.Α..

'Αρθρο 17

Το άρθρο 7 του ν. 2336/1995 (ΦΕΚ 189 Α') αντικαθίσταται ως εξής:

"'Αρθρο 7

Χρηματοδότηση της εθνικής συμμετοχής ενεργειών

του Ευρωπαϊκού Κοινωνικού Ταμείου -

Συγχρηματοδότηση προγραμμάτων

1. Από τις εγγεγραμμένες πιστώσεις στους ετήσιους προϋπολογισμούς των Γενικών Γραμματειών Νέας Γενιάς, Λαϊκής Επιμόρφωσης, Απόδημου Ελληνισμού, Ισότητας των Φύλων και Αθλητισμού, καθώς και των Υπουργείων Υγείας και Πρόνοιας και Πολιτισμού δύνανται να χρηματοδοτούνται, κατά το μέρος της εθνικής συμμετοχής με μορφή επιχορηγήσεων ή χρηματοδοτήσεων, οι φορείς υλοποίησης με νομική μορφή του Αστικού Κώδικα μη κερδοσκοπικού χαρακτήρα, καθώς και τα νοσοκομεία, που συγχρηματοδοτούνται από το Ευρωπαϊκό Κοινωνικό Ταμείο (Ε.Κ.Τ.) ή από άλλα διαρθρωτικά ταμεία της Ευρωπαϊκής 'Ενωσης, στα πλαίσια των επιχειρησιακών προγραμμάτων για τους ανθρώπινους πόρους εθνικού και περιφερειακού σκέλους του 2ου Κοινοτικού Πλαισίου Στήριξης (Κ.Π.Σ.), των Κοινοτικών Πρωτοβουλιών και των Καινοτομικών Προγραμμάτων του άρθρου 6 του Κανονισμού Ε.Κ.Τ. αριθμ. 2084/93.

Προϋπόθεση για τη χρηματοδότηση της εθνικής συμμετοχής είναι η έγκριση των αντίστοιχων ενεργειών από τις αρμόδιες αρχές διαχείρισης.

Οι διατάξεις που ρυθμίζουν θέματα αρμοδιοτήτων των Γενικών Γραμματειών που αναφέρονται σ' αυτή την παράγραφο δεν θίγονται.

2. Για προγράμματα που συγχρηματοδοτούνται από το Ε.Κ.Τ. ή από άλλα διαρθρωτικά ταμεία της Ευρωπαϊκής 'Ενωσης και υλοποιούνται στα πλαίσια των επιχειρησιακών προγραμμάτων και των κοινοτικών πρωτοβουλιών, από το Δημόσιο, τα Ν.Π.Δ.Δ., τις Δ.Ε.Κ.Ο., τις τράπεζες και τις ασφαλιστικές εταιρείες του ευρύτερου δημόσιου τομέα, τα Ν.Π.Ι.Δ. που εποπτεύονται ή χρηματοδοτούνται ή επιχορηγούνται από το Υπουργείο Υγείας και Πρόνοιας, τα Α.Ε.Ι. και Τ.Ε.Ι., τις νομαρχιακές αυτοδιοικήσεις και τους δήμους ή τις κοινότητες, εφόσον δεν έχουν συστήσει εταιρείες οποιασδήποτε νομικής μορφής, το μέρος της εθνικής συμμετοχής καλύπτεται από τις εγγεγραμμένες πιστώσεις του ετήσιου προϋπολογισμού του φορέα υλοποίησης.

3. Φορείς υλοποίησης ενεργειών των επιχειρησιακών προγραμμάτων του τομέα ανθρώπινοι πόροι του Β' Κ.Π.Σ., των κοινοτικών πρωτοβουλιών, των καινοτομικών προγραμμάτων του άρθρου 6 του Κανονισμού Ε.Κ.Τ. αριθμ. 2084/93, που έχουν συσταθεί με οποιαδήποτε νομική μορφή του Αστικού Κώδικα ή του Εμπορικού Νόμου από τις νομαρχιακές αυτοδιοικήσεις, τους δήμους ή τις κοινότητες, τα επιμελητήρια ή τις πλέον αντιπροσωπευτικές οργανώσεις εργαζομένων ή εργοδοτών, που υπογράφουν την Εθνική Γενική Συλλογική Σύμβαση Εργασίας, καθώς και ιδιωτικοί φορείς και επιχειρήσεις ή τα Κ.Ε.Κ., οποιασδήποτε νομικής μορφής κερδοσκοπικού ή μη χαρακτήρα, δύνανται να χρηματοδοτούνται ή επιχορηγούνται κατά το μέρος της εθνικής συμμετοχής από το Υπουργείο Εργασίας και Κοινωνικών Ασφαλίσεων ή τις Γενικές Γραμματείες των Περιφερειών.

Προϋπόθεση για την παροχή της εθνικής συμμετοχής είναι η έγκριση για την υλοποίηση προγραμμάτων από την αρμόδια εθνική αρχή διαχείρισης.

4. Ειδικά για τις νομαρχιακές αυτοδιοικήσεις, τις δημοτικές ή κοινοτικές επιχειρήσεις, τους φορείς, οι οποίοι τελικά δεν συγχρηματοδοτήθηκαν από τις Γενικές Γραμματείες Λαϊκής Επιμόρφωσης, Ισότητας των Φύλων, Νέας Γενιάς, Απόδημου Ελληνισμού και Αθλητισμού, καθώς και για τους άλλους δημόσιους φορείς πλην των Δ.Ε.Κ.Ο., Α.Ε.Ι., Τ.Ε.Ι. και των Ν.Π.Ι.Δ. που χρηματοδοτούνται από το Υπουργείο Υγείας και Πρόνοιας, εφόσον υλοποίησαν προγράμματα ενεργειών του 1995, ανεξάρτητα από το χρόνο υλοποίησής τους, το μέρος της εθνικής συμμετοχής καλύπτεται από το Υπουργείο Εργασίας και Κοινωνικών Ασφαλίσεων.

5. Οι προϋποθέσεις και ο τρόπος χορήγησης της εθνικής συμμετοχής καθορίζεται από το Υπουργείο Εργασίας και Κοινωνικών Ασφαλίσεων, Υγείας και Πρόνοιας και για τις Γενικές Γραμματείες από τα Υπουργεία που τις εποπτεύουν.

6. Τα ποσά της εθνικής συμμετοχής που καταβάλλονται από το Υπουργείο Εργασίας και Κοινωνικών Ασφαλίσεων ή από τις Γενικές Γραμματείες των Περιφερειών, αντίστοιχα, σύμφωνα με τις διατάξεις του άρθρου αυτού, αποδίδονται με τη μορφή επιχορηγήσεων ή χρηματοδοτήσεων από το Πρόγραμμα Δημοσίων Επενδύσεων (Π.Δ.Ε.) με δημιουργία συγκεκριμένων Σ.Α.Ε. (Συλλογική Απόφαση 'Εργου), τόσο για το Υπουργείο Εργασίας και Κοινωνικών Ασφαλίσεων όσο και για τις Γενικές Γραμματείες των Περιφερειών, αφού ολοκληρωθεί η διοικητική τους οργάνωση.

7. Οι προϋποθέσεις εγκρίσεως των Προγραμμάτων των παραγράφων 2 και 3 του παρόντος άρθρου, καθώς και η διαχείριση, η παρακολούθηση, ο έλεγχος και η αξιολόγησή τους καθορίζονται με αποφάσεις του Υπουργού Εργασίας και Κοινωνικών Ασφαλίσεων."

'Αρθρο 18

Η παράγραφος 4 του άρθρου 2 του ν. 2335/1995 (ΦΕΚ 185 Α') αντικαθίσταται από τότε που ίσχυσε ως εξής:

"4. Στην ασφάλιση του Ι.Κ.Α. και για τον κλάδο παροχών ασθένειας σε είδος υπάγονται οι άνεργοι που δεν είναι ασφαλισμένοι σε οποιονδήποτε άλλο δημόσιο ασφαλιστικό οργανισμό και παρακολουθούν τα επιδοτούμενα από το Ευρωπαϊκό Κοινωνικό Ταμείο Προγράμματα Επαγγελματικής Κατάρτισης στα πλαίσια του 2ου Κοινοτικού Πλαισίου Στήριξης και για όλη τη διάρκεια των προγραμμάτων αυτών.

Οι ασφαλιστικές εισφορές ασφαλισμένου και εργοδότη για 

Σελίδα 3146 

την ανωτέρω ασφάλιση υπολογίζονται με βάση το ποσό του εκπαιδευτικού επιδόματος που καταβάλλεται για τις ώρες του προγράμματος, βαρύνουν το φορέα υλοποίησης του προγράμματος και αποδίδονται στο Ι.Κ.Α. μέχρι το τέλος του επόμενου μήνα από αυτόν που καταβλήθηκε το εκπαιδευτικό επίδομα.

Θέση εργοδότη έναντι του Ι.Κ.Α., με όλες τις απορρέουσες από τη νομοθεσία του Ιδρύματος υποχρεώσεις, έχει ο φορέας υλοποίησης του προγράμματος.

Οι παροχές του κλάδου ασθένειας σε είδος του Ι.Κ.Α. αφορούν ατομικά τον ασφαλισμένο και χορηγούνται από την πρώτη ημέρα παρακολούθησης του προγράμματος και μέχρι το πέρας αυτού.

Η ασφάλιση αυτή δεν αναιρεί ούτε αναστέλλει την καταβολή των επιδομάτων που χορηγούνται από το Υπουργείο Υγείας και Πρόνοιας στα άτομα με ειδικές ανάγκες, κατά τη διάρκεια της κατάρτισής τους στα επιδοτούμενα από το Ευρωπαϊκό Κοινωνικό Ταμείο προγράμματα.

Εξαιρούνται από τις παραπάνω διατάξεις όλοι όσοι παρακολούθησαν προγράμματα επαγγελματικής κατάρτισης που εγκρίθηκαν μέχρι τη δημοσίευση της παρούσας και ασφαλίστηκαν σε ιδιωτικό ασφαλιστικό φορέα, σύμφωνα με την παρ. 2.2.3 του άρθρου 7 της απόφασης 115373/11.11.94 (ΦΕΚ 854 Β') του Υπουργού Εργασίας."

'Αρθρο 19

Ειδική επιδότηση ανεργίας ΠΕΙΡΑΪΚΗΣ- ΠΑΤΡΑΪΚΗΣ

1. Ασφαλισμένοι που απολύθηκαν από το έτος 1992 μέχρι σήμερα, χωρίς υπαιτιότητά τους, από την επιχείρηση ΠΕΙΡΑΪΚΗ-ΠΑΤΡΑΪΚΗ, Βιομηχανία Βάμβακος Α.Ε., που λειτουργούσε στην Πάτρα, Χαλκίδα και Αθήνα και τελούσε υπό εκκαθάριση, σύμφωνα με το ν. 1892/1990, όπως συμπληρώθηκε με το ν. 2001/1991, δικαιούνται να επιδοτηθούν εκτάκτως λόγω ανεργίας, εφόσον συμπληρώνουν σωρευτικά τις παρακάτω προϋποθέσεις:

α) 'Εχουν την ιδιότητα του ανέργου, όπως αποδεικνύεται από σχετικό δελτίο ανεργίας του Ο.Α.Ε.Δ., που ισχύει κατά την ημερομηνία υποβολής της αίτησης για ένταξη στην ειδική επιδότηση ανεργίας ή καταστούν άνεργοι εντός του έτους 1997, λόγω απόλυσης από την παραπάνω επιχείρηση, στην οποία είχαν προσληφθεί για τις ανάγκες της ειδικής εκκαθάρισης.

β) Οι άνδρες έχουν συμπληρώσει το 54ο έτος της ηλικίας τους και οι γυναίκες το 49ο έτος της ηλικίας τους.

γ) 'Εχουν πραγματοποιήσει τουλάχιστον 4.200 ημέρες ασφάλισης.

2. Οι ασφαλισμένοι που πληρούν τις παραπάνω προϋποθέσεις δικαιούνται ειδικής επιδότησης ανεργίας μέχρι τη συνταξιοδότησή τους και για χρονικό διάστημα όχι μεγαλύτερο των τριάντα έξι (36) μηνών, εφόσον υποβάλουν σχετική αίτηση στην αρμόδια υπηρεσία του Ο.Α.Ε.Δ., εντός τριμήνου από την έναρξη ισχύος του παρόντος νόμου.

3. Το ημερήσιο επίδομα είναι αυξημένο κατά 50% σε σχέση με το βασικό ημερήσιο επίδομα του κοινού ανέργου. Κατά το διάστημα της ειδικής επιδότησης συνεχίζεται η ασφάλιση στους οικείους ασφαλιστικούς οργανισμούς, κύριας και επικουρικής ασφάλισης, για όλους τους κλάδους, στους οποίους ασφαλίζονταν οι εργαζόμενοι μέχρι την απόλυσή τους, για τριακόσιες (300) ημέρες εργασίας κατ' έτος ειδικής επιδότησης.

4. Μετά τη λήξη της έκτακτης επιδότησης ανεργίας και εφόσον εξακολουθούν να είναι άνεργοι συνεχίζουν να ασφαλίζονται και για χρονικό διάστημα μέχρι τη συμπλήρωση των προϋποθέσεων συνταξιοδότησης, το οποίο δεν μπορεί να υπερβεί τα δύο (2) έτη, στους οικείους ασφαλιστικούς οργανισμούς κύριας και επικουρικής ασφάλισης, για όλους τους κλάδους, στους οποίους ασφαλίζονταν και εργαζόμενοι μέχρι την απόλυσή τους, για τριακόσιες (300) ημέρες εργασίας για κάθε έτος.

5. Το σύνολο των ασφαλιστικών εισφορών των παραγράφων 3 και 4 βαρύνει τον Ο.Α.Ε.Δ., υπολογιζομένων επί του εκάστοτε ισχύοντος ημερομισθίου της Εθνικής Γενικής Συλλογικής Σύμβασης Εργασίας, όπως αυτό προσαυξάνεται λόγω οικογενειακών βαρών και χρόνου προϋπηρεσίας του επιδοτουμένου. Κατά τα λοιπά ισχύουν οι διατάξεις περί επιδότησης των κοινών ανέργων από τον Ο.Α.Ε.Δ..

6. Τα ποσά που απαιτούνται για την ειδική επιδότηση ανεργίας του παρόντος άρθρου βαρύνουν κατά το ήμισυ τον Ο.Α.Ε.Δ. και κατά το ήμισυ τον προϋπολογισμό του προγράμματος δημοσίων επενδύσεων.

'Αρθρο 20

1. Καθιερώνεται κατάλογος συνταγογραφομένων ιδιοσκευασμάτων για το Δημόσιο και όλους τους φορείς και κλάδους ασφάλισης ασθενείας, ανεξάρτητα από την ονομασία και τη νομική τους μορφή.

Ο ανωτέρω κατάλογος εγκρίνεται και αναθεωρείται κατ' έτος με κοινή απόφαση των Υπουργών Εργασίας και Κοινωνικών Ασφαλίσεων, Υγείας και Πρόνοιας και Εμπορικής Ναυτιλίας, ύστερα από εισήγηση Ειδικής Επιτροπής που συστήνεται με απόφαση των ίδιων Υπουργών στον Ε.Ο.Φ..

2. Η Ειδική Επιτροπή είναι επταμελής και συγκροτείται από δύο καθηγητές ή αναπληρωτές των σχολών επιστημών υγείας των Α.Ε.Ι., ένα γιατρό με βαθμό διευθυντή, του Ε.Σ.Υ. και ένα φαρμακοποιό, με προϋπηρεσία άνω των πέντε ετών στο Ε.Σ.Υ. και από ένα γιατρό ή φαρμακοποιό του Ε.Ο.Φ., του Ι.Κ.Α., του Ο.Γ.Α., που ορίζονται από τις διοικήσεις τους. Για καθένα από τα μέλη ορίζεται αντίστοιχα και αναπληρωτής. Πρόεδρος ορίζεται ένας εκ των δύο καθηγητών.

'Εργο της Ειδικής Επιτροπής είναι η κατάρτιση καταλόγου συνταγογραφομένων φαρμάκων για όλους τους ασφαλιστικούς φορείς και το Δημόσιο, με αντικειμενικά κριτήρια, όπως η αποδεδειγμένη θεραπευτική αποτελεσματικότητά τους, η ανεκτικότητα και ασφάλεια, το μέσο κόστος ημερήσιας θεραπείας, η χορήγησή τους από τις κοινωνικές ασφαλίσεις άλλων χωρών και κάθε άλλο κριτήριο κατά τη γνώμη της Επιτροπής.

3. Με απόφαση των Υπουργών Εργασίας και Κοινωνικών Ασφαλίσεων και Υγείας και Πρόνοιας συνιστάται στο Υπουργείο Υγείας και Πρόνοιας Επιτροπή Ενστάσεων, αποτελούμενη από τον πρόεδρο του Κ.Ε.Σ.Υ. με αναπληρωτή τον αντιπρόεδρο, τον πρόεδρο του Ε.Ο.Φ. με αναπληρωτή τον αντιπρόεδρο, το γενικό διευθυντή κοινωνικών ασφαλίσεων της Γενικής Γραμματείας Κοινωνικών Ασφαλίσεων με αναπληρωτή το διευθυντή ασφάλισης ασθενείας και μητρότητας, το γενικό διευθυντή Υγείας του Υπουργείου Υγείας και Πρόνοιας με αναπληρωτή το διευθυντή της διεύθυνσης φαρμάκων και φαρμακείων του ίδιου Υπουργείου, τον πρόεδρο του Πανελλήνιου Φαρμακευτικού Συλλόγου, με αναπληρωτή που ορίζεται από τη διοίκηση του Συλλόγου, τον πρόεδρο του Πανελλήνιου Ιατρικού Συλλόγου, με αναπληρωτή που ορίζεται από το Διοικητικό Συμβούλιο και έναν καθηγητή φαρμακευτικού τμήματος των σχολών επιστημών υγείας, με τον αναπληρωτή του, που ορίζεται από τον Υπουργό Υγείας και Πρόνοιας.

Πρόεδρος της Επιτροπής ορίζεται ο Πρόεδρος του Κ.Ε.Σ.Υ..

'Εργο της Επιτροπής είναι η εξέταση των ενστάσεων των ενδιαφερόμενων παρασκευαστών ή αντιπροσώπων, των οποίων ιδιοσκευάσματα δεν έχουν συμπεριληφθεί στον κατάλογο. Οι αποφάσεις της έχουν δεσμευτικό χαρακτήρα για την ειδική επιτροπή.

4. Σε όλα τα μέλη και στους γραμματείς των Επιτροπών των παρ. 2 και 3 καταβάλλεται αποζημίωση κατά συνεδρίαση, η οποία δεν υπόκειται στους περιορισμούς των άρθρων 3 του ν.1256/1982 και 18 του ν.1505/1984, βαρύνει το Λογαριασμό Βελτίωσης Κοινωνικής Ασφάλισης (Λ.Β.Κ.Α.) και τον προϋπολογισμό του Ε.Ο.Φ.. Το ύψος της αποζημίωσης και η αναλογία της δαπάνης που θα βαρύνει το Λ.Β.Κ.Α. και τον Ε.Ο.Φ. θα καθορισθεί με κοινή απόφαση των Υπουργών Οικονομικών, Εργασίας και Κοινωνικών Ασφαλίσεων και Υγείας και Πρόνοιας.

Οι όροι λειτουργίας των Επιτροπών, η διαδικασία εγκρίσεως ή απορρίψεως των ιδιοσκευασμάτων, η γραμματειακή εξυπηρέτησή τους και κάθε άλλη λεπτομέρεια θα οριστεί 
Σελίδα 3147 

με κοινή απόφαση των Υπουργών Εργασίας και Κοινωνικών Ασφαλίσεων, Υγείας και Πρόνοιας και Εμπορικής Ναυτιλίας.

6. Κατά την πρώτη εφαρμογή του καταλόγου συνταγογραφομένων ιδιοσκευασμάτων και για την έκδοση της υπουργικής απόφασης της παρ.1 θα ληφθεί υπόψη η εισήγηση της Επιτροπής, που καταρτίσθηκε με τις αριθ. Φ7/οικ.391/13.3.96 και Φ7/οικ.520/5.4.96 αποφάσεις του Υπουργού Εργασίας και Κοινωνικών Ασφαλίσεων.

7. Το Δημόσιο και οι φορείς της παρ. 1 του παρόντος άρθρου δεν θα εξοφλούν συνταγές που θα περιέχουν φάρμακα μη συμπεριλαμβανόμενα στον κατάλογο, εκτός εάν συνοδεύονται από ειδικά αιτιολογημένη γνωμάτευση του θεράποντα ιατρού για την αναγκαιότητα της χορήγησής τους και με την ένδειξη "αναντικατάστατο", θεωρημένη απο ελεγκτή ιατρό του Δημοσίου ή του αρμόδιου φορέα.

8. Με προεδρικό διάταγμα, που εκδίδεται με πρόταση των Υπουργών Εργασίας και Κοινωνικών Ασφαλίσεων, Υγείας και Πρόνοιας και του κατά περίπτωση αρμόδιου υπουργού καθιερώνεται ενιαίος τύπος συνταγής χορήγησης φαρμάκων για το Δημόσιο και τους ασφαλιστικούς οργανισμούς, θεσπίζονται όργανα και διαδικασίες ελέγχου της φαρμακευτικής περίθαλψης και καθορίζονται οι υποχρεώσεις των ασφαλιστικών φορέων, φαρμακοποιών και των θεραπόντων ιατρών, καθώς και οι κυρώσεις σε περίπτωση μη τήρησής τους.

'Αρθρο 21

Τροποποίηση διατάξεων του ν. 1474/1984 (ΦΕΚ 128 Α')

1. Η παράγραφος 3 του άρθρου 6 του ν. 1474/1984 (ΦΕΚ Α' 128) αντικαθίσταται ως ακολούθως:

"3. Οι εκλογές για την ανάδειξη όλων των οργάνων του Επιμελητηρίου διενεργούνται με μυστική ψηφοφορία, κάθε τρία (3) χρόνια, ταυτόχρονα σε ολόκληρη την Επικράτεια, με την επιφύλαξη της ισχύος του άρθρου 7 του π.δ/τος 334/1985, για την άσκηση του εκλογικού δικαιώματος με αλληλογραφία. Η ημέρα διεξαγωγής τους προσδιορίζεται με απόφαση του Διοικητικού Συμβουλίου, το οποίο ορίζει, επίσης, την ημέρα διεξαγωγής ολικής ή μερικής επαναληπτικής εκλογής, είτε σε εκτέλεση δικαστικής απόφασης είτε στην περίπτωση ματαίωσης της ψηφοφορίας, σε ορισμένο εκλογικό τμήμα, για οποιονδήποτε σοβαρό λόγο. Ως αφετηρία της τριετούς θητείας των οργάνων λογίζεται η ημέρα εγκατάστασης του Διοικητικού Συμβουλίου, το οποίο υποχρεούται να προκηρύξει εγκαίρως τις εκλογές, ώστε αυτές να διεξαχθούν εντός του τελευταίου μήνα της θητείας του."

2. Μετά την παράγραφο 3 του άρθρου 6 του ν. 1474/1984, όπως αντικαθίσταται με την προηγούμενη παράγραφο, προστίθενται νέες παράγραφοι 4 και 5 που έχουν ως ακολούθως:

"4. Ο χρόνος διενέργειας των εκλογών που ορίζεται στην προηγούμενη παράγραφο μπορεί να μετατίθεται μέχρι πέντε (5) μήνες κατ' ανώτατο όριο είτε σε περιπτώσεις που ο χρόνος αυτός ή το προηγούμενο απ' αυτόν δίμηνο συμπίπτει με το χρόνο διενέργειας βουλευτικών εκλογών είτε σε περιπτώσεις που συντρέχουν άλλοι σοβαροί λόγοι καθιστώντες αδύνατη ή δυσχερέστατη τη διεξαγωγή των εκλογών. Για τη μετάθεση αυτή του χρόνου των εκλογών απαιτείται απόφαση του Υπουργού Γεωργίας, ύστερα από σχετική εισήγηση του Διοικητικού Συμβουλίου του Επιμελητηρίου. Με την ίδια υπουργική απόφαση μετατίθενται ανάλογα και όλες οι προθεσμίες οι σχετικές με τις εκλογές και ρυθμίζονται όλες οι αναγκαίες λεπτομέρειες εφαρμογής της.

5. Η θητεία των οργάνων του Επιμελητηρίου που αναδείχθηκαν από τις εκλογές της 11ης Ιουνίου 1993 παρατείνεται μέχρι την εγκατάσταση των νέων οργάνων του, που θα αναδειχθούν από τις επικείμενες εκλογές, των οποίων ως ημέρα διεξαγωγής ορίζεται η 11.5.1997. 'Ολες οι πράξεις των προαναφερόμενων οργάνων, οι οποίες ενεργούνται εντός της ως άνω παράτασης, λογίζονται ως γενόμενες εντός της θητείας τους."

'Αρθρο 22

Τροποποίηση διατάξεων του ν. 2346/1995 (ΦΕΚ 220 Α')

1. Το άρθρο 4 του ν. 2346/1995 τροποποιείται ως εξής:

α) Στο τέλος του εδαφίου ι' του σημείου Γβ της παρ. 5 του άρθρου 4 προστίθεται η φράση "και τους υπαλλήλους του Οργανισμού Βάμβακος και του Εθνικού Οργανισμού Καπνού".

β) Στο τέλος του σημείου Ε της παρ. 5 του άρθρου 4 προστίθεται εδάφιο που έχει ως εξής:

"Η διάταξη αυτή εφαρμόζεται και για τους υπαλλήλους του Οργανισμού Βάμβακος και του Εθνικού Οργανισμού Καπνού, εκτός από τους υπηρετούντες στην Κεντρική Υπηρεσία, που μετακινούνται από δέκα (10) μέχρι τριάντα (30) χιλιόμετρα, αποκλειστικά και μόνο για την εφαρμογή προγραμμάτων έρευνας, σποροπαραγωγής, γεωργικής μέριμνας και εφαρμογών και την πραγματοποίηση των προβλεπόμενων εκάστοτε ελέγχων της αρμοδιότητάς τους και επιστρέφουν αυθημερόν στην έδρα τους."

2. Η ισχύς της προηγούμενης παραγράφου αρχίζει από την ημερομηνία δημοσίευσης στην Εφημερίδα της Κυβερνήσεως του ν. 2346/1995.

'Αρθρο 23

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός εάν ορίζεται διαφορετικά στις επί μέρους διατάξεις.

ΠΡΟΕΔΡΟΣ(Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών μέχρις αυτού του σημείου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ(Απόστολος Κακλαμάνης): Παρεσχέθη η ζητηθείσα εξουσιοδότηση.

Κύριε Γιαννακόπουλε, συγγνώμη που σας έχουμε πολλή ώρα στο Βήμα.

Ορίστε,έχετε το λόγο.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, κύριοι συνάδελφοι, θα είμαι απολύτως "τηλεγραφικός", γιατί είναι πάρα πολλές οι περιπτώσεις, τα εδάφια και τα άρθρα που συζητούμε. Δεν μπορεί, όμως, να γίνει διαφορετικά, αν και νομίζω, ότι τα άρθρα 3, 4 και 5 θα μας φάνε λιγότερο χρόνο απ' ό,τι το άρθρο 1, που όπως είπε ο κ.Τσοβόλας, είναι πάρα πολύ σημαντικό.

Δεν μπορεί να αναφερθεί κανείς σε όλα τα άρθρα, που καταργείται η απαλλαγή από το χαρτόσημο, εκτός αν κάποιος θέλει ιδιαίτερα να αναφερθεί σε κάποια συγκεκριμένη περίπτωση.

Μπαίνω κατ' ευθείαν στα άρθρα και θα προσπαθήσω κατά παράγραφο να δώσω μια εικόνα στο πρώτο μέρος, που αποφασίσαμε να συζητήσουμε σήμερα.

Το άρθρο 1 αναφέρεται στην κατάργηση των απαλλαγών και εκπτώσεων από τη φορολογία εισοδήματος, όπως είπαμε. Με το άρθρο αυτό καταργούνται, πρώτον, το δικαίωμα μεταφοράς μόνο του ποσού των εξόδων ιατρικής και νοσοκομειακής περίθαλψης του φορολογουμένου και των λοιπών προσώπων που τον βαρύνουν στην οικογένειά του, το οποίο υπερβαίνει το ετήσιο εισόδημα του φορολογουμένου και δεν εκπίπτει από τα δύο επόμενα χρόνια, όπως συνέβαινε μέχρι σήμερα.

Με την παρ. 2 του άρθρου 1 καταργείται το δικαίωμα μεταφοράς του ποσού των δωρεών που υπερβαίνει το ετήσιο εισόδημα του φορολογουμένου για να εκπέσει από εισόδημα των δύο επομένων ετών.

Με την παρ.3 καταργείται η έκπτωση του ποσού δαπάνης που καταβάλλεται για αμοιβή δικηγόρου, το τριάντα επί τοις εκατό και μέχρι διακόσιες χιλιάδες.

Με την παρ. 4 καταργείται η απαλλαγή από το τεκμήριο δαπανών για δαπάνη που καταβάλλεται για αγορά ομολόγων κ.λπ.

Σελίδα 3148 

 

Επίσης καταργείται η μείωση του φόρου για τις ειλικρινείς δηλώσεις των φυσικών προσώπων με την παρ. 5.

Με την παρ. 6 και σύμφωνα με την τροποποίηση-προσθήκη που έκανε ο κύριος Υπουργός, καταργείται η απαλλαγή των εισοδημάτων από εκμίσθωση ακινήτων που αποκτώνται από ιερούς ναούς, ιερείς μητροπόλεις κ.λπ. εκτός αυτών που αναφέρονται στην απαλλαγή από το φόρο εισοδημάτων του Αγίου 'Ορους, όπως ήδη είπε ο κύριος Υπουργός και πρόλαβα να συγκρατήσω.

Επίσης καταργείται η μείωση φόρου για τις ειλικρινείς δηλώσεις των νομικών προσώπων.

Με τις παρ. 8 και 9 -πάντα στο άρθρο 1- καταργείται η κατά δέκα επί τοις εκατό μείωση των συντακτών και της κύριας σύνταξης των δημοσιογράφων.

Επίσης τα έξοδα παράστασης που παρέχονται στους αιρετούς άρχοντες της Τοπικής Αυτοδιοίκησης φορολογούνται με δεκαπέντε επί τοις εκατό.

Οι ρυθμίσεις που έγιναν για τους ναυτικούς -το γνωρίζετε πολύ καλά, λόγω αυτού είχαμε μια απεργία δέκα ημερών- και το θέμα έχει ρυθμιστεί, με τη δεύτερη ευνοϊκότερη άποψη που συμφώνησαν η ΠΝΟ και το Υπουργείο.

Καταργούνται τα ειδικά επιδόματα επικίνδυνης εργασίας και από δω και πέρα, φορολογούνται με δεκαπέντε επί τοις εκατό, όπως με δεκαπέντε επί τοις εκατό φορολογούνται τα επιμίσθια των Ελλήνων δημοσίων υπαλλήλων που υπηρετούν στο εξωτερικό, όπως οι διπλωματικοί, οι υπάλληλοι της ΜΕΑ, οι υπάλληλοι της ΠΑΣΕΓΕΣ στις Βρυξέλλες και άλλων υπηρεσιών, που βρίσκονται στο εξωτερικό. Φορολογούνται πλέον με δεκαπέντε επί τοις εκατό. 

Με δεκαπέντε επί τοις εκατό φορολογείται επίσης το πενήντα επί τοις εκατό της αποζημίωσης που κατεβάλλετο στους υπαλλήλους του Υπουργείου Οικονομικών, δηλαδή στους υπαλλήλους του Γενικού Λογιστηρίου του Κράτους, του Γενικού Χημείου του Κράτους και άλλες υπηρεσίες από τους λογαριασμούς ΔΕΠΕ, ΔΕΧΕ, ΔΗΒΕΕΤ κ.λπ. και πλέον το ποσοστό αυτό φορολογείται με δεκαπέντε επί τοις εκατό.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ)

Με 15% επίσης φορολογούνται οι αποζημιώσεις για τις εκτός έδρας δαπάνες για υπηρεσίες που έχουν ανατεθεί σε υπαλλήλους των δημοσίων επιχειρήσεων και οργανισμών. Νομίζω, ότι εδώ γίνεται μία προσθήκη για τη ΔΕΗ.

ΓΕΩΡΓΙΟΣ ΔΡΥΣ (Υφυπ. Οικονομικών): Είναι στην παρ. 6.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Επίσης η απαλλαγή από το φόρο, των δημοτικών επιχειρήσεων περιορίζεται στις αμιγείς επιχειρήσεις που ασχολούνται με ύδρευση,αποχέτευση και με διαχείριση απορριμάτων.

Το άρθρο 2 αναφέρεται στην κατάργηση απαλλαγών από τη φορολογία κεφαλαίου. Εδώ καταργείται η απαλλαγή από το φόρο κερδών από λαχεία του Δημοσίου και των προς τούτο εξομοιουμένων νομικών προσώπων δήμων και κοινοτήτων των ταμείων Προνοίας κ.λπ. Επίσης με τις διατάξεις της παρ. 2 καταργείται η απαλλαγή από το φόρο μεταβίβασης για την αγορά ακινήτων κατά ποσοστό που καλύπτει την αγοραία αξία, με κεφάλαια που αποδεδειγμένα εισάγονται από το εξωτερικό. Με τις διατάξεις της παρ. 3 καταργούνται από το φόρο μεταβίβασης των συμβάσεων, συνένωσης οικοπέδων με σκοπό την ανέγερση μεγάλων οικοδομών επί του ενιαίου οικοπέδου, εφόσον μέσα σε τρία χρόνια από την κατάρτιση του συμβολαίου συνένωσης ανεγερθεί και αποπερατωθεί, σύμφωνα με τις φορολογικές διατάξεις που ισχύουν κάθε φορά, οικοδομή, που εξαντλεί τουλάχιστον το 70% του συντελεστή δόμησης της περιοχής.

'Ερχομαι στο άρθρο 3. Το άρθρο 3 αναφέρεται στην κατάργηση απαλλαγών από τον Φόρο Προστιθέμενης Αξίας. Εδώ υπάρχει μια τροποποίηση που ανέφερε ο κύριος Υπουργός και αφορά την παρ. 10. Η τροποποίηση αυτή αφορά το ίδρυμα "ΑΛΕΞΑΝΔΡΟΣ ΩΝΑΣΗΣ". Είχε συζητηθεί και στην Επιτροπή. Νομίζω, ότι είχε συζητηθεί κάτι και για το "ΜΠΟΔΟΣΑΚΕΙΟ". Αν θυμάμαι καλά, για το "ΜΠΟΔΟΣΑΚΕΙΟ" είχε γίνει με υπουργική απόφαση. Επομένως δεν μπορεί να καταργηθεί με νόμο. Πρέπει επίσης να καταργηθεί με υπουργική απόφαση. 'Οσο για το "ΩΝΑΣΕΙΟ", παρότι η απαλλαγή αφορούσε μόνο την κατασκευή και όχι τη λειτουργία, παρά ταύτα, επειδή ζητήθηκε, πιστεύω ότι μπήκε αυτή η διάταξη, για να μην υπάρχει καμία μα καμία αντίρρηση ή οποιαδήποτε άλλη διένεξη για το συγκεκριμένο θέμα.

Το άρθρο 4 αναφέρεται στην κατάργηση απαλλαγών από τα τέλη χαρτοσήμου. Είναι οι πάμπολλες περιπτώσεις που είπαμε προηγουμένως. Δε νομίζω, ότι θα μπορούσε να αναφερθεί κανείς ιδιαίτερα σε κάθε μία απ'αυτές. Είναι αδύνατον. Αυτό που έχω να πω για το συγκεκριμένο άρθρο, είναι ότι οι ρυθμίσεις είναι προς τη σωστή κατεύθυνση,γιατί υπάρχει ένας εκσυγχρονισμός όντως με την κατάργηση αυτών των απαλλαγών από το τέλος χαρτοσήμου,για κάποιες φοροαπαλλαγές που είχαν αρχίσει να δίδονται από το 1950 και μετά. Το συγκεκριμένο άρθρο αναφέρεται -τα λέω ενδεικτικά- στις πράξεις σύστασης κοινοπραξιών στην Α.Τ.Ε., στην 'Ενωση Ελλήνων Αποστράτων Αξιωματικών, στο Μουσείο Ευρωπαϊκής και Ανατολικής Τέχνης, στον Οργανισμό Ιδρύματος Ολυμπιακών Αγώνων, στο 'Ιδρυμα Μελετών Λαμπράκη κ.ο.κ.

Το άρθρο 5 αναφέρεται στην κατάργηση απαλλαγών από τα τέλη κυκλοφορίας. Ούτε σ'αυτό το άρθρο μπορεί εύκολα να σταθεί κανείς, γιατί είναι αρκετές οι περιπτώσεις. Ενδεικτικά θα αναφερθώ στις διατάξεις των είκοσι δύο παραγράφων του. Με αυτές καταργούνται αντίστοιχα απαλλαγές από τα τέλης κυκλοφορίας στα αυτοκίνητα που ανήκουν στη Δ.Ε.Η., στον Ε.Ο.Τ, στο Εθνικό 'Ιδρυμα, στους ξένους αναποκριτές, στα ΤΕΟ, στην "ΟΛΥΜΠΙΑΚΗ ΑΕΡΟΠΟΡΙΑ", στα ΕΛΤΑ, στους ΗΛΠΑΠ, στα ΚΤΕΛ και σε διάφορα άλλα νομικά πρόσωπα καθώς και στις Νομαρχιακές Αυτοδιοικήσεις, αλλά και σε ιδρύματα και στα υπόλοιπα νομικά πρόσωπα.

Και έρχομαι στο άρθρο 6, που αναφέρεται στην κατάργηση απαλλαγών από τους ειδικούς φόρους κατανάλωσης και σε άλλες κατηγορίες φόρων και τελών.

Με το άρθρο αυτό καταργούνται οι απαλλαγές από δασμούς και φόρους και λοιπές επιβαρύνσεις υπέρ ορισμένων προσώπων όπως είναι οι 'Ενοπλες Δυνάμεις, οι ξένες φιλανθρωπικές και εκπαιδευτικές οργανώσεις, η τέως βασιλική οικογένεια, για επιβατικά αυτοκίνητα, καύσιμα και λιπαντικά. 

Επίσης καταργείται η απαλλαγή στην "ΟΛΥΜΠΙΑΚΗ ΑΕΡΟΠΟΡΙΑ" για ατελή παραλαβή φορτηγών αυτοκινήτων, και μέχρι εβδομήντα επιβατικών, με εξαίρεση μόνο τα αυτοκίνητα που κινούνται αποκλειστικά εντός των χώρων των αεροδρομίων, καθώς και για τα καύσιμα που χρησιμοποιούνται για τα αυτοκίνητα που κυκλοφορούν μέσα στους χώρους των αεροδρομίων.

Επίσης καταργούνται οι απαλλαγές από δασμούς και φόρους και λοιπές επιβαρύνσεις για τα από το εξωτερικό παραχωρούμενα είδη, στα οποία περιλαμβάνονται τα πάσης φύσεως οχήματα και επιβατικά αυτοκίνητα στα φιλανθρωπικά ιδρύματα, που τελούν υπό την εποπτεία του Υπουργείου Υγείας και Κοινωνικών Ασφαλίσεων.

Επίσης καταργείται η απαλλαγή από δασμούς και φόρους για τα καύσιμα, λιπαντικά κ.λπ. που χρησιμοποιούσαν οι μητροπολίτες της Επικράτειας καθώς και οι απαλλαγές από δασμούς και λοιπές επιβαρύνσεις, που εισπράττονται από τελωνεία για τα είδη που περιλαμβάνονται από το ΙΓΜΕ, καθώς και η απαλλαγή από το φόρο κατανάλωσης ειδικών χρήσεων οχημάτων.

Οι απαλλαγές από το εφάπαξ πρόσθετο τέλος ταξινόμησης αυτοκινήτων του Δημοσίου, τρικύκλων, που χρησιμοποιούνται για μεταφορές. Η απαλλαγή από δασμούς και ειδικό φόρο κατανάλωσης του ν. δ. 3092/54 για τα φορτηγά οχήματα που παραλαμβάνουν ιδιότυπες μεταφορικές εταιρείες.

Η απαλλαγή από δασμούς και φόρους και λοιπές εισφορές για τα είδη που παραλαμβάνονται από τους δήμους, τις κοινότητες και τις Νομαρχιακές Αυτοδιοικήσεις.

Η απαλλαγή από τον ειδικό φόρο κατανάλωσης των αυτοκινήτων που είναι κατάλληλα και χρησιμοποιούνται αποκλειστικά σε αυτοκινητιστικούς αγώνες. Ακόμα η απαλλαγή 

Σελίδα 3149 

από τον ειδικό φόρο κατανάλωσης και το εφάπαξ πρόσθετο ειδικό τέλος για τα αυτοκίνητα που παραλαμβάνουν οι 'Ελληνες Βουλευτές και Ευρωβουλευτές.

Η απαλλαγή από δασμούς και φόρους της οικοσκευής με την τροποποίηση που έγινε τώρα. Σε αυτό αναφέρθηκε ο κύριος Υπουργός.

Η απαλλαγή από δασμούς και φόρους στα επιβατικά αυτοκίνητα από 'Ελληνες που έχουν τη μόνιμη κατοικία τους στο εξωτερικό. Αναφέρθηκε σ' αυτό ο κύριος Υπουργός σε ό,τι αφορά την οικοσκευή και έκανε τις σχετικές διευκρινήσεις.

Οι απαλλαγές που προβλέπονται από τις Ενοπλες Δυνάμεις, καθώς και από τον ειδικό φόρο κατανάλωσης των φορτηγών αυτοκινήτων και των βάσεών τους, των φορτηγών αυτοκινήτων δημόσιας χρήσης και των βάσεών τους, των ελαφρών φορτηγών αυτοκινήτων τύπου τζιπ και παρομοίων αυτοκινήτων, των ειδικά κατασκευασμένων για τη μεταφορά προϊόντων που εκπέμπουν ισχυρή ραδιενέργεια, αυτοκινήτων, των ανατρεπομένων αυτοκινήτων που είναι κατασκευασμένα για να χρησιμοποιούνται έξω από το αδικό δίκτυο και επίσης οι απαλλαγές που προβλέπονται για την αγορά επιβατικού αυτοκινήτου για τους αθλητές που έχουν καταλάβει ή καταλαμβάνουν μια από τις οκτώ πρώτες θέσεις, είναι οι γνωστοί Ολυμπιονίκες.

Επίσης οι απαλλαγές από το εφάπαξ πρόσθετο ειδικό τέλος, ταξινόμησης σε διάφορα νομικά πρόσωπα, όπως και οι απαλλαγές που παρέχονται ευθέως από τις σχετικές διατάξεις των οχημάτων από τέλη κυκλοφορίας και ειδικό φόρο κατανάλωσης, με εξαίρεση τις απαλλαγές που προβλέπονται για τα αυτοκίνητα που χρησιμοποιούν οι ανάπηροι, που κυκλοφορούν μέσα σε ιδιωτικούς χώρους και άλλα αυτοκίνητα.

Κυρίες και κύριοι συνάδελφοι, επειδή πέρασε ο χρόνος και επειδή πολλά ακούστηκαν, έχω να σας πω, ότι στις περισσότερες από τις διατάξεις αυτές, αν δει κανείς τη γνώμη της Ο.Κ.Ε., είναι σύμφωνη η Ο.Κ.Ε. με τις περισσότερες απ'αυτές και δεν είναι σωστό αυτό που ακούστηκε, ότι η Ο.Κ.Ε. διαφωνεί με τις συγκεκριμένες αυτές διατάξεις του νομοσχεδίου. Θα παρακαλούσα να δείτε τη γνώμη της Ο.Κ.Ε. πάνω σ'αυτό το ζήτημα.

Τελειώνοντας, ζητώ να ψηφισθούν στη συγκεκριμένη ενότητα τα συγκεκριμένα άρθρα, γιατί όπως είπα και στην πρωτολογία μου, είναι προς τη σωστή κατεύθυνση, αφού εκσυγχρονίζουν το φορολογικό μας σύστημα. Γιατί οι φοροαπαλλαγές μόνο προβλήματα δημιουργούσαν και προνόμια σε κάποιους, που τις είχαν υπαγορεύσει στις εκάστοτε κυβερνήσεις με πολιτικά ανταλλάγματα.

Τίποτε άλλο, κύριοι συνάδελφοι.

Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Λουκάς Αποστολίδης): Κύριε Υφυπουργέ, θέλετε κάτι να διευκρινήσετε;

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, προηγουμένως, κατά την ανάγνωση της διατύπωσης του άρθρου 6, δεν ανέφερα την παράγραφο 12, που είναι ακριβώς για το ίδιο θέμα και αναφέρεται στους ναυτικούς, για τους οποίους κάνω την ίδια ρύθμιση που έκανα για όλους τους άλλους 'Ελληνες ομογενείς, μετανάστες και γενικότερα εργαζόμενους στο εξωτερικό.

Γι'αυτόν το λόγο, στο τέλος της παραγράφου 12 στο άρθρο 6, απαλείφεται η τελεία και προστίθεται η φράση "και μόνο όσον αφορά τα επιβατικά αυτοκίνητα". Δηλαδή, για να είμαστε σαφείς με τους συναδέλφους Βουλευτές, "η οικοσκευή εξακολουθεί να εισάγεται με τη φοροαπαλλαγή που ίσχυε μέχρι τώρα".

ΠΡΟΕΔΡΕΥΩΝ (Λουκάς Αποστολίδης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, δύο λόγια θα πω.

Αυτή η ενότητα είναι πολύ σημαντική. Αφορά την κατάργηση απαλλαγών, είτε από τη φορολογία εισοδήματος είτε από την έμμεση φορολογία. Θα σταθώ περισσότερο στο άρθρο 1, που έχει κατάργηση φορολογικών απαλλαγών ή ειδικών ρυθμίσεων ή εκπτώσεων δαπανών από το φορολογητέο εισόδημα.

Θεωρώ, ότι είναι λάθος η φιλοσοφία της κατάργησης, κατ'αρχήν όπως είπα στην πρωτολογία μου, των εκπτώσεων δαπανών από το φορολογητέο εισόδημα. Διότι έτσι η κατάργηση αυτή θα συμβάλει στη μεγαλύτερη αύξηση της φοροδιαφυγής, αφού θα καταργήσει και τα ελάχιστα κίνητρα που υπάρχουν στον καταναλωτή για να ζητάει αποδείξεις για δαπάνες και έτσι, να μετατρέπεται ο ίδιος ο πολίτης μέσα από τα κίνητρα σε καθημερινό φορολογικό, φοροτεχνικό ελεγκτή για να αποκαλύπτεται εισόδημα από την πηγή εισοδήματος εξ εμπορικών, βιοτεχνικών και βιομηχανικών επιχειρήσεων. Αντί, δηλαδή, η Κυβέρνηση, η όποια κυβέρνηση, να ενισχύσει το σύστημα των συγκρουόμενων φορολογικών συμφερόντων μεταξύ του εισαγωγέα από τη μία μεριά, βιομηχάνου, παραγωγού γενικά, εμπόρου και καταναλωτή από την άλλη μεριά, ώστε με τη μορφή των κινήτρων να ζητάει αποδείξεις και να εκπίπτουν δαπάνες που κάνει κάθε οικογένεια για την αντιμετώπιση στοιχειωδών οικογενειακών αναγκών και έτσι να αποκαλύπτεται η φορολογητέα ύλη και το φορολογικό σύστημα να γίνεται δίκαιο, γίνεται το τελείως αντίθετο. Δηλαδή και οι μικρές, οι ελάχιστες εκπτώσεις, που υπάρχουν σήμερα, βλέπω να καταργούνται, όπως είναι οι δαπάνες, η ιατροφαρμακευτική περίθαλψη, οι δαπάνες που καταβάλλει ο πολίτης στο δικηγόρο κ.ο.κ.

'Αρα, πιστεύω, ότι ο κύριος Υπουργός πρέπει να το δει, γιατί είναι λάθος η κατεύθυνση. Θα αυξηθεί σημαντικά η φοροδιαφυγή, εκεί που υπάρχει.

'Ερχομαι στην κατάργηση των ειδικών ρυθμίσεων, που υπήρχαν σε ειδικές κατηγορίες μισθωτών. Γιατί στο άρθρο 1, η κατάργηση αφορά κυρίως μισθωτούς, ναυτικούς και άλλες κατηγορίες εργαζομένων.

Δεν ξέρουμε βέβαια ποιa είναι η ρύθμιση, κύριε Υπουργέ, που έγινε. 

ΓΕΩΡΓΙΟΣ ΔΡΥΣ (Υφυπ. Οικονομικών): Με συγχωρείτε, κύριε Τσοβόλα.

Θα σας παρακαλέσω να μην αναφερθείτε στο θέμα των ναυτικών, διότι υπάρχει άλλο άρθρο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εντάξει, κύριε Υπουργέ.

'Ηθελα να πω το εξής, κύριε Πρόεδρε, απλά για ενημέρωση του Σώματος, ότι ο υποφαινόμενος ως Υπουργός Οικονομικών το 1986, στο φορολογικό νομοσχέδιο -σας τη λέω αυτήν την πείρα μου για να τη μετρήσετε προτού ψηφιστεί το άρθρο- είχα περάσει -το ξέρουν πολύ καλά οι διευθυντές που βρίσκονται πίσω σας- μία γενική διάταξη που καταργούσε τις φοροαπαλλαγές. 'Ηταν πράγματι, όπως και τώρα, αίτημα του συνδικαλιστικού κινήματος. Και πέρασα γενική διάταξη. Αλλ' όμως, στη συνέχεια αναγκάστηκα, κάποιες απαλλαγές, όπως ήταν για τους ναυτικούς, να τις διατηρήσω και πάλι, αφού κατατέθηκε και ψηφίστηκε μάλιστα στη Βουλή η διάταξη, παρά τις αντιδράσεις, διότι είδα από βαθύτερη έρευνα που κάναμε και μελέτη με τις υπηρεσίες, ότι αυτές οι φορολογικές απαλλαγές σε τέτοιες κατηγορίες, είχαν δοθεί αντί των συλλογικών συμβάσεων εργασίας στους εργαζόμενους. Και επομένως ήταν μείωση εισοδήματος. Θυμάμαι ήταν ο κ. Ακριβάκης στην "ΟΛΥΜΠΙΑΚΗ", που είχε έρθει μαζί με τους εργαζόμενους στο γραφείο μου και του είχα πει δεν έχω αντίρρηση να κάνω μία ρύθμιση, εφόσον μου βρείτε ως "ΟΛΥΜΠΙΑΚΗ", ότι αυτό το εισόδημα που χάνεται από την κατάργηση, που είχα ήδη κάνει, θα το πάρουν πάλι οι εργαζόμενοι, διότι αλλιώς είναι αφαίρεση εισοδήματος, το οποίο είχε δοθεί πριν από είκοσι, εικοσιπέντε χρόνια, για να μη δώσει ο ιδιοκτήτης, που ήταν στα χέρια ιδιωτών.

Επομένως, και στην πράξη κύριε Υπουργέ, θα έχετε τεράστιο πρόβλημα. Σας το λέω από την εμπειρία μου. Και είναι εδώ ο κ. Ακριβάκης, ο οποίος ήταν τότε ο πρόεδρος της "ΟΛΥΜΠΙΑΚΗΣ ΑΕΡΟΠΟΡΙΑΣ" που ερχόταν μαζί με τους εργαζόμενους και αντιστεκόμουν και αντιστάθηκα και την πέρασα τη διάταξη μέσα στη Βουλή. 'Ηταν, δηλαδή, κάποιες συγκεκριμένες κατηγορίες βέβαια, διευρύνθηκαν μετά, άλλαξαν τα πράγματα.

Θέλω να πω, κύριε Υπουργέ, ότι στις κατηγορίες αυτές των 

Σελίδα 3150 

εργαζομένων που δόθηκε σαν εισόδημα για διάφορους οικονομικούς λόγους των εκάστοτε κυβερνήσεων πριν είκοσι και τριάντα και σαράντα χρόνια, πράγματι δεν είναι δίκαιο και θα δημιουργήσει μόνιμες πληγές αντιπαράθεσης με την Κυβέρνηση, την όποια κυβέρνηση.

'Ερχομαι να επισημάνω επίσης κάτι άλλο, αυτό με τις δαπάνες για την ιατρική περίθαλψη, που καταργείται το δικαίωμα που είχε δοθεί για τη μεταφορά στα επόμενα δύο χρόνια. Σας εξήγησα, ότι αυτό διευκολύνει τα μεγάλα εισοδηματικά κλιμάκια, ενώ ζημιώνει αυτούς που είναι στα μικρά, άρα μισθωτό, συνταξιούχο κ.λ.π. Πρέπει, κατά την άποψη μου να βγει.

Για να δείτε, ότι με σοβαρότητα αντιμετωπίζω και εγώ και το ΔΗ.Κ.ΚΙ., εμείς συμφωνούμε, απ' αυτές τις καταργήσεις που κάνετε, στην κατάργηση της απαλλαγής που προβλέπεται στην παράγραφο 2 με τις δωρεές. Εδώ πρέπει να ξέρετε -το ξέρει η υπηρεσία- ότι εγώ είχα φέρει διάταξη και επέμενα και τη ψήφισα και την εφάρμοσα. 'Ηρθε δυστυχώς μετά ο κ. Παλαιοκρασσάς και τα κατάργησε όλα αυτά. Γιατί δεν μπορείς να κάνεις δωρεά περισσότερο από το εισόδημα που δηλώνεις φέτος. Από πού τα βρήκες αυτά; 'Αρα συμφωνώ σ' αυτή την κατάργηση. 'Ηταν, άλλωστε, ρύθμιση που είχα κάνει και εγώ και μετά την αφήρεσε η Νέα Δημοκρατία.

Συμφωνώ επίσης στην κατάργηση της απαλλαγής που προβλέπεται στην παράγραφο 4, η οποία είναι σωστό να καταργηθεί.

Συμφωνώ επίσης στην κατάργηση που κάνετε στην παράγραφο 14, για να δείτε, ότι δεν κάνουμε άκριτη αντιπολίτευση και λέμε για να γίνουμε αρεστοί σε κάποιους.

Αυτά τα τρία σωστά καταργούνται, τα άλλα, όμως, είναι λάθος και επιμένω, κύριε Υπουργέ.

Επίσης, αναφέρω και κάτι άλλο, που το είχα ξαναπεί και ήταν ο άλλος Υφυπουργός Οικονομικών και απ' ό,τι πληροφορούμαι εκ των υστέρων διαπιστώσατε, ότι είχα απόλυτο δίκιο και ο συνάδελφός σας Υφυπουργός που έχει και τα θέματα του μισθολογίου, τώρα προσπαθεί να βρει τρόπους, πώς θα καλύψει αυτά, που, όπως σας είπα, είχα επισημάνει πριν ψηφιστεί το άρθρο με τους στρατιωτικούς, με τα Σώματα Ασφαλείας, με τους ναυτικούς.

Παρακαλώ συνεννοηθείτε με τον άλλο Υφυπουργό, γιατί δεν είναι αντικείμενο δικό σας: Στο μισθολόγιο για τις 'Ενοπλες Δυνάμεις και τα Σώματα Ασφαλείας υπήρχε ένα άρθρο 4, το οποίο απάλειψε την τελευταία στιγμή. Με την απάλειψη αυτή μπαίνουν στη φορολογία και τώρα δένει το πράγμα με την παράγραφο 1 και σας παρακαλώ προσέξτε το, γιατί θα το βρείτε μόλις θα πληρωθούν: Είχαν το επίδομα στόλης και δεν φορολογούνταν γιατί θεωρούνταν δαπάνη -και σωστά, γιατί δε φορολογούνται δαπάνες, φορολογείται εισόδημα- και επίσης το στεγαστικό επίδομα, το οποίο θεωρούνταν και αυτό δαπάνη.

Τώρα μετά την αφαίρεση του άρθρου 4, που βέβαια δεν έχει καμία αξία αυτή η κατάργηση, το ουσιαστικό πρόβλημα παραμένει, γιατί -και μελετήστε το πριν το ψηφίσετε- στους βαθμούς από του λοχαγού και κάτω και αντίστοιχα στα Σώματα Ασφαλείας, οι άνθρωποι αυτοί θα πάρουν λιγότερο μισθό απ' ό,τι έπαιρναν πριν την εφαρμογή του νέου μισθολογίου. Σας το λέω υπεύθυνα, ελέγξτε το παρακαλώ, για να μην έχουμε κραδασμούς στο Στράτευμα και στα Σώματα Ασφαλείας.

Επίσης βλέπω, κύριε Υπουργέ, εδώ, ότι καταργείτε το αφορολόγητο που υπήρχε σε μια σειρά επιδομάτων, όπως το επίδομα βιβλιοθήκης, για παράδειγμα. Το ξέρουμε όλοι, ότι αυτά είναι δαπάνες και γι'αυτό δε φορολογούνταν, όχι μόνο από μένα αλλά από τις διάφορες κατά καιρούς κυβερνήσεις. Καλύπτει δαπάνες και δεν μπορούμε να φορολογούμε δαπάνη. Δε φορολογείται σε καμία χώρα η δαπάνη.

Επίσης, όσον αφορά τους καλλιτέχνες κλπ. -είχαμε μελετήσει το σύστημα όλων των χωρών- υπάρχει κατ' αποκοπή αναγνώριση δαπανών που εκπίπτουν, σε όλες τις χώρες. Γιατί ο καλλιτέχνης δε δαπανά σε σχέση με κάθε άλλο πολίτη, σημαντικό ποσό χρημάτων για να φτιάξει ειδικές στολές είτε είναι ηθοποιός είτε είναι τραγουδιστής κλπ.; Σε όλες τις χώρες, λοιπόν, έχουν προσδιορίσει κατ' αποκοπή αυτήν τη δαπάνη, διότι πάντα φορολογείται το καθαρό εισόδημα μετά την αφαίρεση δαπανών.

'Αρα δεν είναι σωστό, δεν εντάσσεται σε κάποιες σωστές φορολογικές αρχές, που ισχύουν και διεθνώς, το να καταργείς τέτοιου είδους εκπτώσεις ή να βάζεις φόρο στις δαπάνες.

Εμείς, λοιπόν, λέμε, ότι το άρθρο 1, με εξαίρεση αυτές τις τρεις περιπτώσεις, είναι λάθος. Επειδή, λοιπόν, είναι ένα άρθρο και συμφωνούμε στις τρεις περιπτώσεις και δε συμφωνούμε στις άλλες, άρα υποχρεωτικά το καταψηφίζουμε συνολικά, αλλά λέμε ναι στις τρεις περιπτώσεις και όχι στις υπόλοιπες.

Και έρχομαι σε κάτι άλλο, στην κατάργηση του φόρου στις μεταβιβάσεις ακινήτων, εφόσον η αγορά γίνεται από ομογενείς που φέρνουν συνάλλαγμα.

ΓΕΩΡΓΙΟΣ ΔΡΥΣ (Υφυπ. Οικονομικών):Υπάρχει διάταξη θετική που είναι στο επόμενο άρθρο. Παρακαλώ να μην το συζητήσουμε αυτό τώρα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εντάξει, να το αφήσουμε να το συζητήσουμε εκεί. Παρακαλώ, όμως, δείτε το έως ότου φτάσουμε εκεί, γιατί το θέμα, όπως ξέρετε, είναι γενικότερο και έχει σχέση με οικονομία, με εισροή συναλλάγματος κλπ.

ΓΕΩΡΓΙΟΣ ΔΡΥΣ (Υφυπ. Οικονομικών): Μου επιτρέπετε, κύριε Πρόεδρε;

ΠΡΟΕΔΡΕΥΩΝ (Λουκάς Αποστολίδης): Αν σας επιτρέπει ο κ. Τσοβόλας.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ναι, κύριε Πρόεδρε, δεν υπάρχει πρόβλημα.

ΓΕΩΡΓΙΟΣ ΔΡΥΣ (Υφυπ. Οικονομικών):Λέω για άλλη μια φορά, ότι υπάρχει θετική διάταξη, που αντιμετωπίζει το θέμα αυτό και παρακαλώ να το συζητήσουμε στο σχετικό άρθρο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Εντάξει.

Κάτι άλλο και κλείνω, κύριε Πρόεδρε: Είναι το θέμα σχετικά με τις δημοτικές επιχειρήσεις και την κατάργηση αυτών των ειδικών ρυθμίσεων που γίνεται. Και το θέμα αυτό, κύριε Υφυπουργέ θα παρακαλέσω πριν ψηφιστεί, να το κοιτάξετε, διότι φοβάμαι, ότι αν επιμείνετε σ'αυτήν τη διάταξη, που θα σημάνει ουσιαστική επιβάρυνση στις δημοτικές και κοινοτικές επιχειρήσεις και αυτές που έχουν απομείνει, θα τιναχθούν στον αέρα.

Πιστεύω, ότι ο κύριος Υφυπουργός θα δει, ότι τα ζητήματα τα θέτουμε σοβαρά και όχι μικροπολιτικά και τον παρακαλώ πάρα πολύ, γιατί δε θέλω ειλικρινά να αναγκαστεί να κάνει αυτό που αναγκάστηκα και εγώ να κάνω, τουλάχιστον για κάποιες κατηγορίες που είναι σ' αυτήν τη βάση που ανέφερα. Ας το δει μαζί με τις υπηρεσίες μέχρι το τέλος και να κάνει τις αντίστοιχες αλλαγές.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ο επίτιμος Πρόεδρος της Νέας Δημοκρατίας κ. Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, θα ήθελα να κάνω μερικές γενικότερες παρατηρήσεις στην ενότητα την οποία σήμερα συζητούμε, δοθέντος άλλωστε ότι δεν είχα την ευκαιρία να μιλήσω επί της αρχής.

Είναι βέβαιο, κύριε Πρόεδρε, ότι επί της αρχής, ότι πρέπει να καταργηθούν οι φορολογικές απαλλαγές και εξαιρέσεις και να εξισωθούν όλοι οι 'Ελληνες, είμαστε όλοι απολύτως σύμφωνοι και είναι μία παλαιά επιδίωξη όλων των Κυβερνήσεων, την οποία η σημερινή Κυβέρνηση διατυμπάνισε εντόνως τους τελευταίους μήνες, ότι θα υλοποιήσει.

Το ερώτημα, όμως, που τίθεται είναι: Τι εννοούμε όταν λέμε φορολογικές απαλλαγές και εξαιρέσεις; Εδώ πρέπει να κάνουμε σαφώς ένα διαχωρισμό, κυρίες και κύριοι συνάδελφοι. Ο κ. Τσοβόλας είχε την ευκαιρία προηγουμένως να το επισημάνει κατά γενικό τρόπο. Είναι βέβαιο, κύριε Υπουργέ, ότι ορισμένες απαλλαγές συνιστούσαν τμήμα του εισοδήματος και πολλές από αυτές είχαν αποτελέσει και αντικείμενο συλλογικών συμβάσεων. Είναι σε θέση σήμερα η Κυβέρνηση 

Σελίδα 3151 

να καταργήσει εισόδημα και είναι σωστό να προχωρήσει σ' αυτήν την κατάργηση;

Νομίζω, ότι αυτό το οποίο συνέβη με τους ναυτικούς πρέπει να σας γίνει μάθημα, διότι ήταν χονδρό λάθος αυτό το οποίο επιχειρήσατε, να ζητήσετε από τους ανθρώπους να μειωθεί το εισόδημά τους.

Εγώ, κυρίες και κύριοι συνάδελφοι, που έχω μακρότατη εμπειρία για τα θέματα του Υπουργείου Οικονομικών, θα σας πω μόνο ένα παλαιό περιστατικό. Μέχρι το 1964 οι τράπεζες πλήρωναν το φόρο των υπαλλήλων τους. Βεβαίως καταλαβαίνετε, ότι ήταν μία κραυγαλέα ανωμαλία, διότι από εκεί και πέρα δεν υπήρχε τρόπος να υπολογίσει κανείς το εισόδημα και να κάνει οποιαδήποτε μισθολογική πολιτική. Η τότε κυβέρνηση αποφάσισε, με μένα Υπουργό των Οικονομικών, να το καταργήσει. Τι έκανα, όμως, κύριε Υπουργέ; Φώναξα τους ενδιαφερομένους, τους είπα: "Τι χάνετε από αυτήν την ιστορία; Θα σας το δώσω και με λίγο παραπάνω, θα σας το στρογγυλέψω προς τα πάνω". Παρά ταύτα συνάντησα μεγάλη αντίδραση. Τελικά το πέρασα και είναι ένα κεκτημένο και κανένας δεν το θυμάται.

Εφόσον αποφασίσατε να προχωρήσετε σ' αυτό και θελήσατε να το κάνετε σε ορισμένες κατηγορίες, έπρεπε απαραιτήτως να το συμπληρώσετε με αύξηση του εισοδήματος, κάτι το οποίο δεν κάνετε ή να αφήσετε αυτές τις απαλλαγές όπως ισχύουν, διότι έχουν την έννοια ενισχύσεως του εισοδήματος. Αυτή είναι η πρώτη βασική παρατήρηση.

Η δεύτερη βασική παρατήρηση, κύριε Πρόεδρε, είναι, ότι υπάρχουν ορισμένα ποσά, τα οποία πληρώνονται, τα οποία, όμως, δεν είναι εισόδημα, είναι δαπάνες. Είναι πραγματικές δαπάνες, κύριε Υπουργέ. Είναι δυνατόν να φορολογήσετε δαπάνη και γιατί;

Εδώ προχωρήσατε σε ορισμένες απαράδεκτες ακρότητες. Εγώ θα σας μιλήσω για τους Βουλευτές, καίτοι δεν είναι η ώρα και θα σας πω, ότι είμαι ο πρώτος, ο οποίος υποστήριξε σ' αυτήν την Αίθουσα πριν από δεκαετίες, ότι πρέπει να φορολογούμαστε. Αλλά δεν κάνει ο Βουλευτής πραγματικές δαπάνες; Ο επαρχιώτης Βουλευτής δεν έχει πραγματικές δαπάνες; Γιατί να τις φορολογήσετε αυτές ως εισόδημα; Εγώ, αν ήμουν στη θέση του κ. Σημίτη σήμερα, θα έκανα μία διάταξη, θα καταργούσα την ισχύουσα νομοθεσία, αλλά θα έλεγα, ότι στους επαρχιώτες Βουλευτές, το ήμισυ της αποζημιώσεως το θεωρώ δαπάνη, στους Αθηναίους το είκοσι πέντε τοις εκατό και στους Βουλευτές Επικρατείας κανένα, θα το φορολογούσα ολόκληρο και κάποια ρύθμιση θα έκανα με βάση τις δαπάνες.

Αυτό θα το πούμε ενδεχομένως και όταν θα έρθει το άρθρο, που μας αφορά εμάς. Το λέω για άλλες κατηγορίες. Αυτό το οποίο εκάματε, με τα έξοδα που πληρώνονται για την παραμονή των Ελλήνων υπαλλήλων, των διπλωματικών του Υπουργείου Εξωτερικών και άλλων στο εξωτερικό, να τους φορολογήσετε με δεκαπέντε τοις εκατό, δεν είναι απλώς απαράδεκτο, κύριε Πρόεδρε, είναι τρελό, είναι εγκληματικό. Γιατί τους φορολογείτε;

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, μας αδικείτε, γιατί δεν ξέρετε τι ρύθμιση έχουμε κάνει.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εγώ δεν ξέρω τι ρύθμιση έχετε κάνει, κύριε Υπουργέ, αλλά δεν καταλαβαίνω γιατί πρέπει να δημιουργήσετε ένα πρόβλημα, για να κοιτάξετε να το μπαλώσετε εκ των υστέρων κατά πενήντα τοις εκατό.

ΓΕΩΡΓΙΟΣ ΔΡΥΣ (Υφυπ. Οικονομικών): Από την αρχή το είχαμε πει.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν ξέρω πώς το είπατε και πώς δεν το είπατε. Εγώ ξέρω ότι σήμερα, ο 'Ελληνας που εργάζεται στο εξωτερικό, είτε διπλωμάτης είναι είτε στρατιωτικός, παίρνει -σε σύγκριση με αυτά που παίρνουν άλλοι- ψιχία. Το Υπουργείο των Εξωτερικών δεν μπορεί να λειτουργήσει σήμερα. Δεν μπορείτε να πλήττετε την ελληνική εξωτερική πολιτική για λόγους στενοκέφαλης αντίληψης ή ενδεχομένως από κακία ή από κόμπλεξ ορισμένων.

Οφείλετε να αποκαταστήσετε το πλήρες εισόδημα, δοθέντος ότι ο 'Ελληνας στο εξωτερικό, είτε διπλωμάτης είναι είτε στο Υπουργείο Εμπορίου ανήκει είτε στο Υπουργείο Εθνικής Αμύνης, αμείβεται πολύ χαμηλότερα από ό,τι αμείβεται ο μέσος όρος των υπολοίπων αντιστοίχων υπαλλήλων στο εξωτερικό.

Το Υπουργείο Εξωτερικών, κύριε Πρόεδρε, στην Ελλάδα έχει προϋπολογισμό, ο οποίος είναι κάτω του 0,50% των συνολικών δαπανών, όταν η Τουρκία δαπανά πέντε τοις εκατό και έχει μεγαλύτερο προϋπολογισμό. Καταλάβετέ το επιτέλους, ότι δεν μπορείτε να παίζετε με την ελληνική εθνική εξωτερική πολιτική και από τη μια μεριά να θέλετε να στηρίζετε -και πρέπει να στηρίζετε και δεν αμφιβάλλω, ότι είναι στην πρόθεσή σας- τα εθνικά μας θέματα και από την άλλη μεριά να δημιουργείτε μείζονα προβλήματα με τέτοιες μικρές επιλογές, μικρόχαρες και στενοκέφαλες και εκτός πάσης λογικής.

Κύριε Πρόεδρε, δύο βασικές παρατηρήσεις θέλησα να κάνω πάνω σε αυτό, το οποίο συζητούμε σήμερα. Θα μπορούσα να πω και πάρα πολλά άλλα και έχω άποψη επί όλων των εδαφίων, αλλά δε θέλω να μιλήσω περισσότερο. Αν η Κυβέρνηση καταλάβει, ότι πρέπει να τηρήσει και να σεβαστεί αυτές τις δύο αρχές, θα περάσει το νομοσχέδιο, το οποίο στη βάση του είναι σωστό.

Κύριε Πρόεδρε, είναι προφανές, ότι στη σημερινή Κυβέρνηση -δε θέλω να σας θίξω, κύριε Υπουργέ, ξέρετε, ότι σας εκτιμώ και προσωπικά- είστε λιγάκι μαθητευόμενοι μάγοι. Αν είχατε κάπως περισσότερο εγκύψει σε αυτά τα καυτά θέματα, θα αποφεύγατε περιπέτειες, και δικές σας και της Κυβέρνησης και του Τόπου, σε τελική ανάλυση, διότι όλα αυτά τα οποία περνούμε, τα πληρώνετε όχι μόνο εσείς, η Κυβέρνηση του ΠΑΣΟΚ ή οι οπαδοί του ΠΑΣΟΚ, τα πληρώνει ολόκληρος ο Ελληνικός Λαός. Σε αυτά τα θέματα, κύριε Πρόεδρε, χρειάζεται περισσότερη προσοχή.

Το τελευταίο που θέλω να πω είναι, ότι καλό είναι σ' αυτές τις περιπτώσεις, όταν αποφασίζεται μία αλλαγή τέτοια, βαθιά, μια βαθιά τομή, να ισχύει για το μέλλον. Μπορεί να επιβαρύνετε, φερ' ειπείν, τα ιδρύματα ή τις δωρεές ή ο,τιδήποτε άλλο αποφασίσετε να κάνετε. Εγώ σε αυτό διαφωνώ απόλυτα με τον κ. Τσοβόλα, ότι δεν είναι τρελές οι άλλες χώρες, οι οποίες για να διευκολύνουν κοινωφελή έργα απαλλάσσουν από τη φορολογία του εισοδήματος ορισμένες εισφορές. Δεν είναι καθόλου τρελοί αυτοί οι οποίοι το κάνουν και όταν αυτό είναι μία πρακτική, η οποία εφαρμόζεται σε όλο το δυτικό κόσμο, γιατί να είναι εσφαλμένη.

Εν πάση περιπτώσει, ό,τι αποφασίσετε, κάντε το, αλλά χωρίς αναδρομική εφαρμογή. Δηλαδή, για να είμαι πιο σαφής, για τις οικοσκευές, για τα αυτοκίνητα από στρατιωτικούς, υπάρχουν και άλλοι στρατιωτικοί στην Κύπρο. Αυτοί που έχουν πάει εκεί, έχουν ήδη την αίσθηση ενός κεκτημένου δικαιώματος. Περιμένουν, ότι όταν θα γυρίσουν, μετά από έξι μήνες, μετά από ένα χρόνο, δεν ξέρω πότε θα γυρίσουν, θα έχουν τα ευεργετήματα, τα οποία είχαν όταν πήγαιναν.

Κύριε Πρόεδρε, όταν θέλουμε να κάνουμε τομές, οι οποίες είναι πάντοτε επώδυνες, αυτό διδάσκει η πείρα, κύριε Υφυπουργέ, πρέπει να φροντίζετε να τις κάνετε όσο το δυνατόν ανώδυνες. Αναισθητικό χρειάζεται, όχι να κάνετε τομές χωρίς αναισθησία. Γι' αυτό θα πρέπει, αυτά τα πράγματα να τα δείτε στην πράξη και όπου μπορείτε, να μην ανατρέχει στο παρελθόν, να μην σκοτώσει προσδοκίες, να μη δημιουργήσει πολύ μεγάλες αντιδράσεις.

Αυτά τα λέω, κύριε Πρόεδρε, γιατί πιστεύω -και με αυτό τελειώνω- ότι στις γενικές του γραμμές, αυτό το νομοσχέδιο είναι σωστό. Πρέπει όλοι μας να βοηθήσουμε, αλλά πρέπει να βοηθήσει και η Κυβέρνηση, κύριε Υπουργέ, και προπαντός να μη δείχνετε υπέρμετρο πείσμα. Εσείς δεν το δείξατε, αλλά ο συνάδελφός σας Υφυπουργός Οικονομικών, την άλλη φορά που συζητούσαμε το νομοσχέδιο για το Υπουργείο Εθνικής Αμύνης, είσασταν και εσείς παρών, έδειξε μια αδικαιολόγητη εμμονή εκεί, που είχε προδήλως άδικο.

Καλά σας τα είπε ο κ. Τσοβόλας. Τώρα δεν ξέρετε πώς θα μαζέψετε τα ασυμμάζευτα, διότι ψηφίσατε ένα νόμο, ο οποίος σας δημιουργεί μεγάλο πρόβλημα στο Υπουργείο Εθνικής Αμύνης, πέραν του ότι η βασική σας επιλογή να μh δώσετε κάτι παραπάνω για τον τομέα του Υπουργείου Εθνικής 

Σελίδα 3152 

Αμύνης, είναι λάθος. Και είναι λάθος -και μ' αυτό τελειώνω, κύριε Πρόεδρε- πολύ περισσότερο, όταν βλέπουμε σήμερα ποια είναι η εισοδηματική πολιτική στην πράξη, η οποία εφαρμόζεται στον ευρύτερο δημόσιο τομέα.

Είναι τραγικό να διαπιστώνουμε, ότι δίνονται σε χρεωκοπημένες δημόσιες επιχειρήσεις αυξήσεις της τάξεως του 20%, του 30%, του 50% και του 80% από μία Kυβέρνηση, η οποία έχει χάσει παντελώς τον έλεγχο και από την άλλη μεριά, σε τάξεις, σε κατηγορίες Ελλήνων πολιτών, που κατ' εξοχήν έχουν ανάγκη, παριστάνετε τους σκληρούς και τους άτεγκτους, και δεν είσθε διατεθειμένοι να δώσετε κάτι παραπάνω. Ισορροπία χρειάζεται, σφαιρική αντίληψη χρειάζεται, διότι αλλιώς δε θα περάσουμε από αυτήν τη δύσκολη φάση, την οποία έχουν ενώπιόν μας, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα, ότι οι Υπουργοί Μακεδονίας-Θράκης, Εσωτερικών, Δημόσιας Διοίκησης και Αποκέντρωσης και Οικονομικών, κατέθεσαν σχέδιο νόμου: "Σύσταση νομικού προσώπου με την επωνυμία "Εθνικό Κέντρο Χαρτών και Χαρτογραφικής Κληρονομιάς - Εθνική Χαρτοθήκη"

Παραπέμπεται στην αρμόδια Διαρκή Επιτροπή.

Ο κ. Μπασιάκος έχει το λόγο.

ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, πριν από λίγο διαμαρτυρήθηκα και εγώ και άλλοι συνάδελφοι, για τον πρόχειρο τρόπο, με τον οποίο όχι μόνο καταρτίζει τα νομοσχέδια η Κυβέρνηση, αλλά και νομοθετούμε εδώ.

Το γεγονός, ότι ο Εισηγητής της Πλειοψηφίας δε γνώριζε την τροποποίησή σας και τη διόρθωσή σας...

ΓΕΩΡΓΙΟΣ ΔΡΥΣ (Υφυπ. Οικονομικών): Ποια, τροποποίηση, κύριε Μπασιάκο;

ΕΥΑΓΓΕΛΟΣ ΜΠΑΣΙΑΚΟΣ: Αυτή που κάνατε μετά την εισήγησή του. Κάνατε κάποια λεκτική, έστω, αλλαγή, μετά την εισήγηση του κ. Γιαννακόπουλου. Και ο κ. Γιαννακόπουλος δε γνώριζε τις αλλαγές σας...

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Μπασιάκο, τί λέτε;

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Υφυπουργέ, μην κάνετε διάλογο.

ΕΥΑΓΓΕΛΟΣ ΜΠΑΣΙΑΚΟΣ: Προηγουμένως μας φέρατε κάποια αλλαγή στη διάταξη για την κύρια ασφάλιση των αγροτών. Το ίδιο πράγμα συνέβη...

ΓΕΩΡΓΙΟΣ ΔΡΥΣ (Υφυπ. Οικονομικών): Εγώ έφερα διάταξη για τους αγρότες;

ΕΥΑΓΓΕΛΟΣ ΜΠΑΣΙΑΚΟΣ: Η Κυβέρνηση είπα. Μίλησα για την Κυβέρνηση συνολικά. Και νομίζω, ότι δεν μπορούμε με αυτόν τον τρόπο να νομοθετούμε. Αιφνιαδιαστήκαμε και στην Επιτροπή με μία σειρά τροποποιήσεις, που μας φέρατε εκεί και που αποτελούσαν ουσιαστικά ένα ακόμη νομοσχέδιο. Σε καμιά περίπτωση νομίζω, ότι η Βουλή δεν μπορεί να καταλάβει τις αλλαγές, τις οποίες επιφέρατε στο νομοσχέδιο.

Το νομοσχέδιο είναι ψευδεπίγραφο, γιατί πέραν των φοροαπαλλαγών που καταργούνται, επιβάλλει μία σειρά από νέους φόρους, αυξάνει τους υπάρχοντες και γενικότερα επιβαρύνει συνολικά όλους τους 'Ελληνες.

Εάν οι φοροαπαλλαγές κατηργούντο με στόχο να απλοποιηθεί το φορολογικό σύστημα και να εξορθολογιστεί το όλο αυτό σύστημα, εμείς ενδεχομένως να συμφωνούσαμε ή να συμφωνούσαμε στην κατάργηση μερικών από αυτές τις φοροαπαλλαγές. Αλλά, δυστυχώς, το σύστημα γίνεται πιο πολύπλοκο, επιβαρύνει κυρίως τα χαμηλά εισοδηματικά στρώματα και με την επιβολή αυτοτελούς φορολόγησης του 15% -έχετε κι άλλα κλιμάκια-δημιουργεί μεγαλύτερη αδικία στη φορολόγηση αυτών των εισοδημάτων, που πολλές φορές αποτελούν και δαπάνες. Υπάρχουν μια σειρά από δαπάνες, οι οποίες φορολογούνται και αυτό γίνεται κατά τρόπο πρωτόγνωρο.

Σας κατηγορήσαμε και στην Επιτροπή, αλλά και κατά τη συζήτηση επί της αρχής, ότι αφού ρυθμίσατε με τρόπο χαριστικό και πολλές φορές σκανδαλώδη ορισμένα χρέη, αφού δεν εισπράξατε βεβαιωθέντες και οφειλόμενους φόρους, αφού δε βελτιώσατε το φοροεισπρακτικό μηχανισμό, έστω με την προώθηση της λειτουργίας του συστήματος "ΤΑXIS" έρχεσθε τώρα και επιβάλλετε τους νέους φόρους και καταργείτε μία σειρά από φοροαπαλλαγές, που είχαν δοθεί κάποτε σε αντικατάσταση χαμένου εισοδήματος ή για να μη δοθούν αυξήσεις στο εισόδημα.

Προωθήσατε πρόταση στην Ο.Κ.Ε., στην Οικονομική και Κοινωνική Επιτροπή, να εξετάσει αυτές τις φοροαπαλλαγές, αλλά και συνολικά το νομοσχέδιο, και να σας πει τις απόψεις της. Δώσατε ένα κείμενο φοροαπαλλαγών από την περασμένη χρονιά και επ' αυτού έγιναν κάποιες παρατηρήσεις, οι οποίες -δυστυχώς- στο μεγαλύτερο μέρος τους δεν ελήφθησαν υπόψη.

Το νομοσχέδιο το καταθέσατε στην Οικονομική και Κοινωνική Επιτροπή στις αρχές Δεκεμβρίου και δε δώσατε τον απαραίτητο χρόνο στην Οικονομική και Κοινωνική Επιτροπή να επεξεργαστεί αυτό το νομοσχέδιο.

Βέβαια, με λύπη μου βλέπω, ότι και επί του νομοσχεδίου, οι περισσότερες από τις παρατηρήσεις της Οικονομικής και Κοινωνικής Επιτροπής, είναι αρνητικές. Και γίνεται εδώ μια προσπάθεια να δημιουργηθεί η εντύπωση, ότι η Ο.Κ.Ε. συμφωνεί και μάλιστα ότι είναι ομόφωνη η πρότασή της.

Σε γενικές γραμμές, η Οικονομική και Κοινωνική Επιτροπή σας λέει, ότι θα μπορούσατε ενδεχομένως να καταργήσετε ορισμένες φοροαπαλλαγές, αν δίνατε ισόποση αύξηση στα εισοδήματα, αφού ειδικότερα αυτά τα εισοδήματα είχαν χαθεί, λόγω της καθιέρωσης της φοροαπαλλαγής, είχε δοθεί δηλαδή τρόπον τινά σαν στήριξη του εισοδήματός τους αυτή η φοροαπαλλαγή. Μάλιστα το μεγαλύτερο μέρος αυτών των φοροαπαλλαγών είχε δοθεί κατά τη διάρκεια των κυβερνήσεων του ΠΑ.ΣΟ.Κ.. 

Σας το τονίζει αυτό η Οικονομική και Κοινωνική Επιτροπή, όπως σας τονίζει επίσης, ότι δεν έχετε τιμαριθμοποιήσει τη φορολογική κλίμακα, δεν έχετε αναπροσαρμόσει το αφορολόγητο όριο την τελευταία πενταετία και επομένως, όλες οι τιμαριθμικές αναπροσαρμογές που έχουν δοθεί κατά καιρούς είναι ατελέσφορες. Σας τα λέει αυτά η Οικονομική και Κοινωνική Επιτροπή. Σας λέει ακόμη, να δώσετε καλύτερα επιδοτήσεις και ενισχύσεις στις κοινωνικές ομάδες, για να γίνεται καλύτερη καταγραφή των ποσών αυτών, να γίνεται πιο δίκαιο και ορθολογικό το σύστημα, αλλά σε καμιά περίπτωση δε σας λέει να καταργήσετε φοροαπαλλαγές, χωρίς την καταβολή αυτών των επιδοτήσεων και ενισχύσεων.

Σας επισημαίνει ακόμα, ότι η κατάργηση της έκπτωσης των δαπανών με αποδείξεις, ενδεχομένως να ενθαρρύνει την τάση για τη φοροδιαφυγή. Ελέχθη προηγουμένως σ' αυτήν την Αίθουσα. Δυστυχώς αυτό ισχύει και για την περίπτωση των ιατρικών και νοσοκομειακών παροχών, καθώς και τις παροχές νομικών υπηρεσιών.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

'Ετσι δεν επιτυγχάνετε το στόχο για την πάταξη της φοροδιαφυγής με τη διασταύρωση στοιχείων και την κατάθεση παραστατικών, που αποδεικνύουν, αν θέλετε, αντικρουόμενα συμφέροντα.

Ακόμα και η φορολόγηση αυτοτελώς είναι άδικη, όπου την επιχειρείτε.

Ειδικότερα στο άρθρο 1, οι επιφυλάξεις μας και οι αντιρρήσεις μας επικεντρώνονται στα εξής σημεία. 

Πρώτον, στην κατάργηση της μεταφοράς των εξόδων ιατρικής και νοσοκομειακής περίθαλψης για τα επόμενα δύο χρόνια.

Ακούστε, κύριε Υπουργέ, τι θα συμβεί. Κάποιος που έχει φορολογητέο εισόδημα πέντε εκατομμύρια δραχμές και οι δαπάνες της ιατρικής και νοσοκομειακής περίθαλψής του αυτόν το χρόνο ανέρχονται σε έξι εκατομμύρια δραχμές, θα μπορέσει να δικαιολογήσει τα πέντε εκατομμύρια. Τα άλλα δε θα τα δικαιολογήσει ποτέ. Κάποιος άλλος ο οποίος έχει φορολογητέο εισόδημα έντεκα εκατομμύρια δραχμές, αυτός θα μπορέσει την ίδια χρονιά να εκπέσει όλο το ποσό. Είναι μια αδικία.

Σε ενημερωτική εκπομπή της τηλεοράσεως σήμερα, καταγ-

Σελίδα 3153 

γέλθηκε, ότι πριν από έξι μήνες κάποιος πολίτης, κάποιος συνάνθρωπός μας, είχε ανάγκη να μπει σε μια μονάδα εντατικής θεραπείας. Τα κρατικά νοσοκομεία, ως συνήθως δεν μπορούσαν να ικανοποιήσουν αυτή την ανάγκη και αναγκάστηκε να μεταβεί σε ένα ιδιωτικό νοσηλευτήριο. Παρέμεινε οκτώ ημέρες νοσηλευόμενος εκεί, γιατί στο διάστημα αυτό δε βρέθηκε κάποια κλίνη σε μονάδα εντατικής θεραπείας, για να μεταφερθεί. Χρεώνεται το δωμάτιο αυτό, αυτή η μονάδα, με πεντακόσιες χιλιάδες δραχμές την ημέρα. Αυτός ο άνθρωπος χρεώθηκε με τέσσερα εκατομμύρια δραχμές. Αν έμενε είκοσι μέρες στη μονάδα, θα είχε υπερβεί κατά πολύ το όριο αυτό, το οποίο βάζετε εσείς. Αυτός ο άνθρωπος, ο οποίος αναγκάστηκε, από την κακή λειτουργία των νοσοκομειακών μονάδων, να μετακινηθεί σε ένα ιδιωτικό νοσηλευτήριο ή -το επεκτείνω- στο εξωτερικό, είναι αναγκασμένος να πληρώσει το φόρο και να μην ευνοηθεί από μια ρύθμιση, που πάγια ίσχυε και που αποτελούσε, αν θέλετε, μια πάρα πολύ λογική διάταξη για τη στήριξη ...

ΓΕΩΡΓΙΟΣ ΔΡΥΣ (Υφυπ.Οικονομικών): 'Ισχυε πάντα, κύριε Μπασιάκο; 

ΕΥΑΓΓΕΛΟΣ ΜΠΑΣΙΑΚΟΣ: Τελευταία ισχύει αυτό, αλλά ίσχυε από παληά ως προς το απεριόριστο, το οποίο και αυτό το καταργείτε.

ΓΕΩΡΓΙΟΣ ΔΡΥΣ (Υφυπ.Οικονομικών): Το 1994 πρωτοεφαρμόστηκε. Εσείς δεν το είχατε ποτέ και εφαρμόστηκε για πρώτη φορά επί των δωρεών. 

ΕΥΑΓΓΕΛΟΣ ΜΠΑΣΙΑΚΟΣ: Ο συνδυασμός των διατάξεων αυτών όμως ήταν πάρα πολύ ευνοϊκός. Τώρα δημιουργείτε ένα αντικίνητρο και δημιουργείτε ένα πάρα πολύ μεγάλο πρόβλημα στους χαμηλοεισοδηματίες, κατά κύριο λόγο.

Πάντως η Ο.Κ.Ε. διαφωνεί και επ' αυτού και ζητεί να εξακολουθήσει η δυνατότητα μεταφοράς των εξόδων αυτών και στα επόμενα δυο χρόνια. 

Εάν επιμείνετε στη διάταξη, τουλάχιστον ας το κάνετε "συμμέτρως". Δηλαδή να εκπίπτεται συμμέτρως η δαπάνη αυτή, ώστε να μπορούν αυτοί που έχουν λιγότερα εισοδήματα να εκπίπτουν σχεδόν το σύνολο των δαπανών. 'Οταν πάμε πιο ψηλά, ενδεχομένως να υπάρχει ποσοστιαία μείωση αυτών των δαπανών. 

Το ίδιο ισχύει και για τη μεταφορά του ποσού των δωρεών. Αποθαρρύνετε τις δωρεές, αποθαρρύνετε τους δωρητάς να δωρίζουν σε ιδρύματα και σε κοινωφελή σωματεία, ώστε να εκπληρώσουν το σκοπό τους.

Πιο κάτω θα σας πω τα προβλήματα που θα γεννώνται σε μια σειρά από κοινωφελή ιδρύματα από τη μείωση γενικότερα της προσπάθειας από τους δωρητές να στηρίζουν αυτά τα ιδρύματα, τα οποία σε κάθε περίπτωση ενισχύουν μια κοινωνική προσπάθεια, την οποία δεν μπορεί να κάνει το Κράτος, δεν μπορεί να ανταποκριθεί η Δημόσια Διοίκηση.

Οι νομικές υπηρεσίες: Και αυτές έπρεπε να διατηρηθούν ως δαπάνες που εκπίπτουν, γιατί αν δεν εκδίδουν παραστατικά πλέον οι νομικοί, ενδεχομένως να ενθαρρύνεται η απόκρυψη του εισοδήματος.

Μείζον θέμα είναι η κατάργηση της απαλλαγής για το φόρο εισοδήματος νομικών προσώπων. Αναφέρομαι στην εκμίσθωση ακινήτων. Το κάνατε 10%. Σε ορισμένα από τα ιδρύματα, το ποσό που θα τους επιβαρύνει είναι πάρα πολύ υψηλό. Ενδεχομένως κάποια να πάψουν να λειτουργούν. 'Οταν έχουν τετρακόσιους και πεντακόσιους τρόφιμους τα ιδρύματα αυτά και θα επιβαρυνθούν με εκατό ή εκατόν πενήντα εκατομμύρια, αντιλαμβάνεσθε, ότι θα έχουν τεράστιο πρόβλημα λειτουργίας ή θα διώξουν και κόσμο. Αυτό το κενό γενικότερα, δεν μπορεί να συμπληρωθεί από οποιαδήποτε επιχορήγηση, η οποία θα καταβάλεται. Υπόψιν, ότι τα ιδρύματα αυτά δεν επιχορηγούνται καν από το Δημόσιο. Θα αναγκασθείτε για να μην κλείσουν και εν όψει διαμαρτυριών κοινωνικών φορέων, να τα επιχορηγήσετε και να επιβαρυνθεί πάλι το δημόσιο ταμείο, ο Κρατικός Προϋπολογισμός, με τη στήριξη αυτών των ιδρυμάτων.

Εξαιρείτε το 'Αγιο 'Ορος. Συμφωνούμε απόλυτα. Γιατί να μην ισχύει όμως, η ίδια διάταξη και για τα άλλα κοινωφελή ιδρύματα και για τις άλλες ιερές μονές, που επιτελούν το ίδιο καθήκον και την ίδια αποστολή;

Είχαμε την απαλλαγή των επιδομάτων επικίνδυνης εργασίας, το καταδυτικό, το πτητικό, το ναρκαλιευτικό, των αλεξιπτωτιστών και των δυτών. Η Ο.Κ.Ε., διαφωνεί με την κατάργηση. Ζητάει να αναπροσαρμοσθεί το ποσό. Και πάντως, η αυτοτελής φορολόγηση είναι σκληρή, νομίζω, γι' αυτές τις κατηγορίες φορολογουμένων που είχαν εμπαιχθεί στο παρελθόν με το μισθολόγιο το οποίο φέρατε, ειδικότερα για τους αξιωματικούς. Νομίζω, ότι είναι ένα δεύτερο καίριο κτύπημα στο εισόδημα των αξιωματικών και όλων αυτών, οι οποίοι κάνουν αυτήν την επικίνδυνη εργασία.

Το ίδιο ισχύει και για το στεγαστικό επίδομα και το επίδομα στολής. Η Ο.Κ.Ε. και εδώ διαφωνεί, όπως διαφωνούμε και εμείς, ζητώντας την αναπροσαρμογή των εισοδημάτων, ώστε και μετά τη φορολόγησή τους, να μη μειωθεί το εισόδημά τους και να μη διαταραχθεί το οικογενειακό εισόδημα σ' αυτούς τους χαμηλοεισοδηματίες. Καταργείται η εξαίρεση από το φόρο ποσοστού 50% σε αποζημιώσεις υπαλλήλων, για την κάλυψη δαπανών ειδικής υπηρεσίας. Και εδώ διαφωνούμε και η Ο.Κ.Ε. ζητά την αναπροσαρμογή του ποσού, για να μην επιβαρυνθεί το οικογενειακό τους εισόδημα.

'Οπως βλέπετε, υπάρχει μια σειρά από διατάξεις, στις οποίες διαφωνούμε και είναι μεγάλης σημασίας διατάξεις. Οι βασικότερες διατάξεις του άρθρου 1, του κεφαλαίου Α', είναι αυτές τις οποίες σας αναφέρω και στις οποίες διαφωνεί κάθετα η Ο.Κ.Ε.: Των επιδομάτων υπηρεσίας στην αλλοδαπή. Πραγματικά, οι δημόσιοι υπάλληλοι και ειδικότερα οι διπλωμάτες, δεν μπορούν να ανταποκριθούν στην ανάγκη και στο καθήκον το οποίο έχουν να εκπροσωπήσουν σωστά τη Χώρα. 'Ετσι, η διεθνής παράσταση της Χώρας υποβαθμίζεται. Οι διεθνείς σχέσεις και οι δημόσιες σχέσεις οι οποίες πρέπει να γίνονται από τους διπλωματικούς, θα υποβαθμισθούν καίρια με την αυτοτελή φορολόγηση, με το 15%.

Το ίδιο ισχύει και για τις ομαδικές ασφαλίσεις. Ζητήθηκε από τους εκπροσώπους των επιχειρηματιών η αναπροσαρμογή του ποσοστού και του ποσού. Και εμείς επιμένουμε, ότι πρέπει να το ξαναδείτε, γιατί είναι πολλές οι συλλογικές συμβάσεις εργασίας που προβλέπουν αυτόν τον όρο. Θα είναι σε βάρος της ασφάλισης των εργαζομένων, σε βάρος των συντάξεών τους. Ξέρουμε, ότι είναι πάρα πολύ χαμηλές οι συντάξεις. Θα αποτελούσε ένα στήριγμα του εισοδήματος από συντάξεις, αυτών των απόμαχων, και πάντως θα δημιουργήσει η κατάργηση αυτή τριβές στη σχέση μεταξύ επιχειρηματιών και εργαζομένων. Οι εργαζόμενοι θα το διεκδικούν, οι επιχειρηματίες δε θα μπορούν να ανταποκριθούν ενδεχομένως στην υποχρέωσή τους να τους καλύψουν με ομαδικές ασφαλίσεις και θα δημιουργηθούν σίγουρα τριβές στις μεταξύ τους σχέσεις.

Για τους ομογενείς: Μας είπατε ότι πρόκειται να υπάρξει μια κάποια ευνοϊκότερη ρύθμιση γι' αυτούς, οι οποίοι θα φέρουν το αυτοκίνητο που αγόρασαν μέχρι τις 31-12-96 το επόμενο εξάμηνο.

ΓΕΩΡΓΙΟΣ ΔΡΥΣ (Υφυπ. Οικονομικών): Δεν είπα αυτό.

ΕΥΑΓΓΕΛΟΣ ΜΠΑΣΙΑΚΟΣ: Το αυτοκίνητο είπατε. Τι είπατε;

ΓΕΩΡΓΙΟΣ ΔΡΥΣ (Υφυπ. Οικονομικών): Το έχω μοιράσει γραπτώς σε όλους τους συναδέλφους.

ΕΥΑΓΓΕΛΟΣ ΜΠΑΣΙΑΚΟΣ: Βλέπετε που δεν έχουμε καταλάβει; Δεν το πήρα, κύριε Υπουργέ. Μπορείτε να μας διευκρινήσετε τη διάταξη;

ΠΡΟΕΔΡΕΥΩΝ (Παναγιώτης Ν.Κρητικός): Δεν υπάρχει χρόνος τώρα να γίνει η διευκρίνηση. Στη δευτερολογία σας ευχαρίστως, κύριε Υπουργέ.

'Εχει διανεμηθεί η τροπολογία.

ΕΥΑΓΓΕΛΟΣ ΜΠΑΣΙΑΚΟΣ: Υπάρχει το πρόβλημα των Κυπρίων. Στην Κύπρο υπάρχουν κάποιοι δημόσιοι υπάλληλοι, οι οποίοι αγόρασαν αυτοκίνητο. Και ξέρετε πολύ καλά, ότι το αυτοκίνητο που φέρνουν στην Ελλάδα έχει αριστερά το τιμόνι, σε σχέση με το κυπριακό αυτοκίνητο, που έχει δεξιά το τιμόνι.

Αυτοί οι άνθρωποι, εάν δεν έρθουν σε έξι μήνες, δεν μπορούν ούτε να το πουλήσουν. Και γιατί βάζετε το εξάμηνο 

Σελίδα 3154 

και δεν το αφήνετε απεριόριστο, αφού έχει αγορασθεί μέχρι τέλους του 1996; Τι κερδίζετε με τον περιορισμό του εξαμήνου;

Ο δημόσιος υπάλληλος, που επιστρέφει στην Ελλάδα, δεν επιστρέφει με δική του βούληση. Επιστρέφει όταν υπάρχει σχετική απόφαση. Είτε είναι καθηγητής, που δεν θα προλάβει να έρθει την 31 Ιουνίου, είτε είναι αξιωματικός είτε οποιοσδήποτε άλλος κρατικός λειτουργός.

'Οσον αφορά το θέμα της συνένωσης των οικοπέδων, νομίζουμε, ότι πρέπει να ισχύσει αυτή η απαλλαγή. Γιατί αποτελούσε κίνητρο για τη συνένωση μικρών οικοπέδων σε μικρές πόλεις. Και αν θέλετε, δημιουργούσε ένα κίνητρο για την οικοδομική δραστηριότητα, η οποία είναι αρκετά υποβαθμισμένη τα τελευταία χρόνια.

Για το χαρτόσημο ειδικότερα, η Ο.Κ.Ε. προτείνει μία συνολική μελέτη των περιπτώσεων για να τοποθετηθεί. Εδώ, στο άρθρο 4 καταργείτε ενενήντα εννέα περιπτώσεις, που θίγουν καίρια ιδρύματα και άλλα κοινωφελή σωματεία. Τα επιβαρύνουμε με το χαρτόσημο, το οποίο επιβάλλεται.

ΓΕΩΡΓΙΟΣ ΔΡΥΣ (Υφυπ. Οικονομικών): Ποιοι επιβαρύνονται;

ΕΥΑΓΓΕΛΟΣ ΜΠΑΣΙΑΚΟΣ: Τα ενεννήντα εννέα ιδρύματα ή νομικά πρόσωπα, τα οποία περιλαμβάνονται στο άρθρο 4.

Επίσης, η Ο.Κ.Ε. -και το επισημαίνω- αρνείται να δεχθεί το άρθρο που αφορά κυρίως χαμηλοεισοδηματίες. Αναφέρεται πάλι στα τέλη χαρτοσήμου.

ΓΕΩΡΓΙΟΣ ΔΡΥΣ (Υφυπ. Οικονομικών): Στα τέλη κυκλοφορίας.

ΕΥΑΓΓΕΛΟΣ ΜΠΑΣΙΑΚΟΣ: Πέραν των τελών χαρτοσήμου, διαφωνεί και στο θέμα των τελών κυκλοφορίας.

'Οσον αφορά τώρα τις απαλλαγές σε κοινωφελή ιδρύματα για τις δωρεές οχημάτων κ.λπ., νομίζουμε, ότι αποτελεί αντικίνητρο για τη δωρεά τέτοιων ειδών, αυτοκινήτων, κ.λπ. Μας είπατε μια αόριστη πρόταση, ότι θα εισφέρει και το Υπουργείο Υγείας ενδεχομένως στην καταβολή αυτών των ποσών. Θεωρώ, ότι είναι ανεπαρκείς αυτές οι εξηγήσεις που μας δώσατε και ότι θα πρέπει να στηριχθεί η προσπάθεια των δωρητών.'Ενας ομογενής, που ενισχύει ένα νοσοκομείο μιας ακριτικής περιοχής της Χώρας, να μην πληρώνει την επιβάρυνση, την οποία προβλέπετε στη διάταξη αυτή.

Ενώ καταργείτε αυτές τις απαλλαγές, διατηρείτε ορισμένες που είναι και σκανδαλώδεις. Εγώ θα σας πω μία μόνο. Διατηρείτε την απαλλαγή για τον ΦΠΑ των κερδών των καζίνο.

Εμείς θεωρούμε, ότι έχει καταρτισθεί πρόχειρα το Κεφάλαιο Α' τουλάχιστον, στο οποίο αναφερόμαστε και ότι:

Θα πρέπει να επανεξετασθεί το σύνολο των απαλλαγών που καταργούνται.

Να λάβετε σοβαρά υπόψη σας την ΟΚΕ, την οποία πρέπει να έχετε ως σύμβουλό σας. Αφού δεν την ακούσατε έγκαιρα, ακούστε την τουλάχιστον τώρα που συζητούμε επί των άρθρων, για να βελτιώσετε προς το καλύτερο τις διατάξεις αυτές.

Εμείς καταψηφίζουμε και τις έξι αυτές διατάξεις.

ΠΡΟΕΔΡΕΥΩΝ (Παναγιώτης Ν. Κρητικός): Δόθηκε επαρκέστατος χρόνος στους κυρίους Εισηγητές και στους κυρίους Ειδικούς Αγορητές, ούτως ώστε να καλύψουν όλες τις απαιτήσεις τους σε ό,τι αφορα την αγόρευση και την τοποθέτησή τους.

Ο κ. Γκατζής Ειδικός Αγορητής του Κομμουνιστικού Κόμματος Ελλάδας, έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κυρίες και κύριοι συνάδελφοι, την προχειρότητα, με την οποία αντιμετωπίζει η Κυβέρνηση το νομοσχέδιο,την είχαμε καταγγείλει και κατά τη συνεδρίαση της Επιτροπής. 

Βλέπουμε, ότι συνεχίζεται και την τελευταία στιγμή ακόμη, να έρχονται τροποποιήσεις σαν να περιφέρεται δίσκος διακονίας.

ΓΕΩΡΓΙΟΣ ΔΡΥΣ (Υφυπ. Οικονομικών): Χρειάζεται να είμαστε περισσότερο σοβαροί!

ΝΙΚΟΛΑΟΣ ΓΚΑΤΖΗΣ: Να είμαστε, κύριε Υπουργέ. 'Οταν, όμως, συζητούμε και έρχονται ακόμη τροπολογίες, κάπως πρέπει να το χαρακτηρίσουμε.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, θα παρακαλέσω να μη διακόπτετε. Κρατήστε τις παρατηρήσεις των Εισηγητών, των Ειδικών Αγορητών, των συναδέλφων -και είναι αρκετοί ακόμη- για να δώσετε στο τέλος απάντηση, κατά την αγόρευσή σας. Η οποιαδήποτε παρέμβασή σας θα είναι σε βάρος του νομοσχεδίου.

ΝΙΚΟΛΑΟΣ ΓΚΑΤΖΗΣ: Πέρα απ' αυτό, θα πρέπει να τονίσω, κύριε Πρόεδρε, ότι αυτό το νομοσχέδιο δε θα περπατήσει. Δε θα περπατήσει, γιατί δεν έχουν οι εργαζόμενοι να δώσουν άλλα. 'Εχουν στεγνώσει πέρα για πέρα. Και νομίζουμε ότι με την πάλη τους θα το καταργήσουν.

Κύριοι συνάδελφοι, ένας αντικοινωνικός πέρα για πέρα και αντιλαϊκός Προϋπολογισμός, τον οποίο ψήφισε η Κυβέρνηση πριν από λίγο καιρό, ένας τέτοιος Προϋπολογισμός, που στηρίζεται στα προγράμματα σύγκλισης της σκληρής, μονόπλευρης λιτότητας και στις κατευθύνσεις της Ευρωπαϊκής 'Ενωσης, δεν είναι δυνατόν να μη φέρει ένα παρόμοιο αντιλαϊκό, αντικοινωνικό νομοσχέδιο, ένα νομοσχέδιο που σφίγγει πάρα πέρα το ζωνάρι των εργαζομένων και είναι επιπλέον χαριστικό απ'ό,τι ήταν, στο μεγάλο κεφάλαιο.

Παρ'όλο που η Κυβέρνηση είχε δεσμευτεί να φέρει τιμαριθμοποίηση, -και η δέσμευση αυτή δεν είναι τωρινή, είναι από παλιά- το νομοσχέδιο αυτό στηρίζεται ουσιαστικά στην αύξηση των άμεσων φόρων.

Οι άμεσοι φόροι αυξάνονται κατά 18,3%, ειδικά στους εργαζόμενους. Αυξάνονται δηλαδή τρεις φορές πάνω από την πρόβλεψη του πληθωρισμού.

'Εχουμε αύξηση του φόρου των φυσικών προσώπων κατά 24,5%. Οι έμμεσοι φόροι προβλέπει να αυξηθούν κατά 16,3%, δηλαδή, σε ποσοστό δυόμισι φορές πάνω από τον πληθωρισμό.

'Εχουμε κατάργηση της απαλλαγής από τον ειδικό φόρο, όλων των εργαζομένων και ιδιαίτερα, των ναυτικών, των εργαζομένων του εξωτερικού κ.λπ.

'Εχουμε αυτοτελή φορολόγηση των επιδομάτων και των μισθών των εργαζομένων, των εκπαιδευτικών, των εργατών, των διπλωματικών, των ναυτικών, των υπαλλήλων της "ΟΛΥΜΠΙΑΚΗΣ ΑΕΡΟΠΟΡΙΑΣ" και των οικονομικών υπαλλήλων της Χώρας, των ενστόλων υπαλλήλων, των επαγγελματοβιοτεχνών κ.λπ.

Θα παρατηρήσει κανείς, ότι όλες αυτές οι παραπάνω κοινωνικές κατηγορίες καλούνται να στεγνώσουν ακόμα περισσότερο οικονομικά, για να πληρώσουν, αγαπητοί συνάδελφοι, το εισιτήριο της αστικής τάξης, το εισιτήριο του κατεστημένου για την είσοδό της στην Ευρωπαϊκή 'Ενωση.

Ειδικά για τα άρθρα, θα θέλαμε να παρατηρήσουμε τα εξής:

Στο πρώτο άρθρο με μείον θα ξεκινήσει η μισθοδοσία του '97 για δεκάδες χιλιάδες εργαζόμενους του Δημοσίου και του ιδιωτικού τομέα, λόγω της κατάργησης μιας σειράς φοροαπαλλαγών. Κατά συνέπεια θα έχουμε την αύξηση της παρακράτησης του σχετικού φόρου.

Με αυτό το νομοσχέδιο η Κυβέρνηση βάζει μαχαίρι σε όλες τις φορολογικές απαλλαγές κοινωνικού χαρακτήρα, που αφορούν τους εργαζόμενους και οι οποίες είχαν καθιερωθεί από καιρό, από τις διάφορες κυβερνήσεις, σαν μέρος της εισοδηματικής πολιτικής. 

Καταργούνται οι φοροαπαλλαγές και επιβάλλεται αντίστοιχος φόρος. Βάζετε στην πρέσα όλες σχεδόν τις φορολογικές διευκολύνσεις που αφορούν εργαζόμενους και είχαν κατακτηθεί με αγώνες και θυσίες.

Φορολογείτε, κύριοι της Κυβέρνησης, ακόμα και τα επιδόματα για ειδικές εργασίες, για ειδικές συνθήκες άσκησης του επαγγέλματος.

Στο άρθρο αυτό, μπαίνουν και ορισμένες ρυθμίσεις που δυσκολεύουν ακόμα περισσότερο τη ζωή της Τοπικής Αυτοδιοίκησης. Επειδή, όμως, αναφέρονται και στα άρθρα 10 και 13, θα αναφερθούμε όταν θα γίνει η συζήτηση των άρθρων αυτών.

Συγκεκριμένα τώρα, με το άρθρο 1 καταργούνται φοροαπαλλαγές και αντίστοιχα επιβάλλεται φόρος σε ειδικά επιδό-

Σελίδα 3155 

ματα επικίνδυνης εργασίας που στο εξής θα φορολογούνται αυτοτελώς με συντελεστή 15%.

Καταργούνται οι φοροαπαλλαγές στις αποδοχές των μελών των κατωτέρων πληρωμάτων των εμπορικών πλοίων. 'Εκαναν μια πρόταση οι εργαζόμενοι και δεν έγινε αποδεκτή. Αλλά έγινε μία ρύθμιση, που νομίζουμε ότι θα τους ξαναφέρει στο πεδίο των αγώνων και της αντιπαράθεσης με την Κυβέρνηση, για τις αποδοχές των αξιωματικών και του κατώτερου προσωπικού του Εμπορικού Ναυτικού.

Καταργούνται οι φοροαπαλλαγές για τα επιδόματα των μισθωτών του Δημοσίου και άλλων υπαλλήλων, για υπηρεσίες που πρόσφεραν στο εξωτερικό και θα φορολογούνται με συντελεστή 15%.

Καταργούνται οι φοροαπαλλαγές για το 50% των αποζημιώσεων που παίρνουν οι τελωνειακοί, οι εφοριακοί, οι μηχανικοί του Δημοσίου κ.λπ. και θα φορολογούνται στο εξής με συντελεστή 15%.

Καταργούνται οι φοροαπαλλαγες για αποζημιώσεις που καταβάλλονται στους υπαλλήλους των δημοσίων επιχειρήσεων, οργανισμών και της ΕΡΤ, για δαπάνες εκτός έδρας και στο εξής θα φορολογούνται αυτοτελώς με συντελεστή 15%.

Καταργείται η φοροαπαλλαγή για το 10% επί του ακαθαρίστου εισοδήματος των δημοσιογράφων και συνταξιούχων δημοσιογράφων. Και αυτοί οι εργαζόμενοι θα φορολογηθούν, όπως όλοι οι άλλοι εργαζόμενοι και φυσικά, τώρα δεν έχουν καμία άλλη απαλλαγή.

Τα στεγαστικά επιδόματα που καταβάλλονται στο στρατιωτικό προσωπικό των Ενόπλων Δυνάμεων της Ελληνικής Αστυνομίας, της Πυροσβεστικής και του Λιμενικού στο εξής ενσωματώνονται στο συνολικό εισόδημα των φορολογουμένων.

Τα έξοδα της παραστάσεως των αιρετών της Τοπικής Αυτοδιοίκησης κατά 15% που συμφωνούμε, φυσικά.

Τα διάφορα εισοδήματα, που καταβάλλονται στους εργαζόμενους για ειδικές υπηρεσίες, που στο εξής θα προστίθενται στο συνολικό εισόδημα. Ενδεικτικά, πρόκειται για περιπτώσεις, που θα αφορούν την κατ' αποκοπή αποζημίωση για αντιμετώπιση ειδικών συνθηκών άσκησης του επαγγέλματος για πρυτάνεις, αντιπρυτάνεις, καθηγητές κ.λπ ΑΕΙ και ΤΕΙ, καθώς και για τους σχολικούς συμβούλους πρωτοβάθμιας και δευτεροβάθμιας εκπαίδευσης.

Ακόμα, φορολογείται το επίδομα για δαπάνες βιβλιοθήκης των γιατρών του ΕΣΥ. Φορολογείται η κατ'αποκοπή αποζημίωση για τους δικαστικούς λειτουργούς, το κύριο προσωπικό του Νομικού Συμβουλίου του Κράτους, τους υπαλλήλους των πολιτικών και διοικητικών δικαστηρίων και εισαγγελέων.

Φορολογούνται τα επιδόματα στολής, σε όσους εκτελούν ένστολη υπηρεσία. Εσείς τους υποχρεώνετε να φοράνε τη στολή. Αυτοί δεν είχαν κανένα πρόβλημα. Και τί παίρνετε; Στις δυόμιση χιλιάδες το μήνα βάζετε φόρο δεκαπέντε τοις εκατό.

Φορολογείτε την αδασμολόγητη εισαγωγή των ΙΧ αυτοκινήτων. Ο μαϊντανός που σήμερα επικαλεστήκατε, κύριε Υπουργέ, ότι θα φορολογούνται ευνοϊκά, δεν σας απαλλάσσει από την ευθύνη, όταν δώσατε εγγυήσεις και κίνητρα σε αυτούς τους ανθρώπους που βρίσκονται και εργάζονται σήμερα στο εξωτερικό και σήμερα το καταργείτε. Είναι δικαίωμά τους, έχουν υπογράψει κάποια σύμβαση και πρέπει να το σεβαστείτε για όσους τουλάχιστον εργάζονται εκεί. Στην ανανέωση που θα κάνετε, να φέρετε αυτήν την τροπολογία, ώστε να ξέρει ο κάθε εργαζόμενος ότι πηγαίνει με νέες συνθήκες, νέες συμφωνίες και με συγκεκριμένες οικονομικές διαδικασίες.

Είναι πολλές οι φοροαπαλλαγές που επιβάλλονται, κύριοι συνάδελφοι. Με τα μέτρα που παίρνονται για τις απαλλαγές, για το φόρο εισοδήματος των νομικών προσώπων, των κερδών από την εκμετάλλευση πλοίων υπό ελληνική σημαία που αποκτούν ημεδαπές ανώνυμες εταιρείες κ.λπ. δεν ξεχνάει, και μέσα σε αυτό το νομοσχέδιο, να ενισχύει η Κυβέρνηση ακόμα περισσότερο τους εφοπλιστές.

Θα πρέπει να τονίσουμε, κύριοι συνάδελφοι, ότι δεν υπάρχει νομοσχέδιο που να έχει φέρει μέχρι σήμερα οποιαδήποτε κυβέρνηση, που να μην έχει απαλλαγές από το φόρο, των πλοιοκτητών και των μεγάλων ναυτιλιακών επιχειρήσεων. Απεναντίας, όμως, πλήττει καθημερινά τους εργαζομένους και τους ναυτεργάτες.

Στο άρθρο 2 συγκεκριμένα, γίνεται η κατάργηση και για τα ακίνητα με συνάλλαγμα, αλλά και για τα αυτοκίνητα που φέρνουν οι μετανάστες. Εμείς δεν μπορούμε να καταλάβουμε αυτήν την αντίληψη της Κυβέρνησης. Και το συνάλλαγμα κόβει με αυτόν τον τρόπο, γιατί θα μπορούν οι άνθρωποι αυτοί να το χρησιμοποιήσουν εκεί, όπως και οι ναυτικοί, αλλά ακόμα δεν δίνει τη δυνατότητα στον εργαζόμενο, που τόσα χρόνια με τον ιδρώτα, με το αίμα του, δουλεύει στην ξενητειά, αυτά τα προνόμια που είχε να τα διατηρήσει και τουλάχιστον, να μπορέσει να πάρει ένα σπίτι, χωρίς άλλες επιβαρύνσεις.

'Οσον αφορά το άρθρο 3, καταργείτε την απαλλαγή του ΦΠΑ. Εδώ μπορούμε να πούμε ότι είναι θετικό. 'Ομως, μαζί με την απαλλαγή που κάνατε στο Μέγαρο Μουσικής, κύριε Υπουργέ, κόβετε την απαλλαγή και απο το 'Ιδρυμα Υποδοχής και Αποκατάστασης των ελλήνων παλιννοστούντων και ομογενών. Είναι ένα ίδρυμα που προσφέρει κοινωνική υπηρεσία.

Επίσης, βάζετε θηλιά στα Ανώτατα Εκπαιδευτικά Ιδρύματα στα νοσοκομεία, στους συνεταιρισμούς με τέλη χαρτοσήμου και άλλα. Δεν μπορούμε να μην χαρακτηρίσουμε ισοπεδωτικό αυτό το πνεύμα της νεοφιλελεύθερης πολιτικής σας, κύριε Υπουργέ, που, εν πάση περιπτώσει, δεν μπορεί με αυτές τις ενενήντα εννέα περιπτώσεις να βάζετε δασμούς και ουσιαστικά, να δυσκολεύετε το κοινωνικό έργο επιχειρήσεων, ανεβάζοντας έτσι τους προϋπολογισμούς τους κατά τα έξοδα, χωρίς αυτοί να είναι πραγματικοί, ενώ από την άλλη μεριά περιορίζετε συνέχεια τις επιχορηγήσεις για τους προϋπολογισμούς αυτούς.

Σας αναφέρω ότι στο νοσοκομείο του Βόλου σε προϋπολογισμό εννιακόσια πενήντα εκατομμύρια εγκρίθηκαν μόνο διακόσια ογδονταέξι. Καταλαβαίνετε πως αυτά τα νοσοκομεία και όλοι οι άλλοι κοινωνικοί φορείς θα επιβαρυνθούν ακόμη περισσότερο από την αδίστακτη, αντικοινωνική και αντιλαϊκή πολιτική σας.

Επιβάλλετε ακόμα τέλη κυκλοφορίας και στις ΔΕΚΟ, στην Ολυμπιακή Αεροπορία. Δεν είναι δυνατόν.

Επιβάλλεται σε όλους αυτούς ακόμα και στα στρατιωτικά αυτοκίνητα, ακόμα και στα αυτοκίνητα της Ολυμπιακής Αεροπορίας που κάνουν εσωτερικά δρομολόγια ακόμα και στα αυτοκίνητα των Δήμων που κινούνται μέσα σε εργοτάξια, όπως είναι αυτά της καθαριότητας και τα λοιπά. Με μία σειρά τέτοιων φορομπηχτικών επιβαρύνσεων δεν είναι δυνατόν να λειτουργήσουν τα κοινωνικά ιδρύματα, όταν από την άλλη μεριά περικόπτετε το 20% από τις κρατικές επιχορηγήσεις που έχετε στην Τοπική Αυτοδιοίκηση και στους άλλους κοινωνικούς φορείς.

Εδώ θα πρέπει να πούμε ακόμη με ότι τις επιβαρύνσεις αυτές, κύριε Υπουργέ, που εντάσσονται μέσα στην πολιτική σας θα ωθήσετε όλους αυτούς τους κοινωνικούς οργανισμούς, όπως είναι τα νοσοκομεία, η Τοπική Αυτοδιοίκηση, να απευθυνθούν στη φορολόγηση των πολιτών που εξυπηρετούν. Καταλαβαίνετε ότι τους οδηγείτε σιγά-σιγά, είτε στο να κλείσουν, είτε στο να υπερχρεωθούν και να αποδώσετε τις υπηρεσίες αυτές στους ιδιώτες.

Στο άρθρο 6 τελικά, εκεί που προβλέπονται οι ατέλειες από ειδικούς φόρους κατανάλωσης, τέλη εισφοράς και λοιπές φορολογικές επιβαρύνσεις, έχουμε να πούμε τα εξής: Η αναλγησία της Κυβέρνησης που δηλώνει στα λόγια ότι πασχίζει για την κοινωνική δικαιοσύνη, φαίνεται και από τη διάταξη του συγκεκριμένου σχεδίου νόμου που προωθεί την κατάργηση απαλλαγών στους ειδικούς φόρους κατανάλωσης και σε λοιπών φόρων και τελών.

Φοροαπαλλαγές που είχαν θεσπιστεί στο παρελθόν για ορισμένες υπηρεσίες και φορείς του Δημοσίου, με κριτήριο την άσκηση της κοινωνικής πολιτικής, καταργούνται σήμερα έτσι θελικά από την Κυβέρνηση χωρίς να υπολογίζει το κόστος για τις υπηρεσίες αυτές.

Η απόφασή της να περικόψει τις ατέλειες, εντάσσεται στα 

Σελίδα 3156 

πλαίσια των επιλογών της να ξηλώσει ό,τι έχει απομείνει από το λεγόμενο κράτος πρόνοιας, ικανοποιώντας έτσι θελικά τις αξιώσεις του ΣΕΒ και του διευθυντηρίου των Βρυξελλών για λιγότερο κράτος και περισσότερη ιδιωτική πρωτοβουλία.

Σύμφωνα με το άρθρο 6 του νομοσχεδίου με την προωθούμενη κατάργηση των φοροαπαλλαγών -παραθέτουμε τις σημαντικότερες παρακάτω- στο εξής θα πληρώνουν τους προβλεπόμενους από το νόμο δασμούς, φόρους, τέλη και άλλες εισφορές ή φορολογικές επιβαρύνσεις, εκτός των ιδιωτών και οι εξής: Τα φιλανθρωπικά ιδρύματα που εποπτεύονται από το Υπουργείο Υγείας, Πρόνοιας και Κοινωνικών Ασφαλίσεων, για τα πάσης φύσεως οχήματα, τα επιβατικά αυτοκίνητα και είδη, τα οποία παραλαμβάνουν δωρεάν στο εξωτερικό. Είπατε εδώ, κύριε Υπουργέ, ότι τα νοσοκομειακά αυτοκίνητα θα απαλλάσσονται από το φόρο. 'Ομως, δεν έχετε κάνει καμία τροποποίηση στη διάταξη του νόμου. Στα λόγια είναι μόνο. Και ξέρουμε ότι θα το παραπέμψετε στον προϋπολογισμό των νοσοκομείων να το πληρώσουν από εκεί, γιατί και εκείνα είναι κρατικές δαπάνες.

Οι σκηνές που παίρνουν οι σεισμόπληκτοι φορολογούνται.

ΓΕΩΡΓΙΟΣ ΔΡΥΣ (Υφυπ. Οικονομικών): Σε ποιο άρθρο είναι;

ΝΙΚΟΛΑΟΣ ΓΚΑΤΖΗΣ: Στο άρθρο 6, κύριε Υπουργέ.

Επίσης, θα πληρώνουν τα νοσοκομεία και τα άλλα ιδρύματα, οι Δήμοι και οι Κοινότητες και οι Νομαρχιακές Αυτοδιοικήσεις, για τα διάφορα είδη που προμηθεύονται.

Το Ελληνικό Δημόσιο θα πληρώνει το πρόσθετο εφ' άπαξ, όπως είπε ο κύριος Υπουργός, το ειδικό τέλος ταξινόμησης, για την αγορά αυτοκινήτου ή τρικύκλου που αγοράζει για τις μεταφορικές ανάγκες του, όπως πληρώνουν όλοι οι ιδιώτες. Το Δημόσιο θα πληρώνει στο Δημόσιο, αλλά θα αφαιρούνται από τον κρατικό προϋπολογισμό για να ελέγχουμε ότι έχουμε περιστολή των ελλειμμάτων.

θα πληρώνουν για αυτοκίνητα οι 'Ελληνες μετανάστες που έχουν εργαστεί τουλάχιστον δύο χρόνια στο εξωτερικό, αλλά έχουν τη συνήθη κατοικία τους στην Ελλάδα. Τώρα έβαλε τον μαϊντανό ότι απαλλάσσεται η οικοσκευή. Δηλαδή, με την επιστροφή τους στην Ελλάδα χάνουν την ατέλεια και θα υποχρεωθούν να πληρώσουν τους προβλεπόμενους δασμούς και φόρους.

Την ίδια ατέλεια χάνουν οι δημόσιοι υπάλληλοι, εκπαιδευτικοί, στρατιωτικοί και τα λοιπά, τους οποίους αναφέρουμε και δεν χρειάζεται να τους αναφέρουμε ξανά.

Επίσης, θα πληρώνουν οι 'Ενοπλες Δυνάμεις για τα αυτοκίνητα που αγοράζουν, οι ξένες φιλανθρωπικές και εκπαιδευτικές οργανώσεις και ιδρύματα. Εδώ μπαίνει και ένας ακόμα μαϊντανός, κύριε Υπουργέ, για να φαίνεται ότι είναι φιλολαϊκό, ότι φορολογείται και η τέως βασιλική οικογένεια κατά την αγορά αυτοκινήτου της. Λες και θα τα πάρει εδώ και θα την ξαναπιάσουμε.

Με το νομοσχέδιο αυτό καταργούνται επίσης οι ατέλειες από δασμούς, φόρους και λοιπές επιβαρύνσεις, για τα είδη που περιλαμβάνουν το Ινστιτούτο Γεωλογικών και Μεταλλευτικών Ερευνών.

Δίνουμε πολλά,θα τους περικόψουμε κιόλας. Οι ατέλειες που υπάρχουν, ίσχυαν για το Εθνικό 'Ιδρυμα Αποκατάστασης και Υποδοχής Παλιννοστούντων. Το έχω ξαναπεί και προηγούμενα και το ξανατονίζω. Οι ατέλειες στα αυτοκίνητα για αθλητικούς αγώνες καθώς και αυτές που απολαμβάνουν οι 'Ελληνες Ολυμπιονίκες. Βλέπετε έχουμε πολλούς, να τους κόψουμε και αυτούς και να τους βάλουμε δασμούς.

Τελειώνοντας, κύριε Πρόεδρε, θα ήθελα να πω πως αυτό το νομοσχέδιο, επειδή είναι από τη φύση του αντιλαϊκό, επειδή η φιλοσοφία του, το πνεύμα του και η αντίληψή του έχουν αντικοινωνικό και αντιλαϊκό χαρακτήρα, το ΚΚΕ, όπως είπε και επί της αρχής, θα το καταψηφίσει. 

Πιστεύουμε όμως ότι θ' ανατραπεί με τους αγώνες των εργαζομένων και ελπίζουμε μαζί με το νομοσχέδιο να βάλουν στόχο οι εργαζόμενοι για την ανατροπή και αυτής της πολιτικής που δεν θα σταματήσει να φέρνει τέτοια αντιλαϊκά νομοσχέδια. Ευχαριστώ.

ΠΡΟΕΔΡΕΥΩΝ (Παναγιωτης Ν. Κρητικός): Ο ειδικός αγορητής του Συνασπισμού της Αριστεράς και της Προόδου κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Είπαμε και στην επί της αρχής συζήτηση του νομοσχεδίου ότι χαρακτηρίζεται από μία αποσπασματικότητα ειδικά όσον αφορά τις φοροαπαλλαγές. Δεν γνωρίζουμε βέβαια ποιές παραμένουν όσον αφορά τα εισοδήματα. Και από την άποψη που καταργούνται φοροαπαλλαγές που εχουν δοθεί σε εργαζόμενους έναντι αύξησης μισθού τους, εμείς είμαστε αντίθετοι.

Ξεκινάω από το άρθρο 1 που αφορά την κατάργηση απαλλαγών και εκπτώσεων από τη φορολογία εισοδήματος. Στην παρ.1 δεν συμφωνούμε, γιατί δεν είναι δυνατόν να καταργηθούν ειδικά στις περιπτώσεις που υπάρχουν ανίατες ασθένειες ή εγχειρήσεις βαριάς μορφής. Και ξέρουμε ότι υπάρχουν οικογένειες που φθάνουν σε σημείο να πωλούν και περιουσίες για να μπορέσουν να κάνουν αυτές τις εγχειρήσεις . Δεν είναι δυνατόν, ειδικά σ' αυτούς τους ανθρώπους, να στερούμε το δικαίωμα της φορολογικής έκπτωσης και την επόμενη χρονιά.

Στην παρ. 2 συμφωνούμε με την κατάργηση της φοροαπαλλαγής. Πρέπει κάποτε το θέμα αυτό των δωροληπτών, τα χαρακτηριστικά των δωρεών, να εξεταστεί αυτοτελώς. 

'Οσον αφορά την παρ. 3 που αφορά τις αμοιβές δικηγόρων, δεν συμφωνούμε για την κατάργησή τους. Γιατί να μην υπάρχει η δυνατότητα το εισόδημα που μπορεί να γλιτώσει ένας εργαζόμενος από καταβολή δαπανών για νομικές υπηρεσίες, να το γλιτώσει;

Παρ. 4. Συμφωνούμε για την κατάργηση αυτής της φοροαπαλλαγής. Πρέπει,όμως εδώ να προσέξουμε αν είναι δυνατόν βέβαια, να γίνει επέκταση του πόθεν έσχες και στα ομόλογα και στους τραπεζικούς τίτλους.

Παρ.5 που αφορά τις ειλικρινείς δηλώσεις: Δεν καταλαβαίνουμε γιατί πρέπει να καταργηθεί αυτή η έκπτωση για την ειλικρινή φορολογική δήλωση. Το θέμα είναι κατά πόσο οι ΔΟΥ έχουν τη δυνατότητα να ελέγξουν αν μία φορολογική δήλωση είναι ειλικρινής ή όχι.

Παρ.6: Δεν συμφωνούμε. Δεν είναι δυνατόν, ειδικά στις περιπτώσεις που έχουμε εισοδήματα από εκμισθώσεις ακινήτων που αφορούν ιερές μητροπόλεις, ιερές μονές και γενικά ιδρύματα που έχουν κοινωφελείς σκοπούς, να καταργούμε αυτήν τη φοροαπαλλαγή.

'Οσον αφορά την παρ7. που αφορά τις ειλικρινείς δηλωσεις. Βέβαια αναφέρεται στα νομικά πρόσωπα. Για εμάς ισχύει το ίδιο, όπως και στην προηγούμενη παράγραφο. 

Για τις παρ. 8, 9 και 10, που αφορούν φοροαπαλλαγές εισοδημάτων συντακτών, δημοσιογράφων, κοινοταρχών, δημάρχων κλπ. συμφωνούμε στην κατάργηση, αλλά θα πρέπει να προσεχθεί το θέμα, ώστε τουλάχιστον να υπάρχει ένα οικογενειακό εισόδημα. Υπό την προϋπόθεση ότι θα εξασφαλιστεί αυτό, συμφωνούμε για την κατάργηση της φοροαπαλλαγής. 

'Οσον αφορά την παρ. 11 είναι το θέμα που απασχόλησε έντονα την ελληνική κοινωνία τις τελευταίες ημέρες. Υπήρξε μία συμφωνία μεταξύ των ναυτεργατών και του Υπουργείου. Νομίζουμε, όμως, ότι αυτό το θέμα έπρεπε να εξετασθεί ξεχωριστά γιατί ήταν προτιμότερο απ' αρχής να μην μπούμε σ' αυτήν την κατάργηση της φοροαπαλλαγήςη παρά να δημιουργηθούν όλες αυτές οι καταστάσεις που είχαμε τις τελευταίες ημέρες και ειδικά όσον αφορά τα κατώτερα πληρώματα.

Στις παρ. 12 και 13 δεν συμφωνούμε με την κατάργηση της φοροαπαλλαγής διότι και εδώ υπάρχουν ειδικά επιδόματα σε αξιωματικούς, επιδόματα ναρκαλιείας που είναι αδιανόητο για μας να καταργηθούν οι φοροαπαλλαγές τους. Στις παρ. 15, 16, 17 και 18 επειδή πρόκειται για φοροαπαλλαγές που δόθηκαν ως εισόδημα στους εργαζόμενους δεν θεωρούμε σωστή την κατάργησή τους. Είναι δυνατόν να εξετασθεί το θέμα των κυμαινομένων εισοδημάτων. Και από αυτήν την πλευρά μπορεί να εξετασθεί ειδικά για ορισμένες περιπτώσεις η κατάργηση της φοροαπαλλαγής.

Σελίδα 3157 

 

Για τις παρ. 19 και 20 δεν συμφωνούμε διότι αφορούν δημοτικές και κοινοτικές επιχειρήσεις. Δεν είναι δυνατόν σήμερα να καταργούμε αυτές τις απαλλαγές που έχουν δοθεί ως κίνητρα στις συνεταιριστικές και κοινοτικές επιχειρήσεις. Η παρ. 20 αφορά τα ασφάλιστρα. Το θέμα των ασφαλίστρων θα πρέπει να εξετασθεί, γιατί ίσως να αποβεί σε βάρος των εργαζομένων. Υπάρχουν ομαδικές ασφαλίσεις που συμπεριλαμβάνονται στις συλλογικές διαπραγματεύσεις των εργαζομένων. Αυτές δεν πρέπει να καταργηθούν. Ακόμη υπάρχουν ομαδικές ασφάλειες οι οποίες έχουν δοθεί ως συμπλήρωμα του εισοδήματος μερικών χαμηλόμισθων. Δεν συμφωνούμε για την κατάργησή τους.

Το άρθρο 2 αφορά την κατάργηση απαλλαγών απο τη φορολογία κεφαλαίου. Εδώ συμφωνούμε με την παρ. 1 αλλά δεν συμφωνούμε με την παρ. 2 που αφορά το θέμα της απαλλαγής από το φόρο μεταβίβασης ειδικά στις περιπτώσεις που οι απαλλαγές αυτές αφορούν μεταβίβαση με ειδικούς λόγους, δηλαδή όταν χρησιμοποιείται συνάλλαγμα. Στην παρ. 3 συμφωνούμε. Η παρ. 3 αφορά την φοροαπαλλαγή στις περιπτώσεις συνενώσεων οικοπέδων.

'Ερχομαι στο άρθρο 3 που αφορά καταργήσεις φοροαπαλλαγών από φόρο προστιθέμενης αξίας. Γενικά συμφωνούμε μ' αυτό το άρθρο αλλά το ερώτημα που έχουμε είναι αν υπάρχουν και άλλες απαλλαγές και απ' αυτές τις άλλες που υπάρχουν ποιές θα διατηρηθούν, αν πρέπει να διατηρηθούν. Αν είναι δυνατόν το Υπουργείο Οικονομικών να μας καταθέσει έναν πίνακα με τα στοιχεία του κάθε ιδρύματος, του κάθε οργανισμού, για την ιδιαίτερη φορολογική μεταχείριση που υπάρχει για καθένα από αυτά και το νόμο ή την απόφαση με την οποία καθιερώθηκε αυτή η φοροαπαλλαγή.

Το άρθρο 4 αφορά την κατάργηση απαλλαγών από τέλη χαρτοσήμου. Και σ' αυτό συμφωνούμε, αλλά και εδώ γεννάται το ερώτημα αν υπάρχουν και άλλες απαλλαγές. Δηλαδή για μας είναι απαράδεκτο να καταργούνται οι απαλλαγές των Σχολικών Εφοριών του ΚΕΦΕΑ, του ΟΚΑΝΑ, των πρατηριούχων των λιανοπωλητών και να υπάρχουν άλλες μεγαλύτερες φοροαπαλλαγές.

Το άρθρο 5 αφορά την κατάργηση των απαλλαγών από τα τέλη κυκλοφορίας. Και σ' αυτό συμφωνούμε. Βέβαια υπάρχουν και τέλη κυκλοφορίας που αφορούν δημόσιες υπηρεσίες. Τώρα το να βγαίνουν από τη μία τσέπη και να μπαίνουν στην άλλη αυτό είναι κάτι που αφορά το Υπουργείο Οικονομικών.

'Οσον αφορά το άρθρο 6 που αναφέρεται στην κατάργηση απαλλαγών από ειδικούς φόρους κατανάλωσης και σε αυτό συμφωνούμε. Τη μόνη διαφωνία που έχουμε εδώ είναι σχετικά με τις απαλλαγές που αναφέρονται στα φιλανθρωπικά ιδρύματα. Δεν μπορούμε να φανταστούμε ιδρύματα που έχουν κοινωφελείς σκοπούς να μην ενισχύονται με τις ειδικές φοροαπαλλαγές. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο ειδικός αγορητής του Δημοκρατικού Κοινωνικού Κινήματος κ. Α. Ιντζές.

Απών, διαγράφεται.

Ο κ. Γικόνογλου έχει το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, πάλι η Κυβέρνηση με φέρνει σε δύσκολη θέση. Σαν εκπρόσωπος του Λαού είμαι υποχρεωμένος να εκφράσω τις απόψεις του. 'Ηρθε, λοιπόν, η σημερινή Κυβέρνηση και με το σχέδιο Νόμου όμως αυτό και επιβάλλει στους έλληνες πολίτες πρόστιμα για πράξεις που έκαναν στηριζόμενοι στους ισχύοντες νόμους του κράτους.

Για να γίνω σαφής λέει η Κυβέρνηση ότι όποιος εισάγει αυτοκίνητο και δεν το έχει εκτελωνίσει μέχρι 31 Δεκεμβρίου, δεν έχει το δικαίωμα να το εκτελωνίσει και έτσι θα του επιβάλει να πληρώσει εισφορά. Να πάρουμε ένα αξιωματικό σαν παράδειγμα ο οποίος πήγε στην Κύπρο. Ο παλιός νόμος έλεγε, ότι θα πρέπει να αγοραστεί έξι μήνες νωρίτερα το αυτοκίνητο για να μπορεί να εκτελωνιστεί στην Ελλάδα. Αν αγόρασε το Νοέμβριο Αυτοκίνητο δεν έχει συμπληρώσει το εξάμηνο ακόμη και ως εκ τούτου δεν μπορεί να το εκτελωνίσει μέχρι 31 Δεκεμβρίου. Μολονότι η αγορά έγινε βάσει του ισχύοντος νόμου τιμωρείται τώρα γι αυτήν του την πράξη. Αυτό είναι απαράδεκτο και δεν μπορώ να το αντιληφθώ. Πώς είναι δυνατόν κάποιοι στην Κυβέρνηση να σκέφτονται με αυτό τον τρόπο. Θα μπορούσε το Σχέδιο Νόμου να προβλέπει ότι από την ψήφιση του νόμου όσοι αγοράζουν αυτοκίνητα είναι υποχρεωμένοι να καταβάλουν δασμό.

Κύριε Πρόεδρε, αν δεν αλλάξει η παράγραφος 13 του άρθρου 6 που δεν επιτρέπει την εισαγωγή αυτοκινήτων που αγοράστηκαν, σύμωνα με τις ισχύουσες διατάξεις και νόμους του Ελληνικού Κράτους, αν δεν τροποποιηθεί και δεν μπει προσθήκη που να λέει ότι η ισχύς αυτής της διάταξης είναι γι αυτά που θα αγοραστούν από την ημέρα που ψηφίζεται ο νόμος και μετά, εγώ λυπάμαι, αλλά το άρθρο 6 δεν πρόκειται να το ψηφίσω. Δεν μπορεί να είμαστε αναξιόπιστοι. Πρέπει να λέμε στον Λαό ότι οι νόμοι του κράτους που ψηφίζονται από τη Βουλή θα ισχύουν και δεν θα τους αμφισβητεί κανένας. Τώρα τους αμφισβητούμε.

Παρακαλώ πάρα πολύ, κύριε Υπουργέ, να κάνετε αυτήν την τροποποίηση. Δεν έχετε αυτό το δικαίωμα να ψηφίζετε νόμους που να καταργούν πράξεις που έκαναν οι 'Ελληνες πολίτες, γιατί στηρίχθηκαν σε κάποιους άλλους νόμους που ψηφίσαμε εμείς στην Βουλή. Εάν δε γίνει η τροποποίηση αυτή, σας δηλώνω ότι θα καταψηφίσω το άρθρο 6.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, τιμώ την παρουσία του κ. Μπαλτά, αλλά δεν είναι αρμόδιος για το θέμα αυτό να μας ακούσει και δεν ξέρω σε ποιόν ομιλούμε.

Θα παρακαλέσω να έλθει ο κύριος Υφυπουργός, διαφορετικά δεν έχω λόγο να μιλήσω.

ΠΡΟΕΔΡΕΥΩΝ (Παναγιώτης Ν. Κρητικός): Εδώ είναι ο κύριος Υφυπουργός. Παρακαλώ!

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, σας παρακαλώ πάρα πολύ. Θέλω να κάνω κάποιες παρατηρήσεις.

ΠΡΟΕΔΡΕΥΩΝ (Παναγιώτης Ν. Κρητικός): Εκπροσωπείται η Κυβέρνηση.

Κάποια στιγμή έφυγε ο κύριος Υφυπουργός, θα επανέλθει.

ΗΛΙΑΣ ΒΕΖΔΡΕΒΑΝΗΣ: Σαφώς εκπροσωπείται η Κυβέρνηση και δεν το αρνείται κανείς αυτό. 'Αλλωστε, τιμώ ιδιαίτερα τον κ. Μπαλτά, αλλά δεν είναι αρμόδιος.

ΠΡΟΕΔΡΕΥΩΝ (Παναγιώτης Ν. Κρητικός): Σύμφωνοι. Θα έλθει και ο κύριος Υφυπουργός. Για ένα λεπτό πρόκειται. Υπάρχουν και λόγοι ανωτέρας βίας ή και κατώτερα, δεν ξέρω πώς να τους ονομάσω.

ΗΛΙΑΣ ΒΕΖΔΡΕΒΑΝΗΣ: Να διακόψουμε για πέντε λεπτά, κύριε Πρόεδρε.

ΚΟΣΜΑΣ ΣΦΥΡΙΟΥ: 'Οχι να διακόψουμε πέντε λεπτά, κύριε Πρόεδρε!

ΠΡΟΕΔΡΕΥΩΝ (Παναγιώτης Ν. Κρητικός): Συνεχίστε, κύριε Βεζδρεβάνη. Σας ακούει η Κυβέρνηση.

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Μην ανησυχείτε. Θα μεταφερθούν κατά γράμμα ό,τι πείτε.

ΗΛΙΑΣ ΒΕΖΔΡΕΒΑΝΗΣ: Δεν αμφιβάλλω περί αυτού. Για το Θεό! Η προσωπική μου εκτίμηση είναι απεριόριστη στο πρόσωπό σας. Αλλά δεν έχετε την αρμοδιότητα να με ακούσετε.

ΠΡΟΕΔΡΕΥΩΝ (Παναγιώτης Ν. Κρητικός): Πώς δεν έχει. Παρακαλώ! Είναι αδιαίρετη η κυβερνητική ευθύνη και το ξέρετε από τη συνταγματική θεωρία.

ΗΛΙΑΣ ΒΕΖΔΡΕΒΑΝΗΣ:Κύριε Πρόεδρε, αν έχετε την καλοσύνη, μηδενίστε το χρόνο.

ΠΡΟΕΔΡΕΥΩΝ (Παναγιώτης Ν. Κρητικός):Είναι εδώ οι αρμόδιοι Υπουργοί. Και ο Υπουργός και οι Υφυπουργοί. Αλλά αν κάποιος απουσιάζει, δεν είναι προς θάνατον. Ακούν οι άλλοι.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, αν έχετε τη διάθεση, μηδενίστε το χρόνο. Τέλος πάντων. 

Κύριοι συνάδελφοι, πλέον για σας ομιλώ, γιατί η Κυβέρνηση για μένα είναι απούσα.

'Ολες οι φοροαπαλλαγές που εδόθησαν κατά καιρούς, εδόθησαν είτε για την κάλυψη εισοδήματος, είτε για κοινωνικούς λόγους, είτε για εθνικούς λόγους, είτε και σε κάποιες

Σελίδα 3158 

περιπτώσεις, διότι κάποιες κοινωνικές ομάδες τα κατάφεραν να πείσουν τις κατά καιρούς κυβερνήσεις να πάρουν αυτές τις φοροαπαλλαγές.

Κύριε Υπουργέ, θα έλεγα, αλλά ο Υπουργός είναι απών.

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Δεν είναι απών.

ΗΛΙΑΣ ΒΕΖΔΡΕΒΑΝΗΣ: Επιμένω, κύριε Μπαλτά. Δεν είναι θέμα προσωπικό. Για το Θεό! Αν αυτήν τη στιγμή θέλω να υποβάλω κάποια αιτήματα, δεν μπορείτε να μου δώσετε κάποια απάντηση. Διότι τον κύριο Υπουργό ήθελα να δω. 'Εστω και από το νεύμα το οποίο θα κάνει κατά τη συζήτηση, θα καταλάβω αν το δέχεται ή όχι, για να συνεχίσω ή μη.

Τέλος πάντων! Κύριοι συνάδελφοι, αυτή είναι η κατάσταση, αυτή είναι η αναβάθμιση του Κοινοβουλίου, για την οποία κοπτόμεθα όλοι.

Οι φοροαπαλλαγές, λοιπόν, κύριοι συνάδελφοι, εδόθησαν γι'αυτούς τους λόγους που ανέφερα. Ερωτάται η Κυβέρνηση, αναπληρώνει αυτούς τους λόγους για τους οποίους εδόθησαν οι φοροαπαλλαγές; Δεν προκύπτει από πουθενά. Και σε λίγο καιρό, οι ίδιες κοινωνικές τάξεις που θίγονται σήμερα, που δεν αναπληρώνεται το εισόδημά τους...

(Στο σημείο αυτό επιστρέφει στα Υπουργικά 'Εδρανα ο κ. Δρυς)

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Νάτος ο κ. Δρυς.

ΗΛΙΑΣ ΒΕΖΔΡΕΒΑΝΗΣ: Κύριε Δρυ, δημιουργήσατε μια κατάσταση, χωρίς να το θέλετε βεβαίως, αλλά καλό είναι να μας ακούτε.

'Eλεγα, λοιπόν, κύριε Υφυπουργέ, ότι δεν μπορείτε να προβείτε σε αυτές τις καταργήσεις, χωρίς να έχετε λάβει υπόψη σας την αναπλήρωση του εισοδήματος που θα χάσουν αυτές οι κοινωνικές ομάδες, οι οποίες είχαν αυτές τις φοροαπαλλαγές και τις οποίες τις πήραν κατά καιρούς από τις διάφορες κυβερνήσεις αποκλειστικά και μόνο για την αύξηση του εισοδήματός τους. Αυτό δεν το κάνατε, κύριε Υφυπουργέ. 

Συνεπώς, η πρώτη μου ομιλία από του Βήματος της Βουλής, που είχα την τιμή να με παρακολουθήσετε, ισχύει μέχρι κεραίας.

Θα ήθελα όμως, τώρα που είμαστε στην κατ' άρθρον συζήτηση, με καλή διάθεση, να κουβεντίασουμε για κάποιες ειδικές περιπτώσεις.

Πρώτη περίπτωση, κύριε Υπουργέ: Τι θα κερδίσετε με το να φορολογήσετε τις Ιερές Μονές; Εξαιρέσατε το 'Αγιον 'Ορος. Καλώς επράξατε. Γιατί δεν εξαιρείτε όλες τις Ιερές Μονές; Είμαστε κράτος χριστιανικό, κύριε Υπουργέ. Το 97% των Ελλήνων είναι χριστιανοί ορθόδοξοι. Σ' αυτά τα μοναστήρια στηρίχθηκε το 'Εθνος σε δύσκολους καιρούς και αν χρειαστεί, ο μη γένοιτο, πάλι εκεί θα στηριχθεί. Δώστε τη δυνατότητα αυτό που κάνετε για το 'Αγιον 'Ορος να το κάνετε για όλες τις Ιερές Μονές.

Δεύτερον, τα ευαγή ιδρύματα επιτελούν, κύριε Υπουργέ, κοινωνική αποστολή. Θα αναγκαστείτε εκ των πραγμάτων μετά από λίγο καιρό να τα επιχορηγήσετε για να επιτελέσουν την κοινωνική τους αποστολή. Γιατί;

Κάνατε μια ρύθμιση για την οικοσκευή των μεταναστών. Πολύ καλά. Γιατί είσθε μικρόψυχοι στο θέμα του αυτοκινήτου, όπως παρακάτω και στο θέμα των απαλλαγών για την αγορά ακινήτων; Δεν γνωρίζετε εσείς, κύριε Υπουργέ εγώ το γνωρίζω άριστα, γιατί το νιώθω στο πετσί μου, το νιώθω στο τόπο μου ότι το 80% των οικοδομών που έγιναν στο Νομό Θεσπρωτίας, έγιναν με χρήματα των μεταναστών μας; Γιατί, κύριε Υπουργέ; Με το τίμιο ιδρώτα τους, με το πόνο της ξενητιάς, κατάφεραν να φέρουν αυτά τα χρήματα και θα συνεχίσουν να τα φέρνουν. Αλλά, γιατί κόβετε αυτό το κίνητρο;

Θα παρακαλέσω θερμά, κύριε Υπουργέ, όσον αφορά το θέμα των μεταναστών, να απαλείψετε τη διάταξη αυτή και να ισχύουν οι φοροαπαλλαγές, οι οποίες υπήρχαν μέχρι τώρα.

Για τους αθλητές μας, τους οκτώ πρώτους που μας έρχονται Ολυμπιονίκες. Από κει θα σωθεί το Ελληνικό Κράτος; Κρατήστε, κύριε Υπουργέ, τη φοροαπαλλαγή για τους αθλητές μας, τους πρώτους οκτώ αθλητές. Να μην ψάξω τη διάταξη, το ξέρετε. Την καταργείτε.

ΓΕΩΡΓΙΟΣ ΔΡΥΣ (Υφυπ. Οικονομικών): Γιατί; Τι κάναμε; 

ΗΛΙΑΣ ΒΕΖΔΡΕΒΑΝΗΣ: 'Ισως σας διαφεύγει, αλλά άμα το ψάξω θα το βρω. Είναι για το φόρο κατανάλωσης αυτοκινήτων για τους οκτώ πρώτους Ολυμπιονίκες μας. Τώρα δηλαδή, που έσβησαν τα φώτα της δημοσιότητος -όταν ήρθαν οι Ολυμπιονίκες τρέξαμε όλοι στο Στάδιο να τους υποδεχθούμε- τους ξεχάσαμε; Ενώ οι Ολυμπιονίκες μας πρέπει να ετοιμάζονται από την επομένη, για να είναι ξανά Ολυμπιονίκες και να σηκώνουν τη σημαία της Πατρίδος μας.

Ακόμη, κύριε Υπουργέ, για τις δωρεές. Είναι δυνατό να φορολογείτε σήμερα τις δωρεές, όταν περνάμε σε μια εποχή που οι άνθρωποι της ευποιίας έχουν περιοριστεί στα δάκτυλα του ενός χεριού; Γι' αυτό, κύριε Υπουργέ, και αυτή τη παράκληση κάνω, με καλή πρόθεση, με καλή προαίρεση και στην προσπάθειά μου να βοηθήσω.

Και θα έρθω, κύριοι συνάδελφοι, και στο τελευταίο που αφορά εμάς τους Βουλευτές.

Κύριε Υπουργέ, καταργείτε το δικαίωμα του Βουλευτή να φέρνει αδασμολόγητο αυτοκίνητο. Κάνετε πολύ καλά, το έχω πει σ' αυτή την Αίθουσα δέκα φορές και μια σήμερα έντεκα.

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Ν.Κρητικός): Τελείωσε ο χρόνος σας, κύριε συνάδελφε. 

ΙΩΑΝΝΗΣ ΒΑΡΒΙΤΣΙΩΤΗΣ: Επιείκεια, κύριε Πρόεδρε!

ΗΛΙΑΣ ΒΕΖΔΡΕΒΑΝΗΣ: 'Ενα λεπτό, κύριε Πρόεδρε. 'Αλλωστε το χρόνο μου τον "φάγαμε" με τα διαδικαστικά.

Να το κάνετε, κύριε Υπουργέ, αλλά πρέπει να ξέρει ο Ελληνικός Λαός τούτο: Εικοσιπέντε χιλιάδες τουλάχιστον 'Ελληνες υπό διάφορες ιδιότητες έχουν τα αυτοκίνητα έξω από το γραφείο τους, με κρατικούς οδηγούς, με καύσιμα του Δημοσίου με λάστιχα του Δημοσίου, με συντήρηση του Δημοσίου, με ασφάλειες του Δημοσίου. Ο 'Ελληνας Βουλετής είχε τη δυνατότητα να παίρνει ένα αδασμολόγητο αυτοκίνητο που στην καλύτερη περίπτωση ήταν δυόμισι με τρία εκατομμύρια για τα τέσσαρα χρόνια.

Επαναλαμβάνω να το καταργήσετε, κύριε Υπουργέ -το έχω ζητήσει- γιατί δεν δέχομαι την άδικη κριτική που γίνεται. Και να ξέρει ακόμη ο Ελληνικός Λαός ότι ο τελευταίος υπάλληλος της νομαρχίας, ο τελευταίος δήμαρχος, ο τελευταίος κοινοτάρχης, μπορεί να έχει αυτοκίνητο με οδηγό απέξω και με όλα τα συμπαραμαρτούντα.

Γι' αυτό, λοιπόν, κύριε Υπουργέ, όπως και από του Βήματος της Βουλής δήλωσα, οι υπόλοιπες φοροαπαλλαγές ζητώ να μη καταργηθούν, πλην της φοροαπαλλαγής που αφορά τους Βουλευτές!

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Βαρίνος έχει το λόγο.

ΑΘΑΝΑΣΙΟΣ ΒΑΡΙΝΟΣ: Κύριε Πρόεδρε, θα αναφερθώ σε ορισμένες διατάξεις που αναφέρονται στους ναυτικούς από το άρθρο 1 έως το άρθρο 6. 

Η Κυβέρνηση έκανε ορισμένες συμφωνίες με μια μερίδα του ναυτεργατικού κόσμου, όμως αυτό δεν σημαίνει -και το έχω πει στην πρωτολογία μου- ότι εμείς συμφωνούμε με την κατάργηση αυτών των απαλλαγών και συγκεκριμένα μιλώ για το άρθρο 1 παρ.11, δηλαδή την κατάργηση της απαλλαγής στα κατώτερα πληρώματα.

Κύριε Υπουργέ, ήλθατε εδώ και μας είπατε και στην κατ'αρχήν συζήτηση, αλλά μας είχατε αναφέρει και στον Προϋπολογισμό, ούτε λίγο ούτε πολύ, ότι θα βάλετε να πληρώσουν οι έχοντες και οι κατέχοντες. Το ερώτημα που μπαίνει από τον ναυτεργατικό κόσμο, είναι: Αυτά τα κατώτερα πληρώματα των διακοσίων χιλιάδων δραχμών και των τριακοσίων χιλιάδων δραχμών το μήνα, θα πιάσετε για να πληρώσουν; Δεν συμφωνούμε, κύριε Υπουργέ. Σας λέμε κατηγορηματικά ότι εμείς δεν συμφωνούμε με την κατάργηση αυτής της φοροαπαλλαγής και αναφέρομαι, όπως σας είπα, συγκεκριμένα στο άρθρο 1 παράγραφος 11.

Επίσης, κύριε Υπουργέ, είμαι σε θέση να γνωρίζω ότι κατά 

Σελίδα 3159 

τη συζήτηση και τη διαπραγμάτευση που είχατε με τα ναυτεργατικά σωματεία, δώσατε ρητή υπόσχεση -προχθές τα συμφωνήσατε και πάτε να μην την τηρήσετε- για την αγοραπωλησία ακινήτου που είναι ίδια διάταξη για τους ομογενείς και για τους ναυτικούς και αναφέρομαι συγκεκριμένα στο άρθρο 2 παρ.2. Δεν σας άκουσα, λοιπόν, σήμερα να πείτε τίποτε. Εμένα κατ'ιδίαν μου μιλήσατε για 50%. Πείτε τουλάχιστον γι'αυτό. Εμένα πρόεδροι ναυτεργατικών σωματείων μου είπαν ότι τους υποσχεθήκατε 100%. Σας το λέω αυτό και αν θέλετε να πω και τα ονόματα των προέδρων.

ΓΕΩΡΓΙΟΣ ΔΡΥΣ( Υφυπ. Οικονομικών): Αφήστε τα αυτά τώρα, κύριε συνάδελφε.

ΑΘΑΝΑΣΙΟΣ ΒΑΡΙΝΟΣ: Σας παρακαλώ, μπορώ να σας πω ονόματα. Ο πρόεδρος των θαλαμηπόλων ο κ.Μελέτης, που ήταν μέσα στη διαπραγμάτευση αυτή -και είναι εδώ και ο τέως Υπουργός Εμπορικής Ναυτιλίας κ. Σφυρίου που ξέρει και για ποιον μιλάω- μου είπε ότι, "αυτό μας το υποσχέθηκε ο Υπουργός. 

Σεις έρχεσθε εδώ και μου λέτε κατ' ιδίαν 50%, αλλά τελικά θα περάσουν αυτά τα έξι άρθρα τώρα και δεν θα την κάνετε την αλλαγή. Σας παρακαλώ πάρα πολύ να την κάνετε και να βάλετε τουλάχιστον το 50%, όσον αφορά την απαλλαγή από την αγορά ακινήτου.

'Ενα άλλο θέμα που ήθελα να θίξω, κύριε Υπουργέ, είναι η μεταβίβαση ολοκλήρου και ιδανικού μεριδίου πλοίου. Τι πράγματα είναι αυτά, κύριε Υπουργέ; Θα φορολογήσετε τη μεταβίβαση μεριδίου πλοίου; Σε ποιο κράτος του κόσμου γίνεται αυτό; Σε ποιο κράτος οι μετοχές των πλοίων φορολογούνται; Δεν ακούτε τι σας λέει η ΟΚΕ, εδώ στην Ελλάδα; Πρόκειται για το άρθρο 4 παρ.11,μεταβίβαση ολόκληρου ή ιδανικού μεριδίου πλοίου. 

Επίσης, στο άρθρο 4 στην παρ.24 καταργείτε το χαρτόσημο στα δάνεια στις παραμεθόριες περιοχές και πιό κάτω, στα άρθρα 7 και 8 αναφέρεσθε για παραμεθόριες περιοχές και για το Αιγαίο και κάνετε φοροαπαλλαγές. Αυτά εγώ, δεν τα καταλαβαίνω. Δηλαδή από τη μια πλευρά λέτε το χαρτόσημο 2,4% θα πληρώνεται για τα δάνεια στις παραμεθόριες περιοχές και από την άλλη πλευρά, προσπαθείτε να ελαφρύνετε αυτές τις περιοχές και καλά κάνετε. 'Οταν θα συζητήσουμε αυτά τα άρθρα, θα έχουμε τη δυνατότητα να πούμε γι'αυτά .

'Ενα άλλο θέμα που ήθελα να σας πω στο άρθρο 4 στην παρ.69 είναι ότι θα φορολογούνται τώρα τα δάνεια που θα δίνει το ΝΑΤ στα Ταμεία Προνοίας Αξιωματικών Εμπορικού Ναυτικού. Δηλαδή, μια εσωτερική μεταβίβαση θα γίνεται και θα πηγαίνει από το ένα γραφείο στο άλλο -δηλαδή μια πίστωση θα γίνεται, γιατί ένα είναι το κεντρικό ταμείο, το ΝΑΤ- και θα φορολογούμε αυτήν την κίνηση.

Για όνομα του Θεού! 'Εχει το ΝΑΤ να σας πληρώσει χαρτόσημα; Το ΝΑΤ το πληρώνει ο κρατικός προϋπολογισμός με εκατό δισεκατομμύρια κάθε χρόνο και θα λέτε στο ΝΑΤ να σας πληρώνει χαρτόσημο για τη μεταβίβαση των κονδυλίων από το ένα ταμείο στο άλλο; Είναι σοβαρές διατάξεις νομοσχεδίου αυτές;

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

'Ενα λεπτό σας παρακαλώ, κύριε Πρόεδρε.

Τέλος, κύριε Υπουργέ, θέλω να σας πω και εγώ για την οικοσκευή και το αυτοκίνητο, για τους ναυτικούς και τους Βουλευτές. Οσον αφορά την οικοσκευή -σας το είπα και στην πρωτολογία μου- είναι αμαρτία ένας ναυτικός που έχει τρία τέσσερα παιχνίδια για τα παιδιά του να τον βάζετε να τα πληρώσει. 

ΓΕΩΡΓΙΟΣ ΔΡΥΣ (Υφυπ. Οικονομικών): Καταλαβαίνετε τι γίνεται εδώ;...

ΑΘΑΝΑΣΙΟΣ ΒΑΡΙΝΟΣ: Δεν αναφέρονται στους ναυτικούς αυτά, αναφέρεσθε στους ομογενείς και τους μετανάστες μόνο.

ΠΡΟΕΔΡΕΥΩΝ (Παναγιώτης Ν. Κρητικός): Κατ' αρχήν, κύριε Υπουργέ, δεν ακούγεσθε. Δεύτερον, δεν απευθυνθήκατε στο Προεδρείο να σας δώσει την άδεια, αν φυσικά, το επιτρέπει ο κύριος συνάδελφος να τον διακόψετε.

ΓΕΩΡΓΙΟΣ ΔΡΥΣ (Υφυπ. Οικονομικών): Επειδή έχετε αναλάβει εργολαβικά τις υπηρεσίες...

ΑΘΑΝΑΣΙΟΣ ΒΑΡΙΝΟΣ: Σας παρακαλώ, δεν έχω αναλάβει εργολαβικά τίποτα. 

Και σας παρακαλώ να το ανακαλέσετε αυτό.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ μην οξύνουμε τη συζήτηση, κύριε Υπουργέ. Δικαιούται να εκφράζει τις απόψεις του ο συνάδελφος όπως κάθε Βουλευτής, όπως εσείς και όπως οι πάντες.

ΙΩΑΝΝΗΣ ΚΕΦΑΛΟΓΙΑΝΝΗΣ: Δέχεστε τη διακοπή του Υπουργού;

ΓΕΩΡΓΙΟΣ ΔΡΥΣ (Υφυπ. Οικονομικών): Δεν έχει την ανάγκη υπερασπίσεως.

ΠΡΟΕΔΡΕΥΩΝ (Παναγιώτης Ν. Κρητικός): Μην οξύνουμε τη συζήτηση, κύριε Υπουργέ.

ΑΘΑΝΑΣΙΟΣ ΒΑΡΙΝΟΣ: Κύριε Πρόεδρε, δεν θέλω να με διακόψει ο κύριος Υπουργός. Θέλω να ολοκληρώσω.

ΠΡΟΕΔΡΕΥΩΝ(Παναγιώτης Ν. Κρητικός):Κύριε Υπουργέ, δεν σας επιτρέπει τη διακοπή ο κύριος Βουλευτής.

Ορίστε, κύριε Βαρίνο, συνεχίστε.

ΑΘΑΝΑΣΙΟΣ ΒΑΡΙΝΟΣ: Ολοι οι συνάδελφοι εδώ μέσα με γνωρίζουν. Είμαι ο πρόεδρος της ομάδας κοινοβουλευτικού έργου της Νέας Δημοκρατίας για τη ναυτιλία και εκπροσωπώ την Νέα Δημοκρατία για τα θέματα αυτά μέσα στο Κοινοβούλιο. Επίσης είμαι Βουλευτής για δεύτερη φορά ενός νησιού του πιο ναυτικού, της Ελλάδος και ως εκ τούτου δεν έχετε το δικαίωμα να λέτε πως είμαι εργολάβος. Εκτός των άλλων είμαι και ναυτικός, έχοντας αρκετή υπηρεσία στο ναυτικό μου φυλλάδιο. Επίσης διηύθυνα ναυτιλιακές εταιρείες και ναυπηγεία. Επομένως δεν εχετε το δικαίωμα να μου λέτε για εργολαβίες.

'Οσον αφορά την οικοσκευή, αυτά να τα πείτε σε άλλους όχι σε μένα. Το άρθρο 6 παρ. 12 αναφέρεται στους ναυτικούς και το άρθρο 6 παρ. 13 αναφέρεται στους μετανάστες. Εσείς κάνατε αλλαγές για τους μετανάστες και δεν κάνατε αλλαγές για τους ναυτικούς. Σας παρακαλώ λοιπόν να την κάνετε.

Θα αναφερθώ τώρα στα βουλευτικά. Στις τελευταίες εκλογές ήμουν και υποψήφιος δήμαρχος, όντας Βουλευτής και συνεχίζω να είναι στο Δημοτικό Συμβούλιο της Χίου. Προχθές ο δήμαρχος της Χίου -καλά έκανε, ψήφισα και εγώ υπέρ-ζήτησε να πάρει αυτοκίνητο. Για το αυτοκίνητό του Δημάρχου ο Δήμος έχει διαθέσει δέκα εκατομμύρια δραχμές. Αντιλαμβάνεστε, λοιπόν, ότι όποιος δήμαρχος θέλει μπορεί να πάρει αυτοκίνητο. Σε μας τους Βουλευτές δεν μας δίνει κανείς τα λεφτά να πάρουμε αυτοκίνητο. Γιατί μας κόβετε το αυτοκίνητο αυτήν την στιγμή; Εγώ πήρα αυτοκίνητο, εντάξει. Αλλά γιατί το κόβετε από τους νέους αφού δεν μας δίνετε κάτι άλλο να το αναπληρώσουμε; Ο δήμαρχος, ο νομάρχης όλοι έχουν τα αυτοκίνητά τους και όχι μόνο τα αυτοκίνητα. Τους πληρώνουν τη βενζίνη τον οδηγό, τα ασφάλιστα, τα ανταλλακτικά. Τα πληρώνουν όλα. Ο Βουλευτής πρέπει να τα επωμιστεί όλα; Δεν το σκεφθήκατε αυτό;

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε δικαίωμα παρεμβάσεως, αλλά θα ήταν χρήσιμο να ακούσετε όλους τους συναδέλφους και μετά να απαντήσετε.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, προηγούμενα δεν είχα καμιά διάθεση να θίξω τον κ. Βαρίνο, εξ άλλου γνωρίζει ότι τον εκτιμώ. Επομένως, παρακαλώ να διαγραφεί η λέξη "εργολαβικά" από τα Πρακτικά, για να μη θεωρηθεί ότι έχουμε κάποιο προσωπικό πρόβλημα.

Θέλω, όμως, να πω κύριε Βαρίνο τα εξής: Πρέπει όταν μιλάμε στη Βουλή να είμαστε ειλικρινείς. Προχθές, ήμουν στο δήμο κύριε Βαρίνο στη Χίο. 'Εκανα ομιλία στο Ομήρειο Πνευματικό Κέντρο. Είχατε στείλει τηλεγράφημα σε δική σας φιλική εφημερίδα -τα Πρακτικά της Βουλής.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

ΑΘΑΝΑΣΙΟΣ ΒΑΡΙΝΟΣ: Σε όλες τις εφημερίδες, κύριε Υπουργέ, το είχα στείλει.

Σελίδα 3160 

 

ΠΡΟΕΔΡΕΥΩΝ (Νικόλαος Κατσαρός): Κύριε Βαρίνο, προηγουμένως δεν θέλατε να σας διακόπτει ο κύριος Υπουργός.

ΓΕΩΡΓΙΟΣ ΔΡΥΣ (Υφυπ. Οικονομικών): Για να δούμε τελικά κατά πόσο είμαστε ειλικρινείς. Με το τηλεγράφημα αυτό ενημερώνατε, ότι προκειμένου για μεταβίβαση ακινήτων θα πληρώνουν οι ναυτικοί το πενήντα τοις εκατό. Σήμερα, δεν γνωρίζετε τίποτε;

Δεύτερον, μοίρασα στους συναδέλφους Βουλευτές, από την αρχή της συζήτησης, τη συνέχιση της απαλλαγής και των ναυτικών από το φόρο για την οικοσκευή. Επομένως, όχι μόνο οι μετανάστες, αλλά και οι ναυτικοί απαλλάσονται κατά την εισαγωγή του φόρου για την οικοσκευή. Γιατί δημιουργείτε εντυπώσεις, κύριε Βαρίνο;

ΑΘΑΝΑΣΙΟΣ ΒΑΡΙΝΟΣ: Δεν το γνωρίζω αυτό.

ΓΕΩΡΓΙΟΣ ΔΡΥΣ (Υφυπ. Οικονομικών): Δεν το γνωρίζετε;

ΑΘΑΝΑΣΙΟΣ ΒΑΡΙΝΟΣ: Το άλλο το πενήντα τοις εκατό τι έγινε;

ΓΕΩΡΓΙΟΣ ΔΡΥΣ (Υφυπ. Οικονομικών): Είπα στον κ. Τσοβόλα στην αρχή, ο οποίος έθεσε το ίδιο θέμα ότι υπάρχει σχετική διάταξη σε επόμενο άρθρο" -νομίζω στο άρθρο 19-".

ΑΘΑΝΑΣΙΟΣ ΒΑΡΙΝΟΣ: Δεν έχω δικαίωμα δευτερολογίας, αλλά αναφέρεται στο άρθρο 2 και όχι στο 19.

ΠΡΟΕΔΡΕΥΩΝ (Νικόλαος Κατσαρός): Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, θα αναφερθώ κυρίως στο άρθρο 1, γιατί εκτός των άλλων, δείχνει ότι κι ο στόχος του νομοσχεδίου δεν είναι η κατάργηση προνομιακών καταστάσεων, αλλά στην ουσία η αύξηση των εσόδων του Δημοσίου, διότι δεν είναι γεγονός και δεν είναι πραγματικότητα ότι οι απαλλαγές και οι εκπτώσεις από τη φορολογία εισοδήματος είναι πάντα άδικες και αδικαιολόγητα προνόμια.

Οι απαλλαγές για εκπτώσεις που είχαν δοθεί στο παρελθόν, είχαν δοθεί για τρεις κυρίως λόγους: Αναφέρομαι τώρα σ' αυτούς που υπάρχουν στο άρθρο 1. 'Οπως ανέφεραν και πάρα πολλοί συνάδελφοι εδώ, είχαν δοθεί αντί εισοδηματικών αυξήσεων. Κατά συνέπεια, αν η Κυβέρνηση είχε στόχο να καταργήσει ορισμένα προνόμια, για να απλοποιήσει το σύστημα και όχι για να αυξήσει τα έσοδα του Δημοσίου, με την κατάργηση της φοροαπαλλαγής που είχε δοθεί αντί για εισοδηματική αύξηση, θα έδινε το ισόποσο σε εισοδηματική αύξηση, ώστε πραγματικά να μη μειωθεί το εισόδημα των κατηγοριών μισθωτών που θίγονται.

Μια δεύτερη κατηγορία φοροαπαλλαγών, κύριε Υπουργέ, είχε δοθεί διότι δεν προβλέπεται και δεν αναγνωρίζεται για ορισμένες κατηγορίες μισθωτών η έκπτωση πραγματικών δαπανών, που κάνουν για το επάγγελμά τους με βάση δικαιολογητικά. 'Ετσι είχαν δοθεί σε πολλές κατηγορίες, που αναφέρονται στο άρθρο 1, πάγιες εκπτώσεις με τη μορφή είτε της εξαίρεσης από το φορολογητέο εισόδημα ενός μέρους του εισοδήματος, είτε με την εξαίρεση ορισμένων επιδομάτων. Παραδείγματος χάριν, είναι τα έξοδα παραστάσεως, έξοδα βιβλιοθήκης, κάλυψη δαπανών ειδικής υπηρεσίας, μείωση εισοδήματος των συντακτών και δημοσιογράφων κ.λπ.

Οι απαλλαγές αυτές και οι εκπτώσεις που υπήρχαν, δε συνιστούν κατ'ανάγκη προνομιακή μεταχείριση. Επειδή ακριβώς το Δημόσιο δεν επέτρεπε σ'όλες αυτές τις κατηγορίες των φορολογουμένων να εκπέσουν από το εισόδημά τους πραγματικές δαπάνες που έκαναν με βάση δικαιολογητικά, τους είχε δώσει αυτήν την έκπτωση του εισοδήματος, προκειμένου να έχουν δίκαιη μεταχείριση και όχι προνομιακή μεταχείριση.

Αν πραγματικά το νομοσχέδιο ήθελε να καταργήσει κάποιο προνόμιο, θα έπρεπε τουλάχιστον, με την κατάργηση αυτών των εκπτώσεων και των απαλλαγών, να επιτρέψει την αναγνώριση δαπανών για όλες αυτές τις κατηγορίες με βάση πραγματικά δικαιολογητικά. Αυτή θα ήταν η λύση, εάν δεν ήταν ο στόχος του νομοσχεδίου απλώς η αύξηση του φορολογικού βάρους και ήταν η βελτίωση του συστήματος.

Τέλος, υπάρχει και μία τρίτη κατηγορία. Υπάρχουν απαλλαγές και εκπτώσεις από τη φορολογία, που έχουν δοθεί σε φυσικά και νομικά πρόσωπα για δραστηριότητες κοινωνικού χαρακτήρα. 'Εχουμε μια σειρά από νομικά κυρίως πρόσωπα, τα ιδρύματα, τα οποία υποκαθιστούν στην ουσία το κράτος. Αντί, λοιπόν, το κράτος να ευνοεί με τις φοροαπαλλαγές, όπως έκανε μέχρι τώρα, αυτές τις δραστηριότητες, έρχεται και καταργεί την απαλλαγή που έκανε για το εισόδημά τους, με την εξαίρεση του Αγίου 'Ορους. Για όλα τα άλλα ιδρύματα όμως, κάθε φύσεως εισοδήματα θα αρχίσουν να φορολογούνται.

Εδώ φοβάμαι ότι θα είναι ατελέσφορη αυτή η ρύθμιση, γιατί θα δούμε πολύ σύντομα τον ίδιο τον κύριο Υπουργό να φέρνει εδώ διάφορες τροπολογίες, με τις οποίες θα εξαιρεί μια-μια διάφορες κατηγορίες ιδρυμάτων από τη φορολογία. Αλλά, αν δεν το κάνει αυτό, θα αναγκαστεί για ορισμένα τουλάχιστον ιδρύματα να δώσει επιδοτήσεις.

Τέλος, υπάρχει η παράγραφος 20 στο άρθρο 1 που αναφέρεται σε ομαδικές ασφαλίσεις. Εδώ η λύση που προτείνετε είναι εντελώς παράλογη. 'Η θα πρέπει να διατηρηθεί η απαλλαγή για τις ομαδικές ασφαλίσεις, διότι στην ουσία είναι μία ενίσχυση της τάσης για αποταμίευση και της τάσης για καλύτερη ασφάλιση εκ μέρους των επιχειρήσεων και των εργαζομένων, ή θα πρέπει, αν πρόκειται να μπει φορολογία, να μην μπει φορολογία με τη μορφή της μη αναγνώρισης των εξόδων από πλευράς των επιχειρήσεων, αλλά με βάση τη φορολογία στην κλίμακα των εργαζομένων που επωφελούνται. Δηλαδή, στις επιχειρήσεις που ασφαλίζουν ομαδικά τους εργαζομένους, θα πρέπει ο κάθε εργαζόμενος το ποσό που του αναλογεί να θεωρηθεί εισόδημα και να το δηλώνει στο φορολογητέο του εισόδημα και να φορολογείται και όχι να ερχόμαστε και να μην αναγνωρίζουμε πραγματικές δαπάνες που κάνουν οι επιχειρήσεις για λογαριασμό των εργαζομένων.

Δεδομένου ότι ο κύριος Υπουργός δεν δείχνει κανένα ενδιαφέρον γι' αυτά που λέω, θα σταματήσω εδώ.

ΠΡΟΕΔΡΕΥΩΝ (Νικόλαος Κατσαρός): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Υπουργέ, πραγματικά η Κυβέρνησή σας δεν λέει την αλήθεια και είναι κρίμα αυτό. 

Δεν εκσυγχρονίζετε, δεν χτυπάτε τη φοροδιαφυγή με τα άρθρα αυτά που συζητάμε, δεν αποδίδετε κοινωνική δικαιοσύνη, που είναι η κατ' επίφαση καταστατική σας διακήρυξη, δεν κωδικοποιείτε το φορολογικό σύστημα, δεν συστηματοποιείτε τη νομολογία στο φορολογικό σύστημα, και κρύβετε τη μεγάλη αλήθεια τελικά. Βάζετε μόνο φόρους. Είναι μία δόση φόρων ακόμη μ' αυτό εδώ το νομοσχέδιο και έπονται και επόμενα.

'Ομως, κύριε Υπουργέ, δεν κατανοείτε ότι αυτή η πολιτική δεν οδηγεί πουθενά. Και για να σας καταδείξω τελικά και τα σημεία εκείνα στα οποία πάσχει αυτή η πολιτική, θα σας πω μερικά πράγματα από την πρώτη ομάδα αυτού εδώ του νομοσχεδίου.

Ο κοινωνικός χαρακτήρας, που κατά κόρον έχει το κόμμα σας δημοκοπήσει στο παρελθόν, εξυπηρετείται πραγματικά με την περικοπή της μεταφοράς των ιατρικών εξόδων από χρόνο σε χρόνο και ποιούς ωφελεί; Ωφελεί μήπως τους μικροεισοδηματίες; Ποιοι δεν έχουν εισοδήματα για να καλύψουν τυχόν ιατρικά έξοδα και αναγκάζονται να μεταφέρουν στον επόμενο χρόνο, οι μεγαλοεισοδηματίες ή οι μικροεισοδηματίες- οι εργαζόμενοι- οι μικροβιοτέχνες; Ασφαλώς οι δεύτεροι.

Για τους ναυτικούς είπατε ότι κάνατε μία ρύθμιση. Θα τη δούμε και παρακάτω στα υπόλοιπα άρθρα για τη φορολογία των ναυτικών.

'Οταν καταργείτε το πτητικό επίδομα, το επίδομα κατάδυσης και το στεγαστικό στις 'Ενοπλες Δυνάμεις και ειδικα μετά την αφαίρεση του άρθρου 4, του νόμου για τις αποδοχές των ανδρών και γυναικών των Ενόπλων Δυνάμεων μειώνετε τις αποδοχές τους, ναι ή όχι; Μήπως δεν υπάρχουν φορείς που πρόσκεινται στο δικό σας Κόμμα που διακήρυσσαν και σήμερα διαμαρτύρονται στους δρόμους, λέγοντας ναι στο συμμάζεμα -και λέμε και εμείς ναι στο συμμάζεμα- του φορολογικού συστήματος και των φοροαπαλλαγών με την προϋπόθεση ότι δεν θα μειώνεται το εισόδημα των εργαζομένων. Από ποιους, 

Σελίδα 3161 

κύριε Υπουργέ, ζητάτε να εισπράξετε φόρους; Από τους έχοντες και κατέχοντες, ή από τους εργαζόμενους, τους μη έχοντες και μη κατέχοντες;

Δυστυχώς, προσπαθείτε να πάρετε από τον εύκολο δρόμο, γιατί αδυνατείτε ή εν πάση περιπτώσει, δεν είσθε σε θέση να το κάνετε να χαράξετε τις τομές εκείνες στο φορολογικό σύστημα που θα οδηγήσουν πραγματικά στην αναδιανομή του εισοδήματος και που θα πληρώσουν οι 'Ελληνες, σύμφωνα με τη φοροδοτική τους ικανότητα.

Το επίδομα πράγματι στολής, κύριε Υπουργέ, είναι ή δεν είναι δαπάνη; Είναι αυτή κοινωνική αντιμετώπιση των ενστόλων, όταν τα ρούχα είναι υποχρεωμένοι να τα φοράνε στην υπηρεσία τους; Είναι κοινωνική δικαιοσύνη αυτή με το να φορολογείτε δαπάνες; Εάν αυτό είναι κοινωνική δικαιοσύνη, κύριε Υπουργέ, εγώ θα αρχίσω να αναζητώ άλλες λέξεις για να ερμηνεύσω σωστά την Ελληνική γλώσσα. 

Βάζετε ειδική φορολόγηση για τα εισοδήματα του εξωτερικού. Εγώ δεν είπα ότι δεν υπάρχουν και άνθρωποι που εργάζονται στο εξωτερικό και είναι υψηλοαμειβόμενοι.

Ποια είναι η δικαιοσύνη βάλατε πλαφόν; Τους πήρατε όλους στο σωρό, όπως λέει ο Λαός μας, χωρίς να κάνετε καμία διάκριση; Δεν είναι πρεμούρα για να μαζέψετε φόρους και μόνο; Είναι εκσυγχρονισμός, είναι κοινωνική δικαιοσύνη αυτό;

Σ'αυτά που υπηρετούν κοινωφελείς σκοπούς τώρα. Θέλετε πραγματικά να καταργήσετε το να λειτουργούν οι ιερές μονές; Θέλετε να καταργήσετε τα κοινωφελή ιδρύματα; 'Εχετε πράγματι εσείς την πρόθεση να συμπληρώσετε αυτές τις δαπάνες; Τις προβλέπετε στον προϋπολογισμό; Δεν τις προβλέπετε. Τι επιχειρείτε να κάνετε; Να κλείσουν κοινωφελή ιδρύματα και να δημιουργηθεί κοινωνικό πρόβλημα; Δεν εξετάζετε τις παρενέργειες αυτής της πολιτικής;

Εγώ πραγματικά δεν μπορώ να κατανοήσω, κύριε Υπουργέ, τι κάνετε, γιατί όλες αυτές οι ρυθμίσεις που κάνετε είναι τελείως αποσπασματικές, δεν βάζουν το νυστέρι βαθιά, δεν διορθώνουν τα πράγματα, δεν καταργούν φοροαπαλλαγές, που θα μπορούσαν να κάνουν, για να δημιουργηθούν προϋποθέσεις εκσυγχρονισμού, αλλά αντίθετα έχουν τη λογική της φοροείσπραξης.

Ο αναπτυξιακός χαρακτήρας, κύριε Υπουργέ, τα ασφάλιστρα, το συνάλλαγμα, τα χαρτόσημα σε ρυθμίσεις αναπτυξιακού χαρακτήρα, όπως είναι η συνένωση των ανωνύμων εταιρειών, όπως είναι η αύξηση του κεφαλαίου που έχει φορολογηθεί πρωτογενώς, όλα αυτά τα έχετε λύσει; Πραγματικά είσθε υπερήφανοι για την πολιτική που ακολουθείτε; Νομίζετε άραγε ότι οδηγείτε τη Χώρα στην αναπτυξιακή τροχιά που έχει ανάγκη;

'Οταν ο κ. Τσοβόλας ήταν Υπουργός Οικονομικών και εγώ τότε ήμουν θιασώτης του φορολογικού συστήματος, διαφωνούσα με κάποιες ρυθμίσεις που είχε κάνει, σχετικά με τις δαπάνες. Η φιλοσοφία, όμως, ήταν ο αμυντικός χαρακτήρας έναντι της φοροδιαφυγής, δηλαδή οι δαπάνες από μόνες τους να λειτουργούν σαν ασπίδα κατά της φοροδιαφυγής.

Εσείς πράγματι αντικαταστήσατε αυτούς τους μηχανισμούς με καινούριους για τη φοροδιαφυγή; Πατάξατε τη φοροδιαφυγή και τώρα την καταργείτε; Γιατί δεν λέτε την αλήθεια, ότι η μοναδική σας πρεμούρα είναι τα έσοδα και τίποτε άλλο; Και σε τελευταία ανάλυση, πείτε στον Ελληνικό Λαό "εμείς θέλουμε φόρους, δεν εξετάζουμε από πού θα τους πάρουμε, δεν μας ενδιαφέρει, είμαστε στυγνοί και μ'αυτή την έννοια της στυγνής φορολόγησης, επιβάλλουμε αυτή την πολιτική μας".

ΠΡΟΕΔΡΕΥΩΝ (Νικόλαος Κατσαρός): Ο κ. Χαϊτίδης έχει το λόγο.

ΕΥΓΕΝΙΟΣ ΧΑΙΤΙΔΗΣ: Κύριε Πρόεδρε, αγαπητοί συνάδελφοι, κρίνουμε σήμερα το συζητούμενο νομοσχέδιο για την κατάργηση φορολογικών απαλλαγών και στο πρόσωπο του παρισταμένου κυρίου Υφυπουργού Οικονομικών κρίνουμε την Κυβέρνηση και όχι τον ίδιο. Γι' αυτό νομίζω ότι κάποιες φράσεις, οι οποίες αντηλλάγησαν προηγουμένως, κύριε Υπουργέ -και σας συγχαίρω, γιατί αποκαταστήσατε τα πράγματα- δεν θα πρέπει να θεωρείτε ότι σας αφορούν προσωπικά.

Πραγματικά, κύριε Υπουργέ, βασανίστηκα και εγώ να αποφύγω χαρακτηρισμούς του συζητουμένου νομοσχεδίου, όπως "φοροεισπρακτικό" ή "ψευδεπίγραφο". Σας βεβαιώνω, όμως, ότι παρά την προσπάθειά μου, δεν μπόρεσα να βρω άλλες, ηπιότερες φράσεις ή λέξεις, που να αποδίδουν κυριολεκτικά το περιεχόμενο των περισσοτέρων άρθρων του συζητουμένου νομοσχεδίου.

Επί παραδείγματι, ας πάμε στο άρθρο 1, κύριε Υπουργέ. Τι ποσά υπολογίζετε να εισπράξετε φορολογώντας την ορθόδοξη Ελληνική εκκλησία; Στις μέρες μας παρατηρείται μια πλημμυρίδα, μια εισβολή από ξένες θρησκείες, από ξένα δόγματα, από αιρέσεις οι οποίες κινούνται με πακτωλό χρημάτων, με μεγάλη οικονομική άνεση. 'Ενα φαινόμενο, για το οποίο σας κατέθεσα σχετική ερώτηση και ως Υπουργείο Οικονομικών ουσιαστικά αποφύγατε να μου απαντήσετε. Μεταθέσατε την ευθύνη στο Υπουργείο Εθνικής Παιδείας και Θρησκευμάτων λέγοντας ότι κάνετε έλεγχο, μόνο εκεί όπου σας δίνει εντολή το αρμόδιο κατ' εσάς, ακόμα και στα οικονομικά θέματα, Υπουργείο Εθνικής Παιδείας. Γιατί, κύριε Υπουργέ, κάνετε αυτή τη χειρονομία, εναντίον της Εκκλησίας, προκαλώντας τη δυσαρέσκεια και την αποδοκιμασία από όλο τον Ελληνικό Λαό;

Γιατί φορολογείτε τα ελάχιστα εισοδήματα, που έχει η Εκκλησία για να επιτελέσει όχι μόνο θρησκευτικό, αλλά και κοινωνικό έργο; Και εδώ αυτή η φοροεισπρακτική διάθεση της κυβερνήσεως -δεν θέλω να πιστέψω ότι υπάρχει και διάθεση εναντίον της Εκκλησίας, δεν θέλω να πιστέψω ότι έχετε φθάσει μέχρις εκείνου του σημείου- σας κάνει να μη σκέπτεσθε ότι αν η Εκκλησία με τα μέτρα που παίρνετε μειώσει το κοινωνικό έργο, το οποίο σήμερα σε μέγιστο βαθμό προσφέρει,τότε θα αναγκαστείτε σεις να καλύψετε το δημιουργούμενο κενό και τότε θα αναγκαστείτε να προχωρήσετε σε πολλαπλάσιες δαπάνες για το ίδιο έργο με υποπολλαπλάσιο αποτέλεσμα;

Υπάρχουν όμως και περιπτώσεις σε άλλα άρθρα που προκαλούν απορία ή θυμηδία ή αγανάκτηση. Θα σας αναφέρω μερικές περιπτώσεις:

Στο άρθρο 2 π.χ. προκαλείτε εμπόδια ή αντικίνητρα στην ευχή και στην προσπάθεια όλων μας για επιστροφή των Ελληνων που διαμένουν και εργάζονται στο εξωτερικό. 'Οταν δίνουμε εργασία με πολύ μεγάλη ανοχή και ηθελημένη ίσως υποβοήθηση καταστρατήγησης των κειμένων διατάξεων του Ελληνικού κράτους σε λαθρομετανάστες για να εργάζονται στην Ελλάδα, γιατί νομοθετείτε σήμερα, κύριε Υπουργέ, και θέλετε να δεχθούμε και μεις αντικίνητρα στην επιστροφή των Ελλήνων που αναγκάστηκαν για λόγους οικονομικούς να εργαστούν εκτός Ελλάδος; Γιατί αυτό το δίκαιο κίνητρο,το ελάχιστο κίνητρο, το οποίο υπήρχε μέχρι τώρα, να μπορούν δηλαδή να μεταφέρουν την οικοσκευή τους, και ένα αυτοκίνητο, χωρίς δασμούς να καταργείται; Κάτι πήγατε να διορθώσετε τώρα με μία τροπολογία, αλλά και μόνο το ότι περιείχετο αρχικά στο νομοσχέδιο, η κατάργηση των δασμών νομίζω ότι είναι ένα ηθικό πλήγμα για τους 'Ελληνες οι οποίοι εργάζονται στο εξωτερικό. Γιατί όμως τελικά τους στερείτε την ευκαιρία, κύριε Υπουργέ, να μπορούν να αγοράσουν ένα ακίνητο, να κάνουν μια επένδυση μεταφέροντας συνάλλαγμα στην Ελλάδα;

Κύριε Υπουργέ, διαβάζω και δεν πιστεύουν τα μάτια μου την αιτιολογική έκθεση του νομοσχεδίου,η οποία για το άρθρο 2 αναφέρει το εξής απίστευτο: "Σήμερα έχουν μεταβληθεί οι συναλλαγματικές συνθήκες της Χώρας". Εγώ θα ευχόμουν πράγματι,κύριε Υπουργέ, να έχουμε φθάσει στο σημείο της συναλλαγματικής αυτάρκειας ώστε να μη θέλουμε πλέον άλλο συνάλλαγμα. 'Ομως έχουμε φθάσει σ'αυτό το σημείο, κύριε Υπουργέ; Μήπως σας έχει διαφύγει, μήπως οι συντάκτες, οι σύμβουλοί σας αυτής της εκθέσεως σ'αυτό το σημείο υπερβάλλουν ή έχουν κάνει ένα τρομερό λάθος; Δεν θέλουμε, κύριε Υπουργέ, συνάλλαγμα άλλο και μάλιστα συνάλλαγμα που με πολύ ιδρώτα και αίμα έχουν αποκτήσει 'Ελληνες εργαζόμενοι στην ξενητειά;

Και ακόμα κύριε Υπουργέ, βλέπω και δεν πιστεύω επίσης

Σελίδα 3162 

στα μάτια μου ότι καταργείτε την απαλλαγή χαρτοσήμου από τις σχολικές εφορίες, από το Κέντρο Θεραπείας Εξαρτημένων Ατόμων, από το Εθνικό 'Ιδρυμα Υποδοχής και Αποκαταστάσεως Αποδήμων Παλιννοστούντων Ομογενών Ελλήνων, από το 'Ιδρυμα Αποκατάστασης Ομογενών εξ Αλβανίας, από τον Οργανισμό Κατά των Ναρκωτικών, από το Μουσείο Φυσικής Ιστορίας -σαν παράδειγμα το αναφέρω,γιατί φαίνεται και η διάθεση της Κυβερνήσεως σε θέματα πολιτισμού και ιστορίας- από το Μουσείο Φυσικής Ιστορίας Απολιθωμένου Δάσους της Λέσβου. Και παρακάτω: Τα βάζετε με τους Ολυμπιονίκες,κύριε Υπουργέ. Μα, είναι δυνατόν; Πανηγυρίσαμε ύστερα από εκατό χρόνια όλοι οι 'Ελληνες έναν ικανοποιητικό αριθμό Ελλήνων Ολυμπιονικών. Τους υποδεχθήκαμε με δάκρυα όλη η Ελλάδα και σεις έρχεσθε από αυτούς να κερδίσετε τι; Πόσα χρήαμτα προσδοκάτε να εισπράξετε από τους Ολυμπιονίκες; Προκαλείτε προβλήματα ηθικής και εθνικής σημασίας με όλα αυτά τα νομοθετήματα που προσπαθείτε να μας πείσετε να τα ψηφίσουμε. Λυπούμαι πάρα πολύ, κύριε Υπουργέ, γιατί γνωρίζω τη δική σας ευαισθησία σε τέτοια θέματα,αλλά και τη δική σας σοβαρότητα με την οποία εργάζεστε στο Υπουργείο. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Νικόλαος Κατσαρός): Τελειώνετε, κύριε συνάδελφε.

ΕΥΓΕΝΙΟΣ ΧΑΙΤΙΔΗΣ: Τελειώνω, κύριε Πρόεδρε.

Αν είναι δυνατόν, κύριε Υπουργέ! Την υστάτη στιγμή, όπως δεχθήκατε εκείνη την τροπολογία για τους 'Ελληνες ομογενείς οι οποίοι εισάγουν την οικοσκευή και το αυτοκίνητό τους, όπως τέλος πάντων το διατυπώσατε, δεχθείτε ανάλογες τροπολογίες, να τις καταθέσετε και να τις ψηφίσουμε ομόφωνα για τη διατήρηση των ελάχιστων φοροαπαλλαγών που αφορούν την Εκκλησία και τα ευαγή ιδρύματα...

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Χαϊτίδη.

ΕΥΓΕΝΙΟΣ ΧΑΙΤΙΔΗΣ:...τα φιλανθρωπικά ιδρύματα, τους Ολυμπιονίκες και όλες αυτές τις περιπτώσεις, οι οποίες σας εκθέτουν, κύριε Υπουργέ, χωρίς να σας βοηθούν οικονομικά.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Αντιπρόεδρος της Νέας Δημοκρατίας κ. Βαρβιτσιώτης έχει το λόγο.

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, κατά την ομιλία μου επί της αρχής περιορίσθηκα, λόγω του περιορισμένου του χρόνου, στην ανάπτυξη των απόψεών μου για τη φορολόγηση την επαχθή, η οποία επιβάλλεται στα φιλανθρωπικά ιδρύματα.

(Θόρυβος από την Πτέρυγα του ΠΑ.ΣΟ.Κ.)

Κύριε Γικόνογλου, σας παρακαλώ.

ΠΡΟΕΔΡΕΥΩΝ (Νικόλαος Κατσαρός): Διαμαρτύρεσθε μετά, όταν σας διακόπτουν ή όταν κάνουν θόρυβο. Σας παρακαλώ πάρα πολύ.

ΜΟΣΧΟΣ ΓΙΚΟΝΟΓΛΟΥ: Ξέρετε πόσο εκτιμώ τον κύριο Αντιπρόεδρο.

ΠΡΟΕΔΡΕΥΩΝ (Νικόλαος Κατσαρός): Πρέπει έμπρακτα να δείχνετε ότι τον τιμάτε, σιωπώντας, με το να τον ακούτε.

ΙΩΑΝΝΗΣ ΒΑΡΒΙΤΣΙΩΤΗΣ: Και οι τρεις συνάδελφοι, οι οποίοι ομιλούσαν, απολαμβάνουν αμοιβαίας εκτιμήσεως και αγάπης.

'Ελεγα, κύριε Πρόεδρε, ότι στην επί της αρχής αγόρευσή μου, περιορίσθηκα, λόγω του περιορισμένου του χρόνου, στην επαχθή φορολόγηση των φιλανθρωπικών ιδρυμάτων. 

Είναι βέβαιο ότι τα φιλανθρωπικά ιδρύματα στη Χώρα μας επιτελούν ένα τεράστιο κοινωνικό έργο. 'Ερχονται ν'αναπληρώσουν ένα κενό, το οποίο το Κράτος όφειλε να καλύπτει. Και επιτελούν αυτό το έργο και συμπληρώνουν αυτό το κενό, χωρίς να λαμβάνουν καμιά κρατική επιχορήγηση.

Αναφέρθηκα τότε στην Ελεήμονα εταιρία, στο γνωστό "Γηροκομείο Αθηνών". Το ξέρετε, κύριε Υφυπουργέ, ότι έχει τετρακόσιους εξήντα τροφίμους; Το ξέρετε ότι όλους αυτούς τους απόκληρους της ζωής τους συντηρεί, χωρίς να επιβαρύνεται ο κρατικός Προϋπολογισμός;

Αναφέρθηκα επίσης στο "'Ασυλο Ανιάτων". Το ξέρετε ότι έχει τετρακόσιους είκοσι πάσχοντες, τους οποίους περιποιείται και συντηρεί -ανθρώπους τους οποίους οι ίδιες οι οικογένειές τους τούς έχουν απεμπολήσει- χωρίς να επιβαρύνετι τον κρατικό Προϋπολογισμό;

Αναφέρθηκα στο "Αμαλιείο". 'Εχει περίπου εκατό ορφανά κορίτσια ηλικίας έξι έως δεκαοκτώ ετών -έχει και άλλα προγράμματα ενισχύσεως και εκπαιδεύσεως άλλων ορφανών- χωρίς καμία επιβάρυνση του Κράτους.

Αναφέρθηκα στο "'Ιδρυμα Χατζηκώστα". 'Εχει και αυτό προγράμματα για εκατό περίπου παιδιά άρρενα.

Αναφέρθηκα στο "Χατζηκυριάκειο". 

Αναφέρθηκα στο "Ζάννειο".

Και τόνισα ότι αυτή η κοινωνική αποστολή, την οποία επιτελούν τα ιδρύματα αυτά, ανακόπτεται με τι ρυθμίσεις του νομοσχεδίου.

Τι προβλέπει το νομοσχέδιο;

Πρώτον, επιβάλλει φόρο στα εισοδήματα από την εκμίσθωση των ακινήτων. Ξέρετε ότι αυτά τα ιδρύματα, που ανέφερα -και άλλα πολλά, τα οποία δεν έχω υπόψη μου- έχουν ως κύριο πόρο, ότι το 90% των εσόδων τους προέρχεται από εκμίσθωση οικοδομών, που 'Ελληνες πατριώτες, 'Ελληνες φιλάνθρωποι άφησαν με τη διαθήκη τους στα ιδρύματα αυτά;

Δεύτερον, επιβάλλετε Φόρο Ακίνητης Περιουσίας. Θα επιβάλετε φόρο Ακίνητης Περιουσίας στο "Γηροκομείο Αθηνών"! Δεν έχετε περάσει από την Λεωφόρο Κηφισίας...

ΓΕΩΡΓΙΟΣ ΔΡΥΣ (Υφυπ. Οικονομικών): Δεν είναι έτσι, κύριε συνάδελφε.

ΙΩΑΝΝΗΣ ΒΑΡΒΙΤΣΙΩΤΗΣ: Πώς δεν είναι έτσι;

ΓΕΩΡΓΙΟΣ ΔΡΥΣ (Υφυπ. Οικονομικών): Σας παρακολουθώ και σας ευχαριστώ για τις παρατηρήσεις σας. Είναι όλες πολύ θετικές.

Σας λέγω ότι τα αυτοχρησιμοποιούμενα ακίνητα δε φορολογούνται.

ΙΩΑΝΝΗΣ ΒΑΡΒΙΤΣΙΩΤΗΣ: Αφήστε το "αυτοχρησιμοποιούμενα".

Να κάνετε δήλωση στη Βουλή ότι αυτά τα φιλανθρωπικά ιδρύματα εξαιρούνται του Φόρου Ακίνητης Περιουσίας. 

Θα έρθει, αύριο, η υπηρεσία του Υπουργείου Οικονομικών, με τη διαστρεβλωμένη νοοτροπία και θα δώσει άλλη έννοια.

Θέλω κατηγορηματική δήλωση, ότι δεν υπόκεινται στο Φόρο Ακίνητης Περιουσίας.

ΓΕΩΡΓΙΟΣ ΔΡΥΣ (Υφυπ. Οικονομικών): Στην ομιλία μου.

ΙΩΑΝΝΗΣ ΒΑΡΒΙΤΣΙΩΤΗΣ: Γιατί μπορεί να μη αυτοχρησιμοποιούνται όλα.

'Εκανε κάποιος μία δωρεά προς το "Γηροκομείο Αθηνών" ή προς το "Αμαλίειο" ή προς το "Ζάννειο" και τον φορολογείτε διττώς.

Πρώτον, φορολογείτε τα εισοδήματα εκ μισθωμάτων και δεύτερον, επιβάλλετε στο ακίνητο αυτό το οποίο δεν ιδιοχρησιμοποιείται φόρο ακίνητης περιουσίας.

Θα πρέπει να κάνετε αυτή την ελάχιστη παραχώρηση.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, παρακαλώ να έχω την ανοχή σας, γιατί είχα και διακοπές.

ΠΡΟΕΔΡΕΥΩΝ (Νικόλαος Κατσαρός): Διήρκεσαν περίπου ένα λεπτό. Θα το έχετε.

ΙΩΑΝΝΗΣ ΒΑΡΒΙΤΣΙΩΤΗΣ:Γι' αυτό θα πρέπει να κάνετε μία σαφή δήλωση, όχι μόνο για τα ιδιοχρησιμοποιούμενα, αλλά για όλα τα ακίνητα. Σκεφτείτε το. Σας βλέπω να αμφιβάλετε. Θα πρέπει να κάνετε μία δήλωση για όλα τα ακίνητα.

'Ηταν εδώ ο Υφυπουργός ο κ. Σκουλάκης. Τον παρεκάλεσα να μείνει γιατί ήθελα τη δική του άποψη για την αποστολή των ιδρυμάτων αυτών. Πώς θα καλυφθούν τα κενά, κύριε Υπουργέ και οποία θα δημιουργηθούν από τη μείωση των δραστηριοτήτων των ιδρυμάτων. Θα αναγκασθείτε τελικά να τα επιχορηγείτε εσείς.

Αντί, λοιπόν, να κάνετε αυτή την επιχορήγηση, αφήστε τα ελεύθερα να επιτελούν τον κοινωνικό τους προορισμό. Και να σας πω και κάτι άλλο. Εγώ είμαι από τους ανθρώπους που πιστεύω, ότι τα ιδρύματα αυτά επιτελούν ένα έργο. Από όσα έχω, λίγα ή πολλά, κάνω δωρεές.

Σελίδα 3163 

 

Ξέρετε τώρα με τις ρυθμίσεις σας τι μου επιβάλλετε να κάνω; Να πάω στην εφορία, να καταθέσω το 20% του φόρου και μετά να κάνω τη δωρεά. Μα δε θα το κάνω, κύριε Υφυπουργέ.

Είναι δυνατόν να υποχρεώσετε αυτόν τον άνθρωπο ο οποίος έχει τη διάθεση να προσφέρει, να υποβληθεί σε αυτή τη διαδικασία; Μα είναι τρελό, είναι παράλογο. Δεν το καταλαβαίνετε; 

Πέραν αυτού, κύριε Υφυπουργέ, έχω διατελέσει Υπουργός Εθνικής 'Αμυνας επί 3,5 χρόνια. Θέλω να σας πω, ότι είναι παράλογο το ότι καταργείται το πτητικό, το καταδυτικό επίδομα, καθώς και το στεγαστικό των Ενόπλων Δυνάμεων.

ΒΑΣΙΛΗΣ ΚΕΔΙΚΟΓΛΟΥ: Δεν καταργείται.

ΙΩΑΝΝΗΣ ΒΑΡΒΙΤΣΙΩΤΗΣ: Ευχαριστώ πολύ! Τι κάνετε; Το φορολογείτε. Ευχαριστώ πολύ. 'Αρα ουσιαστικά το μειώνεται στο ήμισυ.

ΓΕΩΡΓΙΟΣ ΔΡΥΣ (Υφυπ. Οικονομικών): 'Οχι, κύριε συνάδελφε.

ΙΩΑΝΝΗΣ ΒΑΡΒΙΤΣΙΩΤΗΣ: Πόσο το μείωνετε;

ΒΑΣΙΛΗΣ ΚΕΔΙΚΟΓΛΟΥ: Να το αυξήσει ο κύριος Υπουργός.

ΙΩΑΝΝΗΣ ΒΑΡΒΙΤΣΙΩΤΗΣ: Θα το αυξήσει για να το φορολογήσει. Μα δεν είναι, κύριοι συνάδελφοι, παράλογο;

ΒΑΣΙΛΗΣ ΚΕΔΙΚΟΓΛΟΥ: 'Οχι, είναι η βάση διαφορετική.

ΙΩΑΝΝΗΣ ΒΑΡΒΙΤΣΙΩΤΗΣ: Ακούστε, εγώ πιστεύω ότι το πτητικό, το καταδυτικό επίδομα καθώς και το στεγαστικό των Ενόπλων Δυνάμεων, πρέπει να παραμείνει ως έχει. 

'Ερχομαι σε ένα τελευταίο θέμα. 

ΠΡΟΕΔΡΕΥΩΝ (Νικόλαος Κατσαρός): Πρέπει να τελειώσετε, κύριε Αντιπρόεδερε.

ΙΩΑΝΝΗΣ ΒΑΡΒΙΤΣΙΩΤΗΣ: Τελειώνω, κύριε Πρόεδρε. Είχα και διακοπές.

ΒΑΣΙΛΗΣ ΚΕΔΙΚΟΓΛΟΥ: Είχαμε διάλογο, κύριε Πρόεδρε και ήταν ουσιαστικό.

ΠΡΟΕΔΡΕΥΩΝ (Νικόλαος Κατσαρός): Μη συνεχίζετε να διακόπτετε, κύριε συνάδελφε, γιατί με το δίκιο του ο κύριος Αντιπρόεδρος ζητεί παράταση χρόνου.

ΙΩΑΝΝΗΣ ΒΑΡΒΙΤΣΙΩΤΗΣ: 'Οσον αφορά το ειδικό τέλος επί του αυτοκινήτου, υπάρχουν αξιωματικοί, υπάρχουν δάσκαλοι, υπάρχουν καθηγητές, υπάρχουν άνθρωποι οι οποίοι μετέβησαν στο εξωτερικό έχοντας υπόψη τους ότι εφόσον παραμείνουν ορισμένο χρονικό διάστημα, θα έχουν αυτό το ευεργέτημα.

Ποιο είναι στοιχείο του κράτους δικαίου; Η ασφάλεια του δικαίου. 'Ερχεστε, λοιπόν, τώρα και λέτε ότι καταργείται ή τροποποιείται ως το τροποποιήσατε. Είναι δίκαιο αυτό;

Εγώ θα δεχόμουν, κύριε Υφυπουργέ, ότι εφεξής καταργείται. Αυτό είναι το αίσθημα του δικαίου, αυτό είναι το αίσθημα το οποίο κάθε ευνομούμενη πολιτεία πρέπει να απονέμει στους πολίτες και όχι αυτόματα, ένα ωραίο πρωί, επειδή ορισμένοι μεγαλοσχήμονες του Γενικού Λογιστηρίου ή του Υπουργείου Οικονομικών σας εισηγήθηκαν να πράξετε.

Το αίσθημα του δικαίου είναι εφεξής να καταργηθεί. Δεν μπορείτε, δεν έχετε το δικαίωμα εάν θέλετε να εμπεδώσετε το αίσθημα αυτό του δικαίου, να καταργείτε αναδρομικά ένα δικαίωμα. Γιατί κάθε ευνομούμενος πολίτης έκανε τους υπολογισμούς του όταν αποδέχθηκε τη θέση. Κι εσείς δεν δικαιούστε να το καταργείσετε.

Κύριε Υφυπουργέ, είχα πολλά να πω και για τις ιερές μονές τις οποίες εξαιρείτε, ενώ ρυθμίζετε το θέμα του Αγίου 'Ορους.

Ο κύριος Υπουργός Εθνικής Οικονομίας αναφέρθηκε, μη γνωρίζοντας προφανώς το θέμα, ότι εξαιρούνται της ρυθμίσεως και οι άλλες μονές. Εσείς το διευκρινήσατε σήμερα, ότι το περιορίζετε μόνο στο 'Αγιο 'Ορος.

Κύριε Υφυπουργέ, πιστεύω ότι έχετε αγαθή κρίση. Πιστεύω ότι δε θέλετε να αδικήσετε κανέναν και πιστεύω ότι κυριαρχικό στίγμα κάθε κυβερνήσεως, είναι η ασφάλεια του δικαίου.

Με αυτή τη σκέψη σας παρακαλώ να λάβετε υπόψη σας τις παρατηρήσεις μου και να αποφασίσετε σχετικά.

ΠΡΟΕΔΡΕΥΩΝ (Νικόλαος Κατσαρός): Ο κ. Καραμάριος έχει το λόγο.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε, μεταξύ των εκατόν πενήντα εννέα συνολικά καταργήσεων, απαλλαγών στο κεφάλαιο Α', η Κυβέρνηση θεωρεί σκόπιμο μετά και την τροποποίηση της διάταξης του άρθρου 2, παράγραφος 2, να καταργήσει το μέχρι σήμερα ισχύον καθεστώς της απαλλαγής από το φόρο μεταβιβάσεως ακινήτων των αγορών ακινήτων από μέρους των ομογενών μας, που έχουν την επιθυμία να αποκτήσουν κάποιο ακίνητο με τις οικονομίες, που έκαναν επί τόσα χρόνια στο εξωτερικό, όπως είπαν προηγουμένως και πολλοί άλλοι συνάδελφοί μου.

'Εχετε υπόψη σας, όμως, κύριε Υφυπουργέ, ότι τα τελευταία τρία χρόνια και στις Ηνωμένες Πολιτείες, αλλά ιδιαίτερα στον Καναδά, υπάρχει μεγάλη οικονομική κρίση και πολλοί ομογενείς μας προσπαθούν να πουλήσουν τις περιουσίες τους και δεν μπορούν, γιατί δεν υπάρχει αγοραστικό ενδιαφέρον; Αυτούς, τελικά, που θα μπορέσουν να εκποιήσουν τις περιουσίες τους με μειωμένες πράγματι αξίες, εσείς θα τους απαγορεύσετε να αγοράσουν κάποιο ακίνητο στην Ελλάδα χωρίς φόρο; Το θεωρείτε αυτό ορθό, ασκώντας, πέραν των άλλων, και φορολογική πολιτική για τον Απόδημο Ελληνισμό μας; Δεν έχετε αντιληφθεί, επιτέλους, ότι οι άδηλοι πόροι από το εξωτερικό έχουν εξαφανιστεί, κύριε Υφυπουργέ;

Και σε ό,τι αφορά τους απόδημους, που κατάγονται από παραμεθόρια νησιά, ακόμα και σήμερα, κύριε Υφυπουργέ, μας κατακλύζουν με εκκλήσεις και διαμαρτυρίες για τη κατάργηση αυτής της φοροαπαλλαγής πολλά σωματεία παραμεθορίων νησιών. Εσείς θεωρείτε ότι με αυτή τη συμπεριφορά σας βοηθάτε την παραμεθόριο; Γι' αυτό σας κάνω μια έκκληση. Μην καταργήσετε, τουλάχιστον την απαλλαγή του φόρου μεταβιβάσεως ακινήτων για αγορά ακινήτων, από τους Απόδημους για τα παραμεθόρια νησιά.

ΓΕΩΡΓΙΟΣ ΔΡΥΣ (Υφυπ. Οικονομικών): Μου επιτρέπετε μια διακοπή;

ΑΝΑΣΤΑΣΙΟΣ ΚΑΡΑΜΑΡΙΟΣ: Βεβαίως.

ΠΡΟΕΔΡΕΥΩΝ (Νικόλαος Κατσαρός): Αφού επιτρέπει ο κύριος συνάδελφος, ορίστε, κύριε Υπουργέ, έχετε το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Είναι η τέταρτη φορά που δηλώνω ότι υπάρχει θετική διάταξη που βρίσκεται στο άρθρο 19.

ΑΝΑΣΤΑΣΙΟΣ ΚΑΡΑΜΑΡΙΟΣ: Πώς ρυθμίζεται;

ΓΕΩΡΓΙΟΣ ΔΡΥΣ (Υφυπ.Οικονομικών): 'Οταν φτάσουμε στο άρθρο 19 θα σας το πω.

ΑΝΑΣΤΑΣΙΟΣ ΚΑΡΑΜΑΡΙΟΣ: Τώρα θέλουμε να το ξέρουμε εμείς. Μη μου λέτε για την οικοσκευή τους. Εγώ μιλάω για το φόρο μεταβιβάσεως ακινήτων. 'Οχι 50% ...

ΓΕΩΡΓΙΟΣ ΔΡΥΣ (Υφυπ.Οικονομικών): Σας το λέω ξανά. Αναφέρομαι στο φόρο μεταβίβασης ακινήτων.

ΑΝΑΣΤΑΣΙΟΣ ΚΑΡΑΜΑΡΙΟΣ: Για τα νησιά λέτε;

ΓΕΩΡΓΙΟΣ ΔΡΥΣ (Υφυπ. Οικονομικών): Για το φόρο όλων των ομογενών, των εργαζόμενων στο εξωτερικό, των ναυτικών.

ΑΝΑΣΤΑΣΙΟΣ ΚΑΡΑΜΑΡΙΟΣ: Μήπως είναι στο σημείο που λέτε για μη παραλιακές περιοχές, κύριε Υπουργέ; Για τα νησιά των τεσσάρων χιλιάδων κατοίκων;

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Καραμάριε, θέλετε να σας διαβάσω τη διάταξη τώρα;

ΑΝΑΣΤΑΣΙΟΣ ΚΑΡΑΜΑΡΙΟΣ: Βεβαίως, για να ξέρουμε τι λέμε. 

ΠΡΟΕΔΡΕΥΩΝ (Νικόλαος Κατσαρός): Θα απαντήσετε μετά, κύριε Υπουργέ. 

Παρακαλώ συνεχίστε, κύριε Καραμάριε.

ΓΕΩΡΓΙΟΣ ΔΡΥΣ (Υφυπ. Οικονομικών): Θα ήθελα να το διαβάσω. 'Εχω έτοιμη τη διάταξη για το άρθρο 19.

ΑΝΑΣΤΑΣΙΟΣ ΚΑΡΑΜΑΡΙΟΣ: Διαβάστε την.

ΓΕΩΡΓΙΟΣ ΔΡΥΣ (Υφυπ. Οικονομικών): Η Βουλή όμως αποφάσισε να συζητήσουμε ...

ΑΝΑΣΤΑΣΙΟΣ ΚΑΡΑΜΑΡΙΟΣ: Αυτό θα κάνουμε τώρα.

ΓΕΩΡΓΙΟΣ ΔΡΥΣ (Υφυπ. Οικονομικών): ...μόνο μέχρι το άρθρο 6. Επομένως, δεν ήταν δυνατόν να διαβάσω την τροπολογία.

ΑΝΑΣΤΑΣΙΟΣ ΚΑΡΑΜΑΡΙΟΣ: Μα, είναι το ίδιο αντικείμενο. Πείτε το από τώρα.

Σελίδα 3164 

 

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Καραμάριε, η Βουλή αποφάσισε να συζητήσουμε σήμερα μέχρι το άρθρο 6. Είναι γραμμένη η τροπολογία, σας τη δίνω, για να την έχετε υπόψη σας. Θα τη συζητήσουμε στο άρθρο 19.

ΑΝΑΣΤΑΣΙΟΣ ΚΑΡΑΜΑΡΙΟΣ: Διαβάστε την.

ΓΕΩΡΓΙΟΣ ΔΡΥΣ (Υφυπ. Οικονομικών): Δεν μπορώ, γιατί συζητάμε για το άρθρο 6.

ΠΡΟΕΔΡΕΥΩΝ (Νικόλαος Κατσαρός): Παρακαλώ, συνεχίστε, κύριε Καραμάριε.

ΑΝΑΣΤΑΣΙΟΣ ΚΑΡΑΜΑΡΙΟΣ: Θα το δούμε μετά, κύριε Υπουργέ. Θα δείτε πάλι την ανακολουθία σας. Μετά θα τα πούμε.

Επίσης, θέλω να σας πω ενδεικτικά για την κατάργησή του επιδόματος για δαπάνες βιβλιοθήκης των γιατρών του Ε.Σ.Υ. 'Εχετε δει πολλούς γιατρούς του Ε.Σ.Υ., που έχουν εμπλουτίσει τις βιβλιοθήκες τους; Γιατί καταργείτε στο άρθρο 1 κι αυτό το επίδομα, στην προσπάθεια αναβάθμισης του ιατρικού μας προσωπικού, των νοσοκομείων του Ε.Σ.Υ.;

Επίσης, με την κατάργηση των απαλλαγών των Οργανισμών Τοπικής Αυτοδιοίκησης, πραγματικά με αυτόν τρόπο βοηθάτε τους Ο.Τ.Α. και ειδικά τους ΟΤΑ των παραμεθορίων νησιών;

Δε νομίζετε ότι αυτές οι καταργήσεις έρχονται σε αντίθεση με εκείνα τα άρθρα του Β' κεφαλαίου, με τα οποία προσπαθείτε να βοηθήσετε τάχα τα μικρά νησιά; Δηλαδή, παίρνουμε από τη μία τσέπη εδώ με το A' κεφάλαιο και τα δίνουμε στην άλλη τσέπη, όπως προσπαθείτε στο Β' κεφάλαιο.

Σχετικά με το άρθρο 4, κύριε Υπουργέ, που το ονομάζετε "κατάργηση απαλλαγών από τα τέλη χαρτοσήμου". Γιατί καταργείτε, κύριε Υφυπουργέ, -και ενδεικτικά αναφέρω- τα τέλη χαρτοσήμου των εγγράφων που συντάσσονται -προσέξτε- γιά τις δωρεές σε αθλητικά σωματεία και των ολυμπιακών, εθνικών, δημοτικών και κοινοτικών γυμναστηρίων; Βοηθάτε έτσι τη νεολαία;

Καταργείτε επίσης τα δάνεια σε παραμεθόριες περιοχές, όπως είπε και άλλος συνάδελφος. Με αυτόν τον τρόπο βοηθάτε ή πολεμάτε τα νησιά του Αιγαίου; Μη μας πείτε και εδώ ότι εμπίπτουν στις ρυθμίσεις που αναφέρονται στα νησιά του Αιγαίου γιατί τα άρθρα εκείνα λένε άλλα, κύριε Υπουργέ.

Μας λέτε για νησιά που δεν έχουν παραλιακές επιχειρήσεις. Να μου βρείτε εμένα ένα νησί που δεν έχει παραλιακή επιχείρηση. 'Ολα τα νησάκια έχουν παραλιακές επιχειρήσεις. Για ποια νησιά μιλάτε εσείς;

Ακόμη καταργείτε τα τέλη χαρτοσήμου στα Ανώτατα Εκπαιδευτικά Ιδρύματα. Επίσης, καταργείτε τα τέλη χαρτοσήμου των ναυπηγήσεων, μετασκευών, επισκευών και συντήρησεων πλοίων, εφόσον η δαπάνη γίνεται ήδη με εισαγωγή συναλλάγματος. Φτιάχνουμε πολλά πλοία, κύριε Υπουργέ, στη Σύρο; Και ακόμα τα τέλη χαρτοσήμου των νοσηλευτικών ιδρυμάτων. Ξεχνάτε ότι τελευταία δεν είχατε να πληρώσετε, κύριε Υφυπουργέ, τα νοσοκομεία και το προσωπικό; Μάλιστα τους προμηθευτές τους πληρώνετε με κρατικά ομόλογα.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Με συγχωρείτε, κύριε Πρόεδρε, αλλά έχασα ένα λεπτό.

ΠΡΟΕΔΡΕΥΩΝ (Νικόλαος Κατσαρός): Πάντως για σας κτυπάει το κουδούνι, επειδή δεν το προσέξατε. 

ΑΝΑΣΤΑΣΙΟΣ ΚΑΡΑΜΑΡΙΟΣ: Ναι, αλλά δεν φταίω εγώ που με διακόψανε για τρία λεπτά.

ΠΡΟΕΔΡΕΥΩΝ (Νικόλαος Κατσαρός): Ναι, αλλά επιτρέψατε τις διακοπές.

ΑΝΑΣΤΑΣΙΟΣ ΚΑΡΑΜΑΡΙΟΣ: Θέλετε να απαλλαγείτε από το χαρτόσημο των προμηθευτών του νοσοκομείου; Μετακυλήστε το στους προμηθευτές και όχι εις βάρος των νοσοκομείων. Μια ιδέα σας δίνω.

Καταργείτε τα τέλη ακόμη, κύριε Υφυπουργέ, των σχολικών εφοριών όπως και των κέντρων θεραπείας εξαρτημένων ατόμων και του οργανισμού ακόμα κατά των ναρκωτικών. Τέτοιοι ευεργέτες είσαστε επιτέλους, κύριε Υφυπουργέ; 

Τέλος, καταργείτε και τις απαλλαγές που προβλέπονται για την αγορά επιβατηγών αυτοκινήτων από αθλητές. Καλά έστω για τους αθλητές κύριε Υφυπουργέ, αλλά καταργείτε και τις απαλλαγές για τα άτομα με ειδικές ανάγκες; Πόσους Ολυμπιονίκες έχουμε, κύριε Υφυπουργέ που είναι με άτομα με ειδικές ανάγκες και θέλετε να τις καταργήσετε; Σήμερα ακόμα έγινε η αφή της φλόγας για τους αγώνες των ατόμων με ειδικές ανάγκες και θα πάνε τριάντα τέσσερις δικοί μας αθλητές στο Τορόντο του Καναδά ...

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Καραμάριε.

ΑΝΑΣΤΑΣΙΟΣ ΚΑΡΑΜΑΡΙΟΣ: Γιατί επωμίζεσθε, κύριε Υπουργέ -προσωπικά σας το λέω- τέτοιο βάρος; Πάρτε το θάρρος που πρέπει γιατί σε λίγο διάστημα εσείς θα εισπράξετε πρώτος την έκρηξη της οργής της αγανάκτησης αυτών των θιγομένων τάξεων.

ΠΡΟΕΔΡΕΥΩΝ (Νικόλαος Κατσαρός): Ο κ. Πιπεργιάς έχει το λόγο.

ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κυρίες και κύριοι συνάδελφοι, θα ήθελα να αναφερθώ σε ορισμένα σημεία των συζητουμένων άρθρων συμβάλλοντας και εγώ με τη τοποθέτησή μου στη βελτίωση που πιστεύω ότι πρέπει να σημειωθεί στις διατάξεις αυτές.

Αναφέρομαι κύρια στην κατάργηση των φοροαπαλλαγών των εισοδημάτων που προκύπτουν από εκμίσθωση των ακινήτων από Ιερές Μητροπόλεις κ.λπ. και που χρησιμοποιούνται για κοινωφελείς σκοπούς. Θα μεταφέρω μια εικόνα από την εκλογική μου περιφέρεια.

ΓΕΩΡΓΙΟΣ ΔΡΥΣ (Υφυπ. Οικονομικών): Δε φορολογούνται αυτά .

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, σας παρακαλώ πάρα πολύ.

ΔΗΜΗΤΡΙΟΣ ΠΙΠΕΡΓΙΑΣ: Κύριε Υπουργέ, θα είναι πολύ ευχάριστο να μη φορολογηθούν. Στην εισηγητική έκθεση βλέπω ότι καταργούνται οι περιπτώσεις β' και δ' της παρ.1 του αρθρου 103 του ν. 2238/1994 με τις οποίες προβλέπεται η απαλλαγή από το φόρο εισοδημάτων από εκμίσθωση ακινήτων που αποκτώνται από Ιερούς Ναούς, Ιερές Μητροπόλεις, Ιερές Μονές, την αποστολική διακονία, τον Πανάγιο Τάφο, το Αγιο 'Ορος κ.λπ. Επίσης, καταργείται για τα ημεδαπά κοινωφελή ιδρύματα, η απαλλαγή από το φόρο των εισοδημάτων τους από μερίσματα μετοχών ημεδαπών ή αλοδαπών ανωνύμων εταιρειών καθώς και από τους τόκους των ομολόγων.

Η διάταξη αυτή άλλαξε; Αν έχει αλλάξει η σχετική διάταξη, είναι πολύ θετικό και εγώ τουλάχιστον από τη δική μου πλευρά θα χαιρετίσω την αλλαγή που επήλθε. Αν όμως δεν έχει αλλάξει, να σας μεταφέρω μία εικονα που εχω από την ιδιαιτέρα μου εκλογική περιφέρεια, όπου η Ιερά Μητρόπολις Καρυστίας και Σκύρου, αλλά και η Ιερά Μητρόπολις Χαλκίδος έχουν και συντηρούν γηροκομεία, τα οποία βασίζονται κυρίως σε δωρεές που προέρχονται είτε από τους περιθαλπτόμενους στα γηροκομεία είτε από άλλους πιστούς και από ενοίκια ακινήτων, τα οποία διαχειρίζονται. Απ' ότι πρόσθετα γνωρίζω για τις δραστηριότητες αυτές βγαίνει στο εκκλησίασμα δίσκος, και ενισχύεται αυτή η κοινωφελής δραστηριότητα των Μητροπόλεων και από τους πιστούς.

Θεωρώ ότι είναι τελείως παλαβό να υπάρχει φορολογία επί των "εισοδημάτων" αυτών, όταν πράγματι επιτελείται φιλανθρωπικός σκοπός, όταν πράγματι υπάρχουν γέροντες και στην Κύμη και στην Κάρυστο και στην Ιστιαία και στη Χαλκίδα, οι οποίοι περιθάλπτονται, όταν υπάρχουν γέροντες και γερόντισσες τους οποίους αδυνατεί το Κράτος να περιθάλψει. Κάτι τέτοιο οδηγεί σε ένα τελείως παράλογο αποτέλεσμα. Δηλαδή το μεν Κράτος να απαλλάσσεται από έξοδα πρόνοιας, τα οποία θα έπρεπε να εισφέρει για να καλύπτει αυτές τις ανάγκες και από την άλλη μεριά οι Μητροπόλεις να φορολογούνται για τις δραστηριότητες τυος αυτές και να αναγκάζονται να κλείνουν τέτοια ευαγή ιδρύματα γιατί δεν μπορούν να ανταπεξέλθουν στα έξοδά τους.

Ευτυχώς που δεν επιβάλλεται φορολογία και στα παγκάρια!

Αυτό είναι το πρώτο που θα ήθελα να σημειώσω.

Το δεύτερο, που θα ήθελα να παρατηρήσω είναι το εξής: Πράγματι, πολλοί 'Ελληνες που εργάζονται στο εξωτερικό είτε 

Σελίδα 3165 

πρόκειται για αξιωματικούς, είτε για δασκάλους, καθηγητές κλπ. έχουν αγοράσει ήδη πέρα από την οικοσκευή, και αυτοκίνητο. Νομίζω ότι οι όροι τους οποίους ανέφερε ο κύριος Υπουργός στη διόρθωσή του, δεν είναι επαρκείς. Νομίζω ότι μόνο όσοι από τώρα και στο εξής προβαίνουν στην αγορά του αυτοκινήτου, να μην έχουν τη δυνατότητα να το εκτελωνίσουν κάτω από τους ειδικούς όρους που μέχρι τώρα υπάρχουν.

Επίσης, είναι μία διαπνέουσα νοοτροπία την οποία είχα αντιμετωπίσει και παλιότερα. Είναι γεγονός ότι πάρα πολλές παροχές καθιερώνονται με Συλλογκές Συμβάσεις εργασίας ή με αποφάσεις των επιχειρήσεων σαν παροχές σε είδος. Οι παροχές αυτές τις περισσότερες φορές είναι εφορολόγητες.

Μάλιστα τις προάλλες ψηφίσθηκε νομοσχέδιο το οποίο για παροχές σε είδος, όπως είναι το φαγητό, θεωρούσε ότι είναι δαπάνες στην παραγωγή και ότι αυτές οι δαπάνες εκπίπτουν από τα κέρδη σαν λειτουργικά έξοδα της εταιρείας. Υπάρχει μία περίεργη νοοτροπία τα πάντα να θεωρούνται εισόδημα ακόμα και παροχές σε είδος να αποτιμώνται και επ'αυτών να επιβάλλεται φορολογία.

Αυτό είναι μία ακρότητα. Δηλαδή θα φθάσουμε στο σημείο να φορολογούμε την παροχή σε είδος που έχει π.χ. ο σερβιτόρος και που είναι ένα γεύμα την ημέρα στο εστιατόριο όπου εργάζεται; Πηγαίνουμε δηλαδή σε σημεία παραλογισμού; Νομίζω ότι σε ορισμένα πράγματα θα έπρεπε και οι υπηρεσίες του Υπουργείου να έχουν μεγαλύτερη ελαστικότητα, όπως και στις περιπτώσεις για εκτός έδρας αποζημίωση. Εδώ βλέπω ότι υπήρχε μία σωστή διάταξη που αφορούσε τους εργαζόμενους της Ε.Ρ.Τ. Διάταξη που έλεγε ότι αν παίρνουν αποζημίωση εκτός έδρας είναι για την κάλυψη των δαπανών που υπόκειται ο υπάλληλος στις εκτός έδρας μετακινήσεις δεν φορολογούνται. Τώρα θεωρείται εισόδημα και φορολογείται με ένα ποσοστό. Γα μένα είναι τελείως παράλογο, έστω και αυτοτελώς να φορολογηθεί.

Θα κλείσω με το ζήτημα της κατάργησης του υποτιθέμενου προνομίου της έκπτωσης από τον ειδικό φόρο κατανάλωσης στα αυτοκίνητα που παίρνουν οι Βουλευτές. Πράγματι συμφωνώ να καταργηθεί η ειδική μεταχείριση κύριε Υπουργέ, αλλά θα πρέπει ταυτόχρονα να μεριμνήσετε να υπάρχει η δυνατότητα στους Βουλευτές να χρησιμοποιούν ένα κρατικό αυτοκίνητο για τις δραστηριότητες τους τις υποχρεώσεις τους που είναι πολλές και περιέγραψε ο κύριος Πρωθυπουργός στην πρόσφατη συνεδρίαση της Κοινοβουλευτικής Ομαδας του ΠΑ.ΣΟ.Κ.

ΠΡΟΕΔΡΕΥΩΝ (Νικόλαος Κατσαρός): Ο κ. Θεοδώρου έχει το λόγο.

ΧΡΗΣΤΟΣ ΘΕΟΔΩΡΟΥ: Κύριε Πρόεδρε, κύριε Υπουργέ, προσπαθώ επί τόση ώρα να καταλάβω, αν τελικά στο θέμα των φιλανθρωπικών ιδρυμάτων έχει αλλάξει κάτι.

Αυτό γιατί θα πρέπει να σας πω εδώ, ότι δεν είμαι υπέρ της αρχής από τη στιγμή που υπάρχει φιλανθρωπία, ότι υπάρχει και στην κοινωνία μας κάτι το διαφορετικό. Αλλά για να το πω αυτό το πράγμα σαν νέος άνθρωπος θα ήθελα να ξέρω επίσημα από τον υπεύθυνο Υπουργό, αν προτίθεται να αντικαταστήσει η Πολιτεία με δική της χρηματοδότηση αυτά που τελικά θα χαθούν από τις δωρεές. Και αυτό γιατί πιστεύω, ότι ενώ αυτό το νομοσχέδιο είναι προς τη σωστή κατεύθυνση στο μεγαλύτερο μέρος του, υπάρχουν και δυο σημεία τριβής που μπορεί πράγματι να χαλάσουν τη γενική εικόνα που περιέχεται μέσα σ' αυτό το νομοσχέδιο.

'Οταν, κύριε Υπουργέ, ξέρουμε όλοι, ότι αυτά τα φιλανθρωπικά ιδρύματα επιτελούν έργο κοινωνικής πρόνοιας χωρίς κρατική επιχορήγηση, αλλά με δωρεές και είναι αυτάρκη, όταν οι ίδιοι οι επιθεωρητές του Υπουργείου σας βαθμολογούν αυτά τα ιδρύματα με άριστα, όταν αυτά τα ιδρύματα απαλλάσσουν το Κράτος από δαπάνες περίθαλψης, γέρων, ορφανών και από διοικητικές δαπάνες πρέπει να προσέξουμε το θέμα. Ασφαλώς οι δωρητές δεν αποβλέπουν μόνο στην απαλλαγή από το φόρο εισοδήματος. Ούτε αυτοί που κληροδοτούν ακίνητα αποβλέπουν στην απαλλαγή από το φόρο μεταβίβασης μετά θάνατον. Πιστεύω, ότι το κάνουν από αίσθημα φιλανθρωπίας και για να ενισχύσουν την προσπάθεια του Κράτους.

Το λέω ξεκάθαρα, ότι θα πρέπει οι σύμβουλοί σας να καθήσουν και να δουν ξανά αυτά τα στοιχεία, γιατί είμαι σίγουρος ότι αυτά που προσδοκάτε να πάρετε θα είναι πολύ λιγότερα απ' αυτά που θα χάσετε. Εάν επιπλέον μειωθούν οι δωρεές θα υποχρεωθεί το Κράτος να τις αντικαταστήσει και η δαπάνη θα είναι πολύ μεγαλύτερη από τους φόρους που θα εισπραχθούν. Το Κράτος είναι υποχρεωμένο αφού δεν επιχορηγεί, τουλάχιστον να μην εμποδίζει τη χρηματοδότηση των φιλανθρωπικών ιδρυμάτων από ιδιώτες.

Θέλω, λοιπόν, πάνω σ' αυτό το θέμα, κύριε Υπουργέ, να προσέξετε. Να το ξαναδείτε και έχετε τα χρονικά περιθώρια. Νομίζω, ότι δεν μπορούμε να το αφήσουμε να αιωρείται. Επιτέλους, αν αυτά τα κοινωφελή ιδρύματα κάποια στιγμή δεν μπορούν να επιβιώσουν, θα έρθει το Κράτος να τα επιχορηγήσει; Θέλω να μας το πείτε αυτό, εδώ απόψε. 'Εχει πρόθεση το Υπουργείο Οικονομικών να αντικαταστήσει ότι χαθεί από τις δωρεές; Αν πείτε ναι, εγώ είμαι σύμφωνος. Πιστεύω, ότι το Κράτος θα πρέπει να έρθει και να στραφεί και προς αυτήν την κατεύθυνση, γιατί μέχρι τώρα δεν έφτιαχνε ούτε γηροκομεία ούτε ορφανοτροφεία. Αν, λοιπόν, σκέπτεται να οδηγηθεί προς τα εκεί, εγώ συμφωνώ. Αν όχι, τότε θα ήθελα πάρα πολύ να ξαναδείτε το θέμα.

Στο άρθρο 6 θέλω να πω το εξής: Εδώ μάλλον σας έχουν κάνει κάποια κακή εισήγηση. Διότι ένας αξιωματικός που πήρε το Νοέμβριο κάποιο αυτοκίνητο, δεν ήξερε ότι θα κατατεθεί αυτός ο νόμος. Αρα νομίζω ότι είναι λάθος. Θα πρέπει να αντικατασταθεί σ' αυτό το σημείο και να λέει ότι από τη στιγμή που θα δημοσιευθεί ο νόμος,θα ισχύει. Πρέπει να το δείτε αυτό, γιατί μάλλον έχει γίνει λάθος. Εχετε περιθώρια να το βελτιώσετε.

ΠΡΟΕΔΡΕΥΩΝ(Νικόλαος Κατσαρός): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Υπουργέ, παρακαλώ για την προσοχή σας. Κατ' αρχήν όλες οι διατάξεις είναι πολύ θετικές. Είναι πολύ ορθό να μπει επιτέλους μια οριζόντιος γραμμή και να χαραχθεί ένα τριαξονικό σύστημα στο οποίο να λέμε τι είναι φορολογική απαλλαγή, τι είναι φορολογική δαπάνη. Υπάρχει όμως μια σύγχιση: Αλλο είναι η φορολογική απαλλαγή και άλλο είναι η έκπτωση από το φόρο εισοδήματος, δαπάνης η οποία είναι εισόδημα κάποιου άλλου, των λεγομένων αντικρουομένων δαπανών. Γιατί αυτή η διάταξη δεν είναι φοροαπαλλαγή. Είναι μια διάταξη κατά της φοροδιαφυγής. Εδώ υπάρχει μια σύγχυση με ορισμένες που τις ονομάζετε φοροαπαλλαγές. Αυτό δε σας απησχόλησε. Φοβάμαι ότι θα κοστίσει. Θα επανέλθω σ' αυτό γιατί έχω κάνει και ειδική τροπολογία.

Ερχομαι στο θέμα των ιδρυμάτων. Πράγματι είναι λογικό αυτό που εκφράζουν οι συνάδελφοι, για το τι θα γίνει με τα ιδρύματα. Αυτή όμως είναι μόνο η μια πλευρά. Και εγώ ξέρω για το άσυλο ανιάτων και για τα άλλα που τα κατονόμασε ένα ένα ο κ. Βαρβιτσιώτης. Υπάρχει πρόβλημα.

Από την άλλη πλευρά υπάρχει και μία άλλη εμπειρία, ότι η ακίνητη περιουσία πολλών ιδρυμάτων ή κάποιων καταδολιεύεται. Υπάρχουν αρκετοί επαγγελματίες, οι οποίοι θεωρούν ότι είναι και τυχεροί που έχουν μισθώσει γραφεία αντί πινακίου φακής.

Ζητώ, λοιπόν, να εγγυηθείτε ότι εάν με τη φορολόγηση που κάνουμε προκύψει εισόδημα μικρότερο της τελευταίας τριετίας προσαυξημένο κατά τι λόγω πληθωρισμού θα απαλλαγεί του φόρου. Από την άλλη, σας καλώ να εισάγετε ένα λογιστικό σχέδιο και να πείτε ότι τα ιδρύματα είναι υποχρεωμένα να τηρούν το τάδε λογιστικό σχέδιο. Επίσης, πρέπει να πείτε ότι δε θα δεχθείτε και μίσθωση ακινήτου κάτω του 6% της αντικειμενικής αξίας.'Ετσι όλοι θα συμφωνήσουμε. Να διασφαλίσουμε ότι το 'Ασυλο Ανιάτων θα έχει τα έσοδά του, αλλά από την άλλη θα μπει και μια δικλείδα ελέγχου των διοικητικών συμβουλίων, γιατί και αυτό χρειάζεται.

Υπάρχει το ζήτημα των εκκλησιαστικών ιδρυμάτων. Επειδή η Εκκλησία έχει μια ανεξαρτησία πρέπει αυτό να το ξεκαθαρίσουμε, αν η Εκκλησία θα παίξει κοινωνικό ρόλο ή όχι. Αν 

Σελίδα 3166 

συμφωνήσουμε να παίξει τον κοινωνικό της ρόλο, πρέπει να την αφήσουμε με κάποιους περιορισμούς, όμως, ως προς τον τρόπο διαχείρισης. Πρέπει και εκεί να μπει ένα λογιστικό σχέδιο διαχείρισης. 

Κύριε Πρόεδρε, έχει δημιουργηθεί μέγα θέμα στη Χώρα μας και δεν έχουμε καλό όνομα στο εξωτερικό με την ιστορία του βαμβακιού. Μην ξεχνάμε ότι καταχράστηκαν οι εκκοκιστές, μην ξεχνάμε ότι παρουσιάσαν μεγαλύτερες εισαγωγές για να πάρουν τις επιδοτήσεις. Αυτό είναι ένα απλό πράγμα που μπορούσε να βρεθεί άκρη με ένα βιβλίο αποθήκης. Με λίγα λόγια θα καταγράφεται ό,τι εισέρχεται στο εκκοκιστήριο και το ίδιο θα γίνεται με ό,τι εξέρχεται.'Ετσι μπορεί να περάσει το τρακτέρ είκοσι-πέντε φορές. Κατ'αυτόν τον τρόπο πρέπει να παραγάγει είκοσι-πέντε φορές ποσότητα.'Ηρθε η Ευρωπαϊκή 'Ενωση να μας κάνει παρατηρήσεις, όταν δεν είχε τη στοιχειώδη γνώση να πει ότι θέλει συγκεκριμένο τρόπο διαχείρισης σ'αυτά που επιχορηγεί. 

Πάω τώρα στο ζήτημα που έθεσε ο κ. Γικόνογλου και οι άλλοι συνάδελφοι. Κάποιος πολίτης βρέθηκε στο εξωτερικό και δεν είναι προνόμιο να υπηρετεί κάποιος στο εξωτερικό. Η ξενιτιά είναι βαρειά, κακά τα ψέμματα. Αυτός, λοιπόν, απέκτησε κάποια περιουσιακά στοιχεία και κοντά στα βάσανα της ξενιτιάς υπελόγιζε και κάποιο υλικό όφελος. Αυτό πρέπει να το δείτε, κύριε Υπουργέ, και να δώσετε κάποια λύση, γιατί πρέπει να υπάρχει ένα αίσθημα ασφαλείας.

Διακόπτω, κύριε Πρόεδρε, γιατί ο κύριος Υπουργός συζητάει με τους συμβούλους του. Είναι μέσα στο κοινοβουλευτικό παιχνίδι. Τόσα χρόνια το ζούμε.

ΠΡΟΕΔΡΕΥΩΝ (Νικόλαος Κατσαρός): 'Ομως, ο χρόνος τρέχει σε βάρος σας, κύριε Κεδίκογλου.

ΒΑΣΙΛΗΣ ΚΕΔΙΚΟΓΛΟΥ: Αυτό λέγεται διάλογος, κύριε Πρόεδρε. Εδώ ο Γεώργιος Παπανδρέου το είχε εδραιώσει, γιατί όταν ο Υπουργός ήταν αναγκασμένος να ερωτήσει το σύμβουλό του, ο κ. Παπανδρέου διέκοπτε και αυτό είναι έθιμο στη Βουλή. Διακόπτει ο ομιλητής για να διευκολύνει τον Υπουργό και δε μετράει ο χρόνος.

ΠΡΟΕΔΡΕΥΩΝ (Νικόλαος Κατσαρός): Παρακαλώ, συνεχίστε και τελειώνετε.

ΒΑΣΙΛΗΣ ΚΕΔΙΚΟΓΛΟΥ: 'Οσο για το θέμα των Βουλευτών, πρέπει να πω ότι οι αποζημιώσεις που λαμβάνουν οι συνάδελφοι δε φθάνουν ούτε για τις μετακινήσεις τους. Υπάρχει μια δυσφήμιση γύρω απ'αυτό το θέμα. Λέτε ότι τάχα έχουν προνόμια οι Βουλευτές.

Βάλτε μας και στην κλίμακα ολόκληρη. Δώστε όμως το δικαίωμα να τηρούν βιβλία εσόδων και εξόδων. Και αν παρουσιάζει κανείς Βουλευτής έξοδα λιγότερα από αυτά που είναι η αποζημίωση, τότε ελάτε να μιλήσουμε.

'Ομως, συμφωνούμε και εδώ να μπει μια βάση, αυτό που λέγαμε, να μπει ένα σύστημα συγκεκριμένο του πώς θα γίνονται οι φορολογίες.

Επιφυλάσσομαι, κύριε Πρόεδρε, στη δευτερολογία μου να αναπτύξω το θέμα των αντικρουόμενων δαπανών.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Σπηλιωτόπουλος έχει το λόγο για δύο λεπτά, για προτασσόμενη δευτερολογία.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριε Πρόεδρε, με τα δύο λεπτά, τα οποία μου δίνετε για να ομιλήσω, απλώς θα περιοριστώ σε μια παρατήρηση...

ΠΡΟΕΔΡΕΥΩΝ (Νικόλαος Κατσαρός): Ο Κανονισμός, κύριε Σπηλιωτόπουλε. Δε σας αδικεί κανένας.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Είχα εγγραφεί κατά τη διάρκεια που μιλούσε ο Εισηγητής.

ΠΡΟΕΔΡΕΥΩΝ (Νικόλαος Κατσαρός): Εν παση περιπτώσει, το Προεδρείο προσπαθεί να κάνει σωστά τη δουλειά του.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Δεν το αμφισβητώ αυτό, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Συνεχίστε, κύριε Σπηλιωτόπουλε.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Ευχαριστώ.

Κύριε Υπουργέ, είμαι σίγουρος ότι οι υπηρεσίες σας δεν αξιολόγησαν το κοινωνικό έργο το οποίο γίνεται, δαπάναις των Εκκλησιών, των Ιερών Μονών, των Ιερών Μητροπόλεων και είμαι σίγουρος, ότι κανείς από αυτούς δε θα έχει επισκεφθεί την Ιερά Μονή του Σινά, το φάρο της Ορθοδοξίας μέσα στην έρημο. 'Οπως επίσης, την Ιερή Μονή Πάτμου. Το 'Αγιο 'Ορος, από ό,τι ξέρω, το εξαιρέσατε από την κατάργηση της φοροαπαλλαγής.

Θα έπρεπε, κύριε Υπουργέ, να σκεφθεί πολύ καλά η Κυβέρνηση να προβεί σ' αυτήν την κατάργηση της φοροαπαλλαγής, η οποία φέρνει σε πολύ δύσκολη θέση την Εκκλησία, όπως, επίσης, φέρνει σε δύσκολη θέση -μέχρι και αδυναμία λειτουργίας- και τα φιλανθρωπικά ιδρύματα, Νομικά Πρόσωπα Ιδιωτικού Δικαίου, τα οποία μέχρι σήμερα έχουν προσφέρει τεράστιο κοινωνικό έργο με δικές τους δαπάνες. Στα εκατόν εξήντα οχτώ περίπου χρόνια από τη σύσταση του Ελληνικού Κράτους, οι 'Ελληνες ευεργέτες και δωρητές δημιούργησαν Πανεπιστήμιο, Πολυτεχνείο, Πάντειο, Ακαδημία, Νοσοκομεία, Ιδρύματα, Ναούς, Βρεφοκομεία, Εκπαιδευτήρια και άλλα κοινωφελή έργα, αφαιρώντας έτσι βάρος από τον Κρατικό Προϋπολογισμό και δίνοντας ένα μεγάλο μήνυμα, την έφεση της δωρεάς προς την Πατρίδα όλων των Ελλήνων, αυτό το οποίο σήμερα επιχειρεί η Κυβέρνηση να ξεριζώσει μέσα από τις ψυχές τους.

Είναι παρήγορο, όμως, ότι κάποια κατάργηση των φοροαπαλλαγών την επανεξετάζετε. Αλλά, θα έπρεπε, κύριε Υπουργέ, να επεκταθείτε και σε αυτές τις δύο συγκεκριμένες περιπτώσεις, οι οποίες είναι χαρακτηριστικές και δίνουν, ή αφαιρούν το κοινωνικό πρόσωπο του νομοσχεδίου, το οποίο σήμερα καταθέτετε.

Δύστυχώς ο χρόνος δε μου επιτρέπει περισσότερο. Μόνο, κύριε Πρόεδρε, επιτρέψτε μου να αναφέρω την κατάργηση των φοροαπαλλαγών των επιδομάτων στις 'Ενοπλες Δυνάμεις και στα Σώματα Ασφαλείας.

'Εχετε μία εκκρεμότητα ως Κυβέρνηση, κύριε Υπουργέ. 'Οταν συζητούσαμε πριν από δύο περίπου μήνες το νομοσχέδιο για το μισθολόγιο του προσωπικού των Ενόπλων Δυνάμεων και των Σωμάτων Ασφαλείας, είχε επιφυλαχθεί τότε η Κυβερνηση, το άρθρο 4, σχετικά με τις φοροαπαλλαγές των ειδικών επιδομάτων, να το φέρει τώρα με αυτό το νομοσχέδιο. Και από ό,τι ενθυμούμαι, η Κυβέρνηση είχε αντιμετωπίσει θετικά αυτό το πράγμα. Πλην, όμως, βλέπουμε τώρα, ότι παρά τα όσα συμβαίνουν και όσα περιμένουμε από πλευράς εθνικών θεμάτων, η Κυβέρνηση δε δίνει καθόλου σημασία και φορολογεί αδιακρίτως αυτά τα οποία θα έπρεπε χωρίς καμία σκέψη να αφήσει απ'έξω. 'Οπως επίσης, το επίδομα στολής, που είναι δαπάνη. Πληρώνει γι' αυτό, το προσωπικό Ενόπλων Δυνάμεων και Σωμάτων Ασφαλείας. Αυτό θα έπρεπε να το εξαιρέσετε από το νομοσχέδιο.

Τέλος, επιφυλάσσομαι στα υπόλοιπα άρθρα, κύριε Πρόεδρε, γιατί δεν προλαβαίνω να αναπτύξω σχεδόν τίποτα από όσα θα ήθελα να αναπτύξω.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Η κα Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, κύριε Υφυπουργέ, το αίτημα για μερικά άρθρα εδώ, από όλες τις Πτέρυγες της Βουλής, δείχνει ότι υπάρχει μια αδικία. Υπάρχει μια κοινωνική αδικία και θα πρέπει να λάβετε υπόψη σας τις ενστάσεις αυτές και να την διορθώσετε αυτήν την κοινωνική αδικία.

Εγώ, κύριε Υφυπουργέ, ήθελα να αναφερθώ συγκεκριμένα για την πόλη του Πειραιά.

Φεύγετε, κύριε Υφυπουργέ. Θα ήθελα να ληφθεί υπόψη από τις υπηρεσίες.

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Μισό λεπτό, κύριε Πρόεδρε.

Κυρία Αλφιέρη, είστε νέα συνάδελφος. 'Εχει κάποιο λόγο που φεύγει ο κύριος Υφυπουργός.

ΠΡΟΕΔΡΕΥΩΝ (Νικόλαος Κατσαρός): Κύριε Υφυπουργέ, δύο λεπτά έχει μόνο η κα Αλφιέρη.

ΣΤΥΛΙΑΝΗ ΑΛΦΙΕΡΗ: Δύο λεπτά. Μου απαντάτε μετά, κύριε Υφυπουργέ και αν έχω κάνει κάπου λάθος, το διορθώ-

Σελίδα 3167 

νετε.

Θέλω να πω, ότι στην πόλη του Πειραιά υπάρχουν ιδρύματα με κοινωφελή χαρακτηριστικά, όπως είναι το Γηροκομείο Πειραιώς, το Τζάνειο 'Ιδρυμα και το Χατζηκυριάκειο.

Αυτά αναπληρώνουν το έλλειμμα της κοινωνικής πολιτικής που δεν έχει από τη μεριά της η Κυβέρνηση. 'Ερχεσθε τώρα με το άρθρο 6 να επιβάλετε μια φορολογία. Δημιουργείτε κοινωνική αναταραχή στην πόλη και πετάτε στο δρόμο εκατόν πενήντα παιδιά και εκατόν πενήντα γέρους. Θεωρώ, λοιπόν, ότι αυτό πρέπει να διορθωθεί. Πρέπει να δείτε ουσιαστικά το θέμα αυτό για να μην έχουμε σοβαρά προβλήματα.

Υπάρχει και ένα άλλο θέμα που θεωρώ ότι οι εργαζόμενοι στο εξωτερικό -και οι άλλοι συνάδελφοι έχουν αναφερθεί- ήδη έχουν θεμελιώσει το δικαίωμα της ατέλειας. Θεωρώ, λοιπόν, ότι η Κυβέρνηση δεν μπορεί να δημιουργήσει το πρόβλημα και να πει πρέπει να πληρώσετε, γιατί θα δημιουργήσει και εκεί μια αναταραχή. Πρέπει οπωσδήποτε να υπάρξει μια μεταβατική διάταξη για να μη βάλει τους ανθρώπους τους εκπαιδευτικούς, τους δασκάλους και τους καθηγητές που εργάζονται στην Κύπρο και στο εξωτερικό, να προσφύγουν στα φορολογικά δικαστήρια όπου θα δικαιωθούν. 'Ομως, αυτά τα έξοδα ποιος θα αναλάβει να τα πληρώσει; 

Θεωρώ, λοιπόν, ότι και άλλα άρθρα είναι άδικα, αλλά ο χρόνος δε μου επιτρέπει να αναφερθώ συγκεκριμένα. Καταθέτω, όμως, εξήντα πέντε υπομνήματα ιδρυμάτων, που δείχνουν την αγωνία αυτών των ανθρώπων και τι κοινωνικό πρόβλημα δημιουργείται στη Xώρα μας.

Ευχαριστώ.

(Στο σημείο αυτό, η Βουλευτής κα Στυλιανή Αλφιέρη καταθέτει στα Πρακτικά τα προαναφερθέντα υπομνήματα, τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΕΥΩΝ (Νικόλαος Κατσαρός): Ο κύριος Καμμένος έχει το λόγο.

ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, κυρίες και κύριοι συνάδελφοι, ακούγοντας τους συναδέλφους λάβαμε σήμερα μαθήματα ψυχιατρικής. 'Ολοι οι συνάδελφοι, ανεξαρτήτως του Κόμματος που ανήκουν, ομίλησαν για παλαβό, ομίλησαν για τρελό, ομίλησαν για παράλογο, κάποιο από τα μέτρα του πρώτου έως του έκτου άρθρου. Και βεβαίως είναι τρελό και παλαβό. Βεβαίως είναι παράλογο να έρχεται η Κυβέρνηση για να λύσει το οικονομικό πρόβλημα της Ελλάδος και να βάζει φορολογία στους μετανάστες που έφυγαν με μόνα τους εφόδια μια φορεσιά και την ευχή της μάνας, δούλεψαν στο εξωτερικό και έρχονται πίσω στην Πατρίδα τους να επενδύσουν.

Βεβαίως είναι τρελό και παλαβό, κύριε Πρόεδρε, κυρίες και κύριοι συνάδελφοι, όταν φορολογούνται οι ναυτικοί μας, οι νέοι, τα γυμναστήρια, τα ιδρύματα για την καταπολέμηση των ναρκωτικών και της αποκατάστασης εκείνων που έπεσαν θύματα των ναρκωτικών. 

Βεβαίως είναι τρελό, κύριε Πρόεδρε, κυρίες και κύριοι συνάδελφοι, να υποχρεώνουμε εκείνον που θέλει να κάνει δωρεά να περνάει πρώτα μέσα από την εφορία, να πληρώνει το 20% και εν συνεχεία να βοηθάει κάποιο ίδρυμα. Τους γέροντες, τους αναπήρους, τους προβληματικούς θα βρούμε για να λύσουμε το πρόβλημα της Ελλάδος;

Κυρίες και κύριοι συνάδελφοι, έρχονται και φορολογούν τις βιβλιοθήκες των ιατρών. Φορολογούμε τα Σώματα Ασφαλείας και τις 'Ενοπλες Δυνάμεις, εκείνους που παίρνουν το καταδυτικό και το πτητικό επίδομα, που κινδυνεύουν κάθε μέρα τη ζωή τους, εκείνους τους οποίους εξυμνούμε συνήθως στους λόγους μας τους προεκλογικούς και όταν επισκεπτόμαστε τα στρατόπεδα. Και εκείνα ακόμη τα ιδρύματα τα οποία πηγαίνουμε και χαϊδεύουμε όλοι οι πολιτικοί και βεβαίως πρώτα απ' όλα η Κυβέρνηση.

'Ερχεται η Κυβέρνηση σήμερα και βάζει φορολογία στους πολυτέκνους σε άλλο βέβαια άρθρο το οποίο θα το συζητήσουμε. 

Αλλά νομίζω, κύριε Πρόεδρε, κυρίες και κύριοι συνάδελφοι εάν θέλουμε πραγματικά η εθνική μας οικονομία να πάει καλύτερα, δε θα πρέπει τους αναπήρους και τους αναξιοπαθούντες να τους φορολογούμε. Δε θα πρέπει να καταργήσουμε εκείνα τα προνόμια τα οποία έδωσε η Βουλή των Ελλήνων και όλες οι κυβερνήσεις, προκειμένου να βοηθήσουμε συγκεκριμένες τάξεις, αλλά να χτυπήσουμε εκείνους, στους οποίους ήλθε η Κυβέρνηση και χαρίζει δισεκατομμύρια, σαν τον κ. Κόκκαλη με τις ψηφιακές παροχές. 'Οταν, λοιπόν, το δημόσιο έρχεται και χαρίζει δισεκατομμύρια σε συγκεκριμένους επιχειρηματίες και σε εργολάβους, δεν έχει δικαίωμα να έρχεται και να κόβει κάποιες χιλιάδες δραχμές από εκείνους που έχουν ανάγκη και που ζητούν τη στήριξη της Πολιτείας, τη στήριξη του Κοινοβουλίου, τη στήριξη του 'Εθνους. 'Εχουμε την υποχρέωση όλοι στη Βουλή αυτή να στηρίξουμε τους ανθρώπους αυτούς που εμείς τους δώσαμε τη δυνατότητα να υπάρχουν και τα ιδρύματα εκείνα που εμείς τα κάναμε να μεγαλώσουν. Και όσους τέλος πάντων σ'αυτήν την κοινωνία τη σκληρή, σ'αυτήν τη δύσκολη αγορά που δεν υπάρχουν πλέον φιλάνθρωποι και μεγάλοι ευεργέτες, δεν μπορούμε να αποκλείσουμε εκείνους που θέλουν να βοηθήσουν με τον οβολό τους κάποια ιδρύματα και κάποιους ανθρώπους που πονούν και κάποιους ανθρώπους που υποφέρουν.

ΠΡΟΕΔΡΕΥΩΝ (Νικόλαος Κατσαρός): Ο κ. Γικόνογλου έχει το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, θλίβομαι γιατί θα μιλήσω πάλι απουσιάζοντος του ειδικού ...

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, γιατί βάλατε στον κύριο συνάδελφο δύο λεπτά; Είναι ομάδα άρθρων, πέντε λεπτά και πέντε λεπτά. 

ΠΡΟΕΔΡΕΥΩΝ (Νικόλαος Κατσαρός): Εκτελώ αυτό το οποίο μου κληροδότησαν οι προηγούμενοι συνάδελφοι στην 'Εδρα, πέντε λεπτά και δύο λεπτά.

ΒΑΣΙΛΗΣ ΚΕΔΙΚΟΓΛΟΥ:Οσάκις ομιλούμε κατά ομάδες ομιλούμε πέντε λεπτά και πέντε λεπτά.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ. Είμαι υποχρεωμένος να σεβαστώ αποφάσεις των προηγούμενων συναδέλφων.

ΒΑΣΙΛΗΣ ΚΕΔΙΚΟΓΛΟΥ: Ποιες είναι οι αποφάσεις; Εμείς αποφασίζουμε. Είναι ομάδες, δεν είναι ένα άρθρο.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Γικόνογλου, έχετε δύο λεπτά.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, θλίβομαι γιατί και αυτήν τη φορά που θα μιλήσω ομιλώ απόντος του ειδικού και αρμόδιου Υφυπουργού του κ. Δρυ. Με το άρθρο 6 -το επαναλαμβάνω- δεν κάνει τίποτε άλλο παρά να εξαναγκάζει μία σειρά Ελλήνων πολιτών να προσφύγουν στα δικαστήρια, να δικαιωθούν και να πληρώσουν κάποια χρήματα.

'Οταν αρχές Δεκεμβρίου αγόρασε ένας 'Ελληνας πολίτης ένα αυτοκίνητο στο εξωτερικό, που ο νόμος τότε του το επέτρεπε και έλεγε ότι μπορεί να το εκτελωνίσει μετά από έξι μήνες, δηλαδή τον Απρίλιο, το Μάϊο και έρχεται με το σχέδιο νόμου αυτό και του λέει, θα πληρώσεις 75% φόρο, προσφεύγοντας στα δικαστήρια θα δικαιωθεί ο συγκεκριμένος πολίτης, γιατί δεν έχουμε το δικαίωμα όταν κάποιος ενεργεί βάσει των ελληνικών νόμων να του λέμε, κακώς ενήργησες.

Αυτό ξέρετε τι είναι, κύριε Πρόεδρε, όταν δηλαδή εξαναγκάζουμε κάποιον για να δικαιωθεί να προσφύγει στη Δικαιοσύνη και να πληρώσει κάποιες εκατοντάδες χιλιάδες στους δικηγόρους; Κακοψυχία, μίσος προς τον 'Ελληνα πολίτη!

Θα παρακαλέσω πάρα πολύ, κύριε Υφυπουργέ, να πείτε στο συνάδελφό σας να τροποποιήσει αυτήν τη διάταξη η οποία να λέει "η ισχύς άρχεται από την ψήφισή της". 'Οποιος θέλει να αγοράσει μετά την ψήφιση αυτού του νόμου οποιοδήποτε αυτοκίνητο, μπορεί να το εισάγει σύμφωνα με ψηφιζόμενη διάταξη. Αλλά μέχρι τότε είναι παράνομο να του λέμε ότι δεν έχει το δικαίωμα να το εισάγει. Θα προσφύγει στα δικαστήρια και θα δικαιωθεί και η διάταξή σας θα τιναχθεί στον αέρα. Καταλάβαιτέ το.

ΠΡΟΕΔΡΕΥΩΝ (Νικόλαος Κατσαρός): Ο κ. Κεδίκογλου έχει το λόγο.

ΑΝΑΣΤΑΣΙΟΣ ΚΑΡΑΜΑΡΙΟΣ: Γιατί δευτερολογούμε, κύριε Πρόεδρε;

Σελίδα 3168 

 

ΠΡΟΕΔΡΕΥΩΝ (Νικόλαος Κατσαρός): Ακούστε, εδώ ισχύει το ευαγγελικό "κρούετε και ανοιγήσετε". Να ζητήσετε, λοιπόν, το λόγο.

ΑΘΑΝΑΣΙΟΣ ΒΑΡΙΝΟΣ: Γιατί, αφού έχουμε πρωτολογήσει.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, δεν εγγράφεται κανένας αυτόματα. Ο Κανονισμός λέει ότι γράφονται αυτοί που ζητούν το λόγο για να δευτερολογήσουν. 'Οσοι θέλετε, λοιπόν, μπορείτε να ζητήσετε το λόγο.

Ορίστε, κύριε Κεδίκογλου, έχετε το λόγο.

ΒΑΣΙΛΗΣ ΚΕΔΙΚΟΓΛΟΥ: Αγαπητοί συνάδελφοι, δεν έχουμε πρόβλημα ασφαλείας του δικαίου αλλά έχουμε και πρόβλημα ασφαλείας λειτουργίας του Κανονισμού. Είναι έθιμο στη Βουλή όταν ομιλούμε επί ομάδος άρθρων να έχουμε πέντε λεπτά πρωτολογία και πέντε λεπτά δευτερολογία.

ΠΡΟΕΔΡΕΥΩΝ (Νικόλαος Κατσαρός): Ποιος το λέει αυτό;

ΒΑΣΙΛΗΣ ΚΕΔΙΚΟΓΛΟΥ: Κύριε Υπουργέ, με το νομοσχέδιο αυτό πρέπει να διασφαλίσετε τα έσοδα του κρατικού Προϋπολογισμού, όπως τον ψηφίσαμε και αυτός είναι ο κύριος λόγος που οδηγεί όλους σε ψήφιση. Λοιπόν, φοβούμαι ότι με όσες περικοπές έχουν γίνει και με όσα προέκυψαν από τις τελευταίες μικροαναδιατάξεις -ας τις πούμε έτσι- ή αναταραχές, τα έσοδα κλωνίζονται σημαντικά. Στη βάση αυτή, λοιπόν, προσέξτε ιδιαίτερα το ζήτημα των αντικρουομένων δαπανών.

Σας έχω κάνει μία τροπολογία και σας συνιστώ να δεχθείτε, δαπάνες οι οποίες γίνονται, λόχου χάρη, για επισκευές οικοδομών, ή δαπάνες που γίνονται για αγορές διαρκών καταναλωτικών αγαθών, μέχρι ένα ποσοστό του εισοδήματος 20%, να εκπίπτουν του φορολογητέου εισοδήματος και σε πέντε χρήσεις. Εάν, δε, είναι η δαπάνη αυτή επισκευής στην περιφέρεια, να είναι 25% του εισοδήματος και σε έξι χρήσεις. Μόνο από το Φ.Π.Α. και από τα εισοδήματα θα έχετε υπερκαλύψει τα έσοδα που σας λείπουν και επιπλέον θα καμφθεί η ύφεση και θα υπάρξει μία άνθιση της οικονομίας. Το ένα θέμα είναι αυτό.

Επίσης, προσέξτε το ζήτημα των αντικρουομένων δαπανών, δικηγόρων, γιατρών κ.λπ. στις περιπτώσεις που αυτά έχουν θεσπισθεί για την καταπολέμηση της φοροδιαφυγής. Και μιλάγαμε για τις δαπάνες προ καιρού και το ζήτημα είναι πλέον να κοιτάξουμε και τις δαπάνες και τη λειτουργία ενός συστήματος. Ξέρετε ότι κανένα δημόσιο ταμείο δεν έχει καρτέλα για το τι και πόσα εισπράττει ένας γιατρός που είναι συμβεβλημένος με το δημόσιο και αν έκοψε για τον ίδιο ασθενή την ίδια μέρα πέντε, ή έξι αποδείξεις;

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Αυτά τα πράγματα είναι πολύ σημαντικά και πρέπει να τα προσέξετε. Κατοχυρώστε τα ιδρύματα, να μην υπάρχει κανένα κοινωνικό κόστος και πολιτικό, από την άλλη πλευρά, όμως, θεσπίστε σύστημα ελέγχου της διαχείρισής τους με ένα γενικό και ενιαίο λογιστικό σχέδιο. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Δυστυχώς, δεν έχουμε ασφάλεια λειτουργίας και αναγκάζομαι να διακόψω.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριοι συνάδελφοι, θα ανατρέξω σε στοιχεία που κατέθεσε ή που έχει μελετήσει το Υπουργείο Οικονομικών και που έχουν δοθεί στη δημοσιότητα, για οικονομικά στοιχεία για είκοσι τρία χρόνια.

Τι λένε αυτά; 'Οτι όλες οι μέχρι σήμερα Κυβερνήσεις, στα χρόνια αυτά, υπόσχονταν πάντοτε μία δίκαιη αναμόρφωση του φορολογικού συστήματος και της φορολογικής επιβάρυνσης των φτωχότερων λαϊκών στρωμάτων. Σε αντίθεση, όμως, με τις παραπάνω υποσχέσεις τους εφάρμοσαν μία φορολογική πολιτική που ουσιαστικά αποτέλεσε μηχανισμό μεταφοράς εισοδήματος από τα φτωχά λαϊκά στρώματα προς όφελος των οικονομικά ισχυρών, ιδιαίτερα του μεγάλου κεφαλαίου.

Για παράδειγμα, μέτρα προς την κατεύθυνση αυτή είναι η μη τιμαριθμοποίηση της φορολογικής κλίμακας του 1992-1996, η συνεχής παροχή φορολογικών και άλλων κινήτρων προς το μεγάλο κεφάλαιο, στο όνομα τάχα της προσέλκισης επενδύσεων, που όμως αποδείχθηκαν αναποτελεσματικά, οι προκλητικές φοροαπαλλαγές στο μεγάλο κύρια εφοπλιστικό κεφάλαιο, όπως και στο συζητούμενο νομοσχέδιο. 

Η επιβολή από την Κυβέρνησή σας, κύριε Υπουργέ, των λεγόμενων αντικειμενικών κριτηρίων φορολόγησης των ΕΔΕ και τους μικρούς και μεσαίων εισοδημάτων ελεύθερους επαγγελματίες για εισοδήματα που δεν αποκτούν, ενώ από την άλλη νομιμοποιούν τη φοροκλοπή και διαφυγή των μεγάλων εμπορικών επιχειρήσεων και των ελεύθερων επαγγελματιών με μεγάλα εισοδήματα, αφού οι τελευταίοι θεωρούνται ειλικρινείς αν δηλώσουν το ελάχιστο ποσό καθαρού εισοδήματος που προβλέπει το θεσμοθετημένο κριτήριο, ενώ όλοι γνωρίζουν ότι εισπράττουν και κερδίζουν πολύ μεγαλύτερα ποσά.

Η ανυπαρξία μηχανοργάνωσης των φορολογικών υπηρεσιών παρά τις περί του αντιθέτου διακηρύξεις όλων των μέχρι σήμερα κυβερνήσεων αποτελεί -κατά τη γνώμη μας- συνειδητή επιλογή που δείχνει πως δε θέλουν πράγματι να συλλάβουν τη μεγάλη φοροδιαφυγή. Από την άλλη αποτελεί βάναυση πρόκληση προς τους μισθωτούς και συνταξιούχους και γενικότερα τα φτωχότερα λαϊκά στρώματα, που μόνοι τους καλούνται να σηκώσουν τα βάρη μιας αντιλαϊκής πολιτικής, ενός άδικου φορολογικού συστήματος που μαζί με όλα τα άλλα διατηρεί μία τρομακτική αναλογία εμμέσων φόρων, 65%, για το 1996, που κυριολεκτικά ληστεύουν το εισόδημα των πλατιών λαϊκών στρωμάτων.

Ο αριθμός δε, των φορολογουμένων που υποβάλουν δήλωση με στοιχεία του Υπουργείου Οικονομικών για την τελευταία δεκαπενταετία υπερδιπλασιάστηκε. Από ένα εκατομμύριο πεντακόσιες σαράντα επτά χιλιάδες που υπέβαλαν δήλωση το 1980, έφτασαν τα τρία εκατομμύρια οκτακόσιες σαράντα χιλιάδες. Αυτό φυσικά δεν οφείλεται στην αύξηση των εργαζομένων. Απεναντίας έχουμε αύξηση της ανεργίας και αυτό φυσικά είναι δυστύχημα, αλλά οφείλεται στην αλχημία των Κυβερνήσεων, τόσο της Νέας Δημοκρατίας όσο και του ΠΑ.ΣΟ.Κ., που πήραν μέτρα ενάντια κύρια:

Πρώτον, στη διεύρυνση της φορολογικής βάσης, ιδιαίτερα των μικρών και μεσαίων αγροτών, ελεύθερων επαγγελματιών, των ΕΔΕ, ομάδες που μαζί με τους εργαζόμενους και συνταξιούχους αποτελούν τους στόχους και της σημερινής Κυβέρνησης για άντληση φορολογικών εσόδων και με το παρόν νομοσχέδιο.

Δεύτερον, τη μη τιμαριθμοποίηση της φορολογικής κλίμακας τα τελευταία χρόνια και επομένως της καθήλωσης του αφορολόγητου ποσού, α' κλιμάκιο με μηδενικό φορολογικό συντελεστή στο ένα εκατομμύριο από το 1983, πράγμα που είχε σαν αποτέλεσμα την υποχρέωση όλο και περισσότερων μισθωτών και συνταξιούχων να υποβάλουν φορολογική δήλωση και να πληρώνουν φόρους χωρίς να έχουν πραγματικά αύξηση του εισοδήματός τους, ενώ το 1980 απαλλάσσονταν για τα ίδια ποσά και από την υποχρέωση υποβολής δήλωσης, αλλά και από την καταβολή φόρου.

Τα δηλωθέντα εισοδήματα αυξήθηκαν την περίοδο αυτή κατά δύο χιλιάδες φορές, αν και στην ίδια περίοδο ο πληθωρισμός αυξήθηκε μόνο κατά 847%.

Η δε μεγαλύτερη αύξηση των δηλωθέντων εισοδημάτων προήλθε από τους μισθωτούς και συνταξιούχους με ποσοστό κατά 2105%. Με το γάντι, όμως, φορολογήθηκαν οι εμποροβιομήχανοι και οι εισοδηματίες, αφού τα εισοδήματά τους αυξήθηκαν κατά 1758%, τόσο δηλαδή δήλωναν. Η μεγάλη δυνατότητα φοροδιαφυγής, νόμιμης και παράνομης, που υπάρχει σε αυτές τις κατηγορίες εισοδημάτων, τους επέτρεπε να εμφανίζουν λιγότερα από τα εισοδήματα των μισθωτών και συνταξιούχων, οι οποίοι δεν έχουν τη δυνατότητα φοροκλοπής.

Ακούστε το εξής: Ο φόρος το διάστημα αυτό αυξήθηκε κατά 949% στους μισθωτούς και συνταξιούχους και αυτή η αύξηση ήταν μεγαλύτερη και από τους εμποροβιομηχάνους. Θα πρέπει εδώ να δούμε, ότιτο μέσο ετήσιο δηλωθέν εισόδημα

Σελίδα 3169 

των εργατών ήταν κατά τριακόσιες τριάντα οκτώ χιλιάδες, των συνταξιούχων κατά τριακόσιες έντεκα χιλιάδες...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Σε μισό λεπτό τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Τελειώνετε σας παρακαλώ, κύριε Γκατζή, για το λόγο ότι ούτε πέντε λεπτά είχατε.

ΝΙΚΟΛΑΟΣ ΓΚΑΤΖΗΣ: 'Εχω πέντε λεπτά, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Δεν έχετε, διότι έπρεπε να φέρετε κάποιο έγγραφο ως Κοινοβουλευτικός Εκπρόσωπος.

ΝΙΚΟΛΑΟΣ ΓΚΑΤΖΗΣ: 'Εχω φέρει, κύριε Πρόεδρε, μη με αδικείτε.

ΠΡΟΕΔΡΕΥΩΝ (Παναγιώτης Σγουρίδης): 'Αλλο Ειδικός Αγορητής, άλλο Κοινοβουλευτικός Εκπρόσωπος.

ΝΙΚΟΛΑΟΣ ΓΚΑΤΖΗΣ: Για το πρώτο θέμα που συζητήσαμε, της διαδικασίας, έφερα έγγραφο σαν Κοινοβουλευτικός Εκπρόσωπος και για το δεύτερο θέμα έφερα σαν Ειδικός Αγορητής. Ρωτήστε τον υπάλληλο που έχετε δίπλα σας.

ΠΡΟΕΔΡΕΥΩΝ (Παναγιώτης Σγουρίδης): Συνεχίστε σας παρακαλώ, κύριε Γκατζή.

ΝΙΚΟΛΑΟΣ ΓΚΑΤΖΗΣ: Τα εισοδήματα, σε αυτήν την περίπτωση, των εισοδηματιών κατέχουν την πέμπτη θέση. Το ίδιο σκηνικό περίπου γίνεται και το 1995. Οι βιομήχανοι, οι εμποροβιομήχανοι, οι εισοδηματίες κατέχουν τη δεύτερη θέση στο δηλωθέν εισόδημα για το 1995.

Συμπέρασμα είναι ότι όλες οι μέχρι σήμερα κυβερνήσεις, κύριοι συνάδελφοι, από το 1974, ακολουθούν την ίδια άδικη και αντιλαϊκή πολιτική. Παραβίασαν κατάφορα και συνειδητά και το ίδιο το Ελληνικό Σύνταγμα, που στο άρθρο 4 προβλέπει και ορίζει ότι δεν πρέπει να υπάρχουν διακρίσεις στα δημόσια βάρη.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Βαρίνος έχει το λόγο.

ΑΘΑΝΑΣΙΟΣ ΒΑΡΙΝΟΣ: Κύριε Πρόεδρε, ο κύριος Υπουργός απάντησε στην πρωτολογία τη δική μου προηγουμένως και είμαι ικανοποιημένος με αυτά που είπε, όσον αφορά την οικοσκευή και με αυτά που είπε για την απαλλαγή για την αγορά ακινήτου με δραχμοποιημένο συνάλλαγμα.

Βέβαια σε αυτό το σημείο, κύριε Υπουργέ, θέλω πάλι να ξανατονίσω ότι ισχυρίζονται οι Πρόεδροι -σας λέω τι λένε, κύριε Πρόεδρε, εγώ δεν ήμουν στη συμφωνία, βρείτε τα, εσείς είσασταν στη συμφωνία- ότι "Eμείς περιμέναμε από τον Υπουργό 100% απαλλαγή". 'Ετσι λένε, εγώ είμαι ικανοποιημένος με αυτό που είπατε προηγουμένως για το 50%, διότι σας το εζήτησα και το κάνατε αποδεκτό. Εγώ όμως είμαι υποχρεωμένος να σας το επισημάνω αυτό και έχετε υπόψη σας, ότι τις συμφωνίες θα πρέπει να τις τηρήσετε.

'Ενα άλλο θέμα που θέλω να σας αναφέρω, κύριε Υπουργέ, είναι το εξής: Στο άρθρο 4, παράγραφος 24 αναφέρεται το χαρτόσημο για τα δάνεια για τις παραμεθόριες περιοχές, ενώ στο άρθρο 8 για το ίδιο θέμα λέτε άλλα πράγματα. Δηλαδή, ενώ στο άρθρο 8 μιλάμε για απαλλαγή από αυτό το φόρο και το χαρτόσημο, στις παραμεθόριες περιοχές, στη συνέχεια, αφαιρείτε αυτήν τη διάταξη, που αναφέρεται στο χαρτόσημο για τα δάνεια.

Τέλος, κύριε Υπουργέ, σας είπα κάτι για το Ν.Α.Τ.. Πρόκειται για το άρθρο 4, παράγραφος 69. Το Ν.Α.Τ. έχει το ταμείο του, που μαζεύει τα χρήματα. Μετά έχει άλλα τέσσερα-πέντε ταμεία, δηλαδή λογαριασμοί είναι, δεν είναι ταμεία, ένα είναι το ταμείο, το Ν.Α.Τ. έχει τα λεφτά.

'Οταν γίνονται, λοιπόν, αυτές οι μεταβιβάσεις των πιστώσεων, θεωρούνται βέβαια τυπικώς σαν δάνεια, αλλά δεν είναι δάνεια, κύριε Υπουργέ. Είναι εξυπηρετήσεις. Γι'αυτό, λοιπόν, το να βάζουμε αυτούς να πληρώνουν 2,4% χαρτόσημο, νομίζω ότι είναι λάθος. Σας παρακαλώ, δείτε το αυτό το θέμα, είναι τυπικό εξάλλου.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Καραμάριος έχει το λόγο.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε, συμπληρωματικά, καίτοι δεν έχουμε ακούσει τον κύριο Υπουργό να απαντά σε αυτά που είπαμε, δευτερολογώντας θα ήθελα να πω τα εξής: Πράγματι όπως είπαν και ορισμένοι άλλοι συνάδελφοι, θέλω μία εξήγηση από τον κύριο Υφυπουργό για το ποια είναι η αιτιολογία του για την αναδίπλωση του σε ό,τι αφορά τις Μονές του Αγίου 'Ορους.

Θα πρέπει να ξέρετε, ότι η διακριτική μεταχείριση προκειμένου περί επιβολής φόρων είναι αντισυνταγματική. 'Η θα καταργήσετε και θα επαναφέρετε το προϊσχύον καθεστώς για όλες τις Μονές ή αλλιώς είστε υποχρεωμένοι να δικαιολογήσετε για ποιον ακριβώς λόγο οι μονές του Αγίου 'Ορους διαφέρουν από τη μονή της Πάτμου, της Τήνου, του Σινά κ.λπ. Διαφορετικά είναι αντισυνταγματική αυτή η μεταχείριση και πολύ περισσότερο, όταν με άλλη διάταξη νόμου επιβάλλετε ή καταργείτε την απαλλαγή από τους φόρους για τα καύσιμα της κινήσεως των αυτοκινήτων των μητροπολιτών.

Σας ερωτώ: Γιατί πιάσατε αυτήν την εξαίρεση της Εκκλησίας και μόνο και θέλετε, κύριε Υφυπουργέ, να καταργήσετε αυτήν την απαλλαγή των καυσίμων για τα αυτοκίνητα των μητροπολιτών; Πόσα είναι αυτά; Και γιατί δεν καταργείτε τις ίδιες απαλλαγές άλλων οργανισμών -όχι των Υπουργείων π.χ. της Διευθύνσεως Γεωργίας, Δασών κ.λπ.- που υπάγονται σ' αυτά τα Υπουργεία και κάνετε διάκριση στα αυτοκίνητα των μητροπολιτών;

Ακόμα θέλω να σας πω το εξής: Στο άρθρο 6 παρ. 3 καταργείτε τις απαλλαγές και τους φόρους για τα δωρεάν αποστελλόμενα ή παραχωρούμενα είδη από το εξωτερικό. Μα, για όνομα του Θεού, κύριε Υφυπουργέ. Δηλαδή, για ένα ιατρικό εργαλείο ή ένα μηχάνημα, το οποίο το αποστέλλουν δωρεάν από το εξωτερικό, θα τους ζητήσετε να πληρώσουν και φόρο γι' αυτά που στέλνουν για ένα νοσοκομείο;

Τέλος πάντων, γιατί αυτή η εμπάθεια στους Βουλευτές; Καταργείτε ακόμα και τα χαρτόσημα της συντάξεως των πληρεξουσίων των εγγράφων για την παράσταση των πληρεξουσίων τους στην εκδίκαση των ενστάσεων των βουλευτικών εκλογών. Μα, σας παρακαλώ, κύριε Υφυπουργέ, γιατί δεν καταργείτε και τα τέλη των παρομοίων πληρεξουσίων στις δημοτικές και κοινοτικές εκλογές; Τόσο πολύ σας έχει πιάσει η εμπάθεια με τους Βουλευτές; Πόσες είναι αυτές οι ενστάσεις και θέλετε να καταργήσετε και αυτά τα χαρτόσημα;

ΠΡΟΕΔΡΕΥΩΝ (Παναγιώτης Σγουρίδης): Κύριε Καραμάριε, τελειώνετε.

ΑΝΑΣΤΑΣΙΟΣ ΚΑΡΑΜΑΡΙΟΣ: Αυτά, κύριε Πρόεδρε, καίτοι δεν έχουμε ακούσει τις απαντήσεις του κυρίου Υπουργού.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, κύριοι συνάδελφοι, παρακολουθώ την θετική συζήτηση, που γίνεται στο πρώτο κεφάλαιο του νομοσχεδίου και νομίζω, ότι οι παρατηρήσεις των συναδέλφων σε πολλά σημεία είναι θετικές και βρίσκονται στην ίδια κατεύθυνση που είναι και η Κυβέρνηση. Νομίζω ότι κοινός είναι ο στόχος. Οι φοροαπαλλαγές δεν αποτελούν κριτήρια φορολογικής δικαιοσύνης, δεν προωθούν την οικονομική αποτελεσματικότητα, δεν απλοποιούν περαιτέρω το φορολογικό σύστημα, αλλά τουναντίον το δυσκολεύουν και αυξάνουν το κόστος διαχείρισης και ελέγχου. 'Ετσι, λοιπόν, κύριοι συνάδελφοι, η κατάργηση μεγάλου μέρους των φορολογικών απαλλαγών κρίθηκε αναγκαία και νομίζω να συμφωνείτε όλοι, εκτός του κ. Γκατζή, ο οποίος συμφωνεί με όλες τις φοροαπαλλαγές και όλα τα προνόμια, ότι υπήρχε προνομιακή μεταχείριση εκείνων των κοινωνικών ομάδων, στις οποίες αυτές είχαν χορηγηθεί. Μου έκανε εντύπωση ότι ένα Κόμμα, όπως είναι αυτό το οποίο εκφράζει ο κ. Γκατζής, είπε, ότι έπρεπε να διατηρηθούν οι φοροαπαλλαγές στους μεγαλογιατρούς, στους μεγαλοδικηγόρους, στους μεγαλοαγρότες...

ΝΙΚΟΛΑΟΣ ΓΚΑΤΖΗΣ: Είπα εγώ τέτοιο πράγμα, κύριε Υπουργέ;

ΓΕΩΡΓΙΟΣ ΔΡΥΣ (Υφυπ. Οικονομικών): ...σε όλους όσους 

Σελίδα 3170 

έχουν κατορθώσει μέχρι σήμερα κάτω από τη συγκεκριμένη δυναμική, την οποία ανέπτυξαν...

ΝΙΚΟΛΑΟΣ ΓΚΑΤΖΗΣ: Πιάστε τους αυτούς.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Γκατζή.

ΓΕΩΡΓΙΟΣ ΔΡΥΣ (Υφυπ. Οικονομικών): ...να αποκτήσουν ειδικές διατάξεις, για ειδική φορολογική μεταχείριση.

Νομίζω, κύριοι συνάδελφοι, ότι η διατήρηση των προνομίων δημιουργεί αποκλίσεις από τη φορολογική ισότητα και τη βασική αρχή, ότι όλοι πρέπει να συμβάλουν στο φόρο ανάλογα με τις οικονομικές τους δυνατότητες.

Η Κυβέρνηση από τη πρώτη στιγμή είπε στον Ελληνικό Λαό, ότι δεν θα δεχθεί την διαιώνιση προνομίων και την άνιση φορολογική μεταχείριση, που αυξάνουν την κοινωνική ανισότητα και δεν έχουν θέση σε ένα σύγχρονο και δίκαιο φορολογικό σύστημα.

Τα μέτρα που λαμβάνουμε με το φορολογικό νομοσχέδιο, θα εξυγιάνουν το φορολογικό μας σύστημα και θα το προσαρμόσουν στις νέες κοινωνικές ανάγκες που δημιουργούνται. 

Κεντρικός στόχος της φορολογικής μας πολιτικής, όπως αυτή διαμορφώθηκε μέσα από το νομοσχέδιο που συζητάμε, είναι η εξασφάλιση των εσόδων που απαιτούνται για την κάλυψη των δημοσίων δαπανών και ταυτόχρονα, να καταστήσουμε αυτήν την πολιτική, εργαλείο ανάπτυξης και προόδου της Χώρας.

Είναι κοινωνικά άδικο, όταν πρέπει να εφαρμόσουμε μια αυστηρή, αλλά πειθαρχημένη δημοσιονομική πολιτική, να υπάρχουν κοινωνικές ομάδες που απολαμβάνουν παροχές ή απαλλαγές, οι οποίες είναι αποτέλεσμα παλαιότερων κοινωνικά και εργασιακά άδικων πολιτικών.

Είναι επίσης προκλητικό, το Κράτος, με νομοθετικές παρεμβάσεις, να διαχωρίζει τους 'Ελληνες φορολογούμενους, δίνοντας ολοκληρωτική ή μερική φορολογική ασυλία σε συγκεκριμένες ομάδες, επειδή οι ομάδες αυτές μπορούν να δημιουργήσουν αναστάτωση στην έκρυθμη λειτουργία της κοινωνίας, όταν θέλουν να διεκδικήσουν τη φορολογική ασυλία, την οποία κατέχουν μέχρι σήμερα.

Το φαινόμενο αυτό της αδικίας και του στρουθοκαμηλισμού, είμαστε έτοιμοι να το αντιμετωπίσουμε, για να μη δημιουργηθούν πρόσθετες κοινωνικές αδικίες, σε βάρος των ασθενέστερων κοινωνικά ομάδων.

Εξετάσαμε, κύριοι συνάδελφοι, μέσα από ένα εξαντλητικό διάλογο, που κράτησε περίπου είκοσι μήνες, με όλους τους κοινωνικούς φορείς, μια προς μια τις φοροαπαλλαγές και καταργούμε εκείνες μόνο, που δεν έχουν σαφή αναπτυξιακό και κοινωνικό χαρακτήρα. Ταυτόχρονα δηλώνουμε, ότι μέχρι το τέλος του πρώτου εξαμήνου του 1997 θα έχουμε εξετάσει όλες τις άλλες απαλλαγές, οι οποίες αναφέρονται στα αναπτυξιακά κίνητρα και την αποτελεσματικότητά τους.

Συγκεκριμένα στις παρατηρήσεις σας έχω να σημειώσω τα εξής. Αναφερθήκατε κύριοι συνάδελφοι, γιατί προχωρούμε στην κατάργηση της φοροαπαλλαγής που αναφέρεται στη μεταφορά των ιατρικών δαπανών στο δεύτερο και στο τρίτο έτος.

'Εχω δηλώσει στο Κοινοβούλιο, ότι δεν υπήρχε ποτέ στο φορολογικό σύστημα τέτοια φορολογική διάταξη.

Η Νέα Δημοκρατία, η οποία σήμερα ξιφουλκεί υπέρ της διατήρησης αυτής της φοροαπαλλαγής, δεν το έκανε ποτέ. Η μεταφορά στο επόμενο και στο μεθεπόμενο έτος καθιερώθηκε το πρώτον το 1992 για τις δωρεές και γνωρίζετε σε τι στρεβλώσεις οδήγησε.

Η συγκεκριμένη φοροαπαλλαγή καθιερώθηκε το 1994. Οι υπηρεσίες του Υπουργείου Οικονομικών διαπιστώνουν, ότι πρέπει να προχωρήσουμε στην κατάργηση αυτής της συγκεκριμένης φοροαπαλλαγής.

Δεν μπορούμε να υποστηρίζουμε τα χαμηλότερα εισοδηματικά στρώματα, όταν αυτά παρουσιάζουν δαπάνες, οι οποίες είναι πολύ μεγαλύτερες από το μέγιστο του εισοδήματος, το οποίο δηλώνουν στη φορολογική τους δήλωσης.

ΑΔΑΜ ΡΕΓΚΟΥΖΑΣ: Μια φορά θα γίνει αυτό. 

ΓΕΩΡΓΙΟΣ ΔΡΥΣ (Υφυπ. Οικονομικών): Αυτά τα ασθενέστερα εισοδηματικά στρώματα, κύριοι συνάδελφοι νομίζω ότι δεν θα πάνε, ούτε σε μια πολυτελή κλινική ούτε θα πάνε σε ένα ιατρικό κέντρο. Προφανώς τα ασθενέστερα εισοδηματικά στρώματα, τα οποία είναι στα νησιά του Αιγαίου, στη Θράκη, στην 'Ηπειρο, στην Πελοπόννησο, στην Κρήτη ή οπουδήποτε αλλού, θα πάνε στο δημόσιο περιφερειακό ή νομαρχιακό νοσοκομείο ή αν υπάρχει ανάγκη, θα προσφύγουν σε ένα κεντρικό νοσοκομείο των Αθηνών. Αλλά είναι αδιανόητο, για υψηλές εισοδηματικές τάξεις να δίνουμε τη δυνατότητα μεταφορών στο δεύτερο και το τρίτο έτος, όταν γνωρίζετε πάρα πολύ καλά ποιο είναι σήμερα το μέγεθος της φοροδιαφυγής και της απόκρυψης των πραγματικών εισοδημάτων των τάξεων αυτών.

ΑΔΑΜ ΡΕΓΚΟΥΖΑΣ: Αναγνωρίστε του εξωτερικού τουλάχιστον.

ΓΕΩΡΓΙΟΣ ΔΡΥΣ (Υφυπ. Οικονομικών): Αναφερθήκατε, κύριοι συνάδελφοι, στους υπαλλήλους του Υπουργείου Εξωτερικών.

( Θόρυβος )

'Εχουμε δηλώσει, ότι δεν θα υπάρξει μείωση του εισοδήματος των εργαζομένων στο Διπλωματικό Σώμα. Αυτό θα τακτοποιηθεί με ειδική ρύθμιση, την οποία θα κάνει το Υπουργείο Οικονομικών σε συνεργασία με το Υπουργείο Εξωτερικών. Αλλά θέλουμε επιτέλους να βάλουμε μια τάξη, όσον αφορά τις φοροαπαλλαγές. 'Αρα, δεν χρειάζεται -το τονίζω άλλη μια φορά- να αγωνίζεστε για κάτι το οποίο ήδη έχει λυθεί.

ΕΥΑΓΓΕΛΟΣ ΜΠΑΣΙΑΚΟΣ: Για τους άλλους δημοσίους υπαλλήλους του εξωτερικού;

ΓΕΩΡΓΙΟΣ ΔΡΥΣ (Υφυπ. Οικονομικών): Θα απαντήσω και στον Επίτιμο Πρόεδρο της Νέας Δημοκρατίας, τον κ.Μητσοτάκη. Η Κυβέρνηση είναι πολύ σοβαρή και δεν νομίζω, ότι με την πολιτική της στη διαχείριση των εξωτερικών θεμάτων δείχνει να παίζει με την εξωτερική πολιτική. Βεβαίως, ο κ.Μητσοτάκης δήλωσε, ότι παρουσιαζόμεθα στο σημείο αυτό ως μαθητευόμενοι μάγοι. Νομίζω ότι ένας μάγος της πολιτικής, όπως είναι ο κ. Μητσοτάκης, μπορεί να κρίνει μερικούς Υφυπουργούς της Κυβέρνησης ως μαθητευόμενους μάγους.

Είπε ο κ. Μπασιάκος προηγούμενα, ότι δεν δώσαμε τον απαραίτητο χρόνο στην ΟΚΕ να διατυπώσει τις απόψεις.

Κύριε Μπασιάκο, λυπάμαι, διότι έχω δηλώσει στο Κοινοβούλιο, ότι το Μάιο του 1996 στείλαμε στην ΟΚΕ ...

( Θόρυβος στην Αίθουσα )

Κύριε Πρόεδρε, θα μπορέσω να ακουστώ;

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, σας παρακαλώ!

ΓΕΩΡΓΙΟΣ ΔΡΥΣ (Υφυπ. Οικονομικών): Το Μάιο, λοιπόν, του 1996 στείλαμε στην ΟΚΕ το νομοσχέδιο για την κατάργηση των φοροαπαλλαγών. Η ΟΚΕ διετύπωσε άποψη, εμείς κάναμε την τελική επεξεργασία και εγώ προσωπικά το έστειλα την ίδια μέρα, στον Πρόεδρο της ΟΚΕ και του ζήτησα να διατυπώσει την τελική της άποψη ή ΟΚΕ.

ΕΥΑΓΓΕΛΟΣ ΜΠΑΣΙΑΚΟΣ: 'Οχι μόνο το νομοσχέδιο...

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Μπασιάκο! Σας άκουσε με προσοχή ο Υπουργός, με θρησκευτική ευλάβεια. Ακούστε τον και σεις.

ΓΕΩΡΓΙΟΣ ΔΡΥΣ (Υφυπ. Οικονομικών):...Η ΟΚΕ για να συνεδριάσει χρειάστηκε πάνω από ένα μήνα. Μου τηλεφώνησε στις αρχές Ιανουαρίου ο Πρόεδρος της ΟΚΕ ο κ. Κουκιάδης, αν είναι δυνατόν να αλλάξει η ημερομηνία συζήτησης στην Επιτροπή. Είπα του κ.Κουκιάδη ότι οι ημερομηνίες προσδιορίζονται από τη Βουλή, δεν προσδιορίζονται από την Κυβέρνηση. Μου απήντησε ο κ. Κουκιάδης, ότι θα επικοινωνήσει με τον κ.Κακλαμάνη. Η ΟΚΕ βεβαίως άργησε πάρα πολύ για να διατυπώσει την τελική της άποψή. 

ΕΥΑΓΓΕΛΟΣ ΜΠΑΣΙΑΚΟΣ: Τώρα παίρνετε υπόψη σας την άποψή της;

ΓΕΩΡΓΙΟΣ ΔΡΥΣ (Υφυπ. Οικονομικών): Προχωρώ παρακάτω.

Κύριοι συνάδελφοι, για άλλη μια φορά επαναφέρατε το θέμα 

Σελίδα 3171 

της τιμαριθμοποίησης της φορολογικής κλίμακας. Είχαμε την ευκαιρία να αναπτύξουμε στο Προεδρείο της ΓΣΕΕ τις απόψεις της Κυβέρνησης για τη μη τιμαριθμοποίηση -εννοώ για τα εισοδήματα του 1996, τα οποία θα φορολογηθούν το 1997- και εξηγήσαμε τους δημοσιονομικους λόγους για τους οποίους δεν μπορούμε να κάνουμε δεκτό το αίτημα αυτό, τώρα. Γι'αυτόν το λόγο ανακοίνωσα στη ΓΣΕΕ, ότι μέσα στο 1997 θα συγκροτηθεί μια επιτροπή μαζί με εκπροσώπους της ΓΣΕΕ, της ΑΔΕΔΥ, της ΠΑΣΕΓΕΣ, της ΓΕΣΑΣΕ. Μέσα στο 1997 θα διαμορφωθεί το πλαίσιο, έτσι ώστε να εξετασθεί ή δυνατότητα τιμαριθμοποίησης της φορολογικής κλίμακας το 1997 που θα ισχύσει από το 1998. Και ταυτόχρονα, θα εξετασθεί το κατώτατο αφορολόγητο ποσό που υπάρχει σήμερα. 

'Eρχομαι σε ένα άλλο σημείο σχετικά με τις δωρεές. Κύριοι συνάδελφοι, θέλω να σας διαβεβαιώσω, ότι εμείς θέλουμε, όχι μόνο να διατηρηθεί το καθεστώς των δωρεών αλλά και να το ενισχύσουμε.

'Ομως, ερωτώ: Είναι πραγματικά υπεύθυνη στάση του κόμματος της Αξιωματικής Αντιπολίτευσης, να τοποθετείται τόσο επιφανειακά στις φορολογικές διατάξεις που αναφέρονται στις δωρεές; 

Εάν κάποιος πολίτης θέλει να κάνει μία δωρεά και δεν θέλει να την χρησιμοποιήσει για την έκπτωση από το φορολογητέο εισόδημά του, δεν χρειάζεται να πληρώσει καθόλου το 20%. Αυτό αφορά τη σχέση του φιλανθρωπικού ή οποιουδήποτε άλλου ιδρύματος με το δωρητή.

Εκείνο στο οποίο νομίζω η Βουλή πρέπει να συμφωνήσει με την Κυβέρνηση -και μάλιστα, πρέπει κατά κόρο να το κάνει η Αντιπολίτευση αυτό- είναι, όταν παίρνονται μέτρα για να προασπίσουμε τα συμφέροντα του Δημοσίου και να σταματήσουμε τις δοσοληψίες, οι οποίες εγένοντο μεταξύ διαφόρων σωματείων και διαφόρων δωρητών. Νομίζω, δεν είναι άγνωστο σε σας, ότι εγένοντο δωρεές ποσού άλφα, έπαιρναν απόδειξη ποσού βήτα. Αυτό το ποσό βήτα ήταν μεγαλύτερο του άλφα και να σας διαβεβαιώσω, αντί να γίνεται δωρεά από το δωρητή προς το σωματείο, έκανε δωρεά το Δημόσιο, πολλαπλάσιου ποσού, στο δωρητή. 

Η προτεινόμενη διάταξη -και ειλικρινά, μου έκανε εντύπωση το ότι από προοδευτικά Κόμματα δεν στηρίχθηκε αυτή- που λέγει: 'Οτι εάν δεν θέλει ο δωρητής να πάρει απόδειξη, για να εκπέσει από το φορολογητέο εισόδημά του, δηλαδή δεν του το αναγνωρίζουμε ως φορολογική δαπάνη, το κάνει και δεν παρεμβαίνουμε. Αν, όμως, ο δωρητής θέλει να το χρησιμοποιήσει για να εκπέσει από το φορολογητέο εισόδημά του, τότε θα φορολογηθεί με ποσοστό 20% ο δωρητής και το υπόλοιπο 80% θα το αποδώσει προφανώς στο δωρεοδόχο.

Νομίζω, κύριοι συνάδελφοι, -και είναι προς τιμήν του-το ΔΗ.Κ.ΚΙ. κατενόησε τη διάταξη αυτή και όπως είπε ο κ. Τσοβόλας, ο οποίος υπήρξε επί οκτώ χρόνια Υπουργός Οικονομικών, στηρίζει τη διάταξη αυτή.

Δεν κατάλαβα, γιατί τα άλλα Κόμματα της Αντιπολιτεύσεως είναι αντίθετα με τη διάταξη.

ΑΝΑΣΤΑΣΙΟΣ ΚΑΡΑΜΑΡΙΟΣ: Για τις δωρεές του άρθρου 6...

ΓΕΩΡΓΙΟΣ ΔΡΥΣ (Υφυπ. Οικονομικών): Αφήστε με, γιατί δεν έχω χρόνο δυστυχώς. 

Και έρχομαι στη φορολογία των ιδρυμάτων. 'Ακουσα εδώ από πάρα πολλούς συναδέλφους να γίνονται κήρυκες του πλήρους αφορολογήτου των κοινωφελών ιδρυμάτων και μου έκανε μεγάλη εντύπωση. Δεν θέλω να πω τίποτε άλλο. Αρκούμαι μόνο σ' αυτό. Τι λέγει;

Πρώτον, ότι όλα τα αυτοχρησιμοποιούμενα από τα κοινωφελή ιδρύματα ακίνητα είναι αφορολόγητα. 

Δεύτερον, αν έχει ένα ίδρυμα εισοδήματα από μισθώσεις, εκεί τα φορολογούμε με 10%. Και γιατί το λέμε αυτό; Αν δείτε, ποια είναι σήμερα η κατάσταση, θα καταλάβετε. Γίνεται μια πολιτική, κύριοι συνάδελφοι, όχι υπέρ των ιδρυμάτων. Και εκεί θα έπρεπε να στρέψετε την κριτική σας προς την Κυβέρνηση, όπως πολύ σωστά έκανε ο κ. Κεδίκογλου, ο οποίος μας άσκησε κριτική για τον έλεγχο, τον ελλιπή έλεγχο, τον οποίο ασκούμε στα ιδρύματα. Και εκεί, έχετε κάθε λόγο να μας κρίνετε. Θα σας απαντήσουμε γιατί δεν μπορούμε να κάνουμε βαθύτερο έλεγχο εκεί. Θα έπρεπε, λοιπόν, να μας πείτε, ότι "πολύ ορθά κάνετε αυτήν τη φορολόγηση με 10%", όταν ξέρετε πολύ καλά, ότι για όλα τα άλλα ιδρύματα, πλην των κοινωφελών, η φορολόγηση είναι 35%. Μόνο για τα κοινωφελή ιδρύματα έχουμε φορολόγηση με 10%. Και το κάνουμε αυτό γιατί, αντί να γίνεται πολιτική κοινωνική υπέρ των ιδρυμάτων και υπέρ των ασθενών, οι οποίοι αφήνουν την περιουσία τους στα κοινωφελή ιδρύματα -γιατί περί αυτού πρόκειται- γίνεται κοινωνική πολιτική υπέρ ορισμένων ιδιωτών, οι οποίοι μισθώνουν τα ακίνητα των ιδρυμάτων με πολύ χαμηλά μισθώματα.

'Οταν με επισκέφθηκαν οι εκπρόσωποι των ιδρυμάτων αυτών, τους εξήγησα, ότι εμείς δεν θέλουμε να πάρουμε το 10% αλλά θέλουμε να βάλουμε μία διαδικασία που, επιτέλους, θα κατανοήσετε και εσείς, ότι τα εισοδήματά σας από μία τεράστια περιουσία, την οποία έχετε, δεν ανταποκρίνονται στα σημερινά οικονομικά δεδομένα.

Εάν λοιπόν εισπράτετε ενοίκιο πενήντα χιλιάδες δραχμές το μήνα, που οπουδήποτε αλλού θα είχε μεγαλύτερη τιμή των πενήντα χιλιάδων, αυτό το 10% να το πληρώσει ο χρήστης του ενοικίου αυτού. Αυτό ζητήσαμε, κύριοι συνάδελφοι. 

Εμείς δεν πιστεύουμε, ότι με τη φορολόγηση κατά 10% θα θιγεί ο κοινωνικός ρόλος και η κοινωνική λειτουργία των ιδρυμάτων.

ΒΑΣΙΛΗΣ ΚΕΔΙΚΟΓΛΟΥ: Συμφωνούμε, κύριε Υπουργέ.

ΓΕΩΡΓΙΟΣ ΔΡΥΣ (Υφυπ. Οικονομικών): Με ερωτήσατε, κύριοι συνάδελφοι, γιατί έγινε μόνο για το 'Αγιο 'Ορος. 

Θα πρέπει να ξέρετε, ότι υπάρχει νομολογία που δημιουργεί ειδικό καθεστώς στο 'Αγιο 'Ορος. Γι'αυτόν το λόγο εξαιρέσαμε μόνο το 'Αγιο 'Ορος και όχι τις άλλες Μονές. 

ΑΝΑΣΤΑΣΙΟΣ ΚΑΡΑΜΑΡΙΟΣ: Είναι και η Μονή της Πάτμου συνταγματικά κατοχυρωμένη, είτε το κάνετε είτε δεν το κάνετε.

ΓΕΩΡΓΙΟΣ ΔΡΥΣ (Υφυπ. Οικονομικών): Να πω μερικά άλλα πράγματα που σημείωσα για τους κυρίους συναδέλφους.

Είπε ένας συνάδελφος προηγούμενα, ότι το νομοσχέδιο είναι αντιλαϊκό και αντικοινωνικό.

Κύριοι συνάδελφοι, για να είμαστε ρεαλιστές είναι αντιλαϊκό και αντικοινωνικό που καταργούμε τις φοροαπαλλαγές και τα προνόμια που υπήρχαν μέχρι σήμερα; Δηλαδή το νομοσχέδιο θα ήταν φιλολαϊκό και κοινωνικό, εάν περιελάμβανε αυξήσεις στις φοροαπαλλαγές και στα προνόμια τα οποία είχαν ορισμένες τάξεις; Αυτό προς δόξαν βέβαια αυτών οι οποίοι τα ισχυρίζονται.

Ανεφέρθη, νομίζω από ελλιπή ενημέρωση από τον ίδιο συνάδελφο ότι καταργείται η απαλλαγή για τα τέλη κυκλοφορίας των αυτοκινήτων αποκομιδής απορριμάτων των δήμων και των κοινοτήτων. Δεν υπάρχει τέτοια διάταξη.

ΝΙΚΟΛΑΟΣ ΓΚΑΤΖΗΣ: Δεν είπα αυτό, κύριε Υπουργέ. Είπα για τα αυτοκίνητα που είναι μέσα στα εργοτάξια.

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Υφυπουργού)

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, παρακαλώ να έχω δυο λεπτά για να τελειώσω. Εξάλλου έχω σημειώσει τις παρατηρήσεις τριάντα συναδέλφων που μίλησαν για το νομοσχέδιο.

Σημείωσα κύριοι συνάδελφοι, ότι αναφερθήκατε στη φορολόγηση των Ολυμπιονικών. 

Κύριοι συνάδελφοι, δεν νομοθετούμε τη φορολογία των Ολυμπιονικών.

ΕΥΑΓΓΕΛΟΣ ΜΠΑΣΙΑΚΟΣ: Δεν είπαμε αυτό. 

ΓΕΩΡΓΙΟΣ ΔΡΥΣ (Υφυπ. Οικονομικών): Οι Ολυμπιονίκες με προηγούμενη διάταξη εξισώνοντο με τους Βουλευτές, όσον αφορά την απόκτηση αφορολογήτου αυτοκινήτου.

'Οταν λοιπόν καταργούμε το αφορολόγητο των Βουλευτών, μπορούμε να αφήσουμε να παραμείνει το αφορολόγητο του αυτοκινήτου των Ολυμπιονικών; Ανεφέρθη ακόμη η φορολογία των δημοτικών και κοινοτικών επιχειρήσεων. Εμείς, κύριοι συνάδελφοι, φορολογούμε τα κέρδη των δημοτικών και κοινοτικών επιχειρήσεων. Το είπαμε και στην Επιτροπή, ότι 

Σελίδα 3172 

εάν οι δημοτικές και οι κοινοτικές επιχειρήσεις, δεν θέλουν να φορολογηθούν, πρέπει να προβούν σε επενδύσεις. Αλλά δεν είναι δυνατόν οι δημοτικές και οι κοινοτικές επιχειρήσεις, οι οποίες έχουν σημαντικά κέρδη, να παραμένουν πλήρως αφορολόγητες, γιατί στο κάτω-κάτω αυτό δημιουργεί και στρέβλωση σε ό,τι αφορά τη φορολογική ισότητα με άλλες παρόμοιες επιχειρήσεις, που ασκούν την ίδια ακριβώς οικονομική δραστηριότητα.

Τελειώνω με δύο παρατηρήσεις, κύριοι συνάδελφοι.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, να είστε σύντομος, κύριε Υπουργέ.

ΓΕΩΡΓΙΟΣ ΔΡΥΣ (Υφυπ. Οικονομικών): Αναφέρθηκαν δύο συνάδελφοι στα τέλη χαρτοσήμου των τραπεζικών δανείων για τις παραμεθόριες περιοχές. Τα τέλη χαρτοσήμου των τραπεζικών δανείων, έχουν απορροφηθεί από τον ΕΦΤΕ. Οι απαλλαγές από τον ΕΦΤΕ δεν θίγονται πουθενά, επομένως, δεν δημιουργείται επιβάρυνση για τα τραπεζικά δάνεια στις παραμεθόριες περιοχές.

ΑΝΑΣΤΑΣΙΟΣ ΚΑΡΑΜΑΡΙΟΣ: Μα ο ΕΦΤΕ είναι φόρος των τραπεζών.

ΓΕΩΡΓΙΟΣ ΔΡΥΣ (Υφυπ. Οικονομικών): Σχετικά με τα δάνεια του ΝΑΤ, άρθρο 4, περίπτωση 69: Λέτε ότι καταργείται η απαλλαγή των δανείων του ΝΑΤ προς τα Ταμεία Προνοίας Εμπορικού Ναυτικού. Πρόκειται για έντοκα δάνεια. Η κατάργηση οφείλεται στην ανάγκη της ομοιόμορφης αντιμετώπισης των δανείων και στην απλοποίηση του φορολογικού συστήματος, δεδομένου ότι αντίστοιχη φορολογική απαλλαγή δεν υπάρχει για τα δάνεια των λοιπών ταμείων. Δεν μπορούμε, επομένως, να κάνουμε εξαίρεση ειδικά για το ΝΑΤ.

Και για να είμαι ακριβής, κύριε Γκατζή, έλαβα υπόψη μου την παρατήρησή σας στην Επιτροπή και θα προσθέσω στο άρθρο 6 μία διασφάλιση. Στο άρθρο 6, παράγραφος 6 προστίθεται το εξής: "Δεν καταργείται η απαλλαγή από τον Ειδικό Φόρο Κατανάλωσης για τα δωρεάν παραχωρούμενα ή αποστελλόμενα καινουργή αντιρρυπαντικής τεχνολογίας ασθενοφόρα οχήματα στα κρατικά και δημοτικά νοσηλευτικά ιδρύματα και τα νοσοκομεία που επιχορηγούνται από τον κρατικό προϋπολογισμό". Νομίζω ότι θα ικανοποιηθούν όλες οι Πτέρυγες της Βουλής. 

Τέλος, σχετικά με αυτό που είπε ο κ. Πιπεργιάς για την αυτοτελή φορολόγηση. Δεν ξέρω πόσο εκφράζει σήμερα το συνδικαλιστικό κίνημα αυτό που είπε. Οφείλω να σας πω, ότι ακόμα και σήμερα το μεσημέρι με επεσκέφθη το καινούριο προεδρείο της ΓΕΝΟΠ-ΔΕΗ. 'Εχει την ίδια άποψη που είχε και το προηγούμενο προεδρείο και μου ζήτησε να νομοθετήσουμε την αυτοτελή φορολόγηση της εκτός έδρας αποζημίωσης. Και όχι μόνο αυτό, αλλά μου ζήτησε να επεκτείνουμε την διάταξη και για τα εισοδήματα, τα οποία απεκτήθησαν το 1996. 

Τέλος, κύριοι συνάδελφοι, στη διάταξη του άρθρου 6, παράγραφος 16...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού.)

Τελείωσα, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Τελειώσατε δέκα φορές μέχρι τώρα!

ΓΕΩΡΓΙΟΣ ΔΡΥΣ (Υφυπ. Οικονομικών): Τέλος, στη διάταξη του άρθρου 6, παράγραφος 16, για την ατέλεια του αυτοκινήτου των ειδικών Ολυμπιονικών. Είχε συμπεριληφθεί και για τα άτομα που έχουν ειδικές ανάγκες και καταλαμβάνουν μία από τις οκτώ πρώτες θέσεις στις Ολυμπιάδες. Είναι οι λεγόμενοι παρα- Ολυμπιακοί Αγώνες. Με την κατάργηση της διάταξης αυτής, τα άτομα με ειδικές ανάγκες καλύπτονται, κύριοι συνάδελφοι -τα περισσότερα -για την ατέλεια επιβατικού αυτοκινήτου, με τις γενικές διατάξεις που ισχύουν για τους πολίτες που έχουν ειδικές ανάγκες. Κύριοι συνάδελφοι, έλαβα υπόψη μου πλείστες εκ των παρατηρήσεων, τις οποίες κάνατε και γι' αυτόν το λόγο νομίζω, ότι η Βουλή πρέπει να προχωρήσει σήμερα στην ψήφιση των άρθρων 1 έως 6 του φορολογικού νομοσχεδίου. Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος της Νέας Δημοκρατίας κ. Κωστόπουλος έχει το λόγο.

ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Ζητάει το λόγο ο Κοινοβουλευτικός σας Εκπρόσωπος, κύριε Μπασιάκο και προηγείται.

ΕΥΑΓΓΕΛΟΣ ΜΠΑΣΙΑΚΟΣ: Συγγνώμη, δεν τον είδα.

ΠΡΟΕΔΡΕΥΩΝ (Παναγιώτης Σγουρίδης): Τον βλέπετε όρθιο, ευθυτενή και χαμογελαστό!

Ορίστε, κύριε Κωστόπουλε, έχετε το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Προσπαθώ να είμαι ευδιάθετος, μετά από τόσα που άκουσα απόψε. 

Ο κύριος Υπουργός στην αποψινή του ομιλία μας είπε, ότι έκανε διάλογο επί σειρά μηνών. Και εγώ, αν θέλετε και ο καθένας από εμάς δεν θα είχε αντίρρηση, αν δεν βλέπαμε στα γραφεία μας σειρά εκπροσώπων διαφόρων τάξεων και αν οι φάκελοί μας δεν είχαν γεμίσει από υπομνήματα διαμαρτυρίας για το προς ψήφιση νομοσχέδιο.

Είπε επίσης ο κύριος Υπουργός, ότι το νομοσχέδιο αυτό είναι αναπτυξιακό και έχει και κοινωνικό χαρακτήρα. Πιστεύω ότι αυτό το νομοσχέδιο -δεν θα το χαρακτηρίσω, κύριε Υπουργέ, αντιλαϊκό εγώ- είναι όμως ένα νομοσχέδιο που δεν εξυπηρετεί τίποτα περισσότερο από την φοροεισπρακτική- για να μην τη χαρακτηρίσω αλλιώς- πολιτική της Κυβέρνησης.

Ο προϋπολογισμός του 1997 δεν μπορεί να κλείσει άλλως ή μη μόνο από καινούριες φορολογίες, είτε προέρχονται κατ' ευθείαν από φορολογικά νομοσχέδια είτε προέρχονται από κατάργηση φοροαπαλλαγών και επιδομάτων.

Λέει το Γενικό Λογιστήριο του Κράτους, ότι διακόσια σαράντα εννιά δισεκατομμύρια θα είναι το προϊόν της κατάργησης των φοροαπαλλαγών. Κατά τη δική μου εκτίμηση, μάλλον υποτιμημένο είναι. Θα αφορά καμιά εκατοστή δισεκατομμύρια ακόμη. 

Τι πιστεύουμε εμείς και θα έλθω στα επί μέρους θέματα. Πιστεύουμε ότι πρώτον, οι φοροαπαλλαγές, αφού η Κυβέρνηση αποφάσισε να τις καταργήσει, θα έπρεπε να τις καταργήσει όλες. Διότι είναι δεδομένο, ότι υπάρχουν φοροαπαλλαγές εμφανέστατες, που δεν καταργούνται για πολλούς λόγους, πολιτικούς, συνδικαλιστικούς, πολιτικών σκοπιμοτήτων.

Δεύτερον, θα έπρεπε, αφού καταργεί αυτές τις φοροαπαλλαγές, να μη θίξει το πραγματικό εισόδημα των εργαζομένων. Διότι είναι γνωστό, ότι αυτές οι φοροαπαλλαγές κατά εποχές εδόθησαν προς κάλυψη πραγματικού εισοδήματος. Πώς λοιπόν σήμερα με μία διάταξη καταργούμε τριακόσιες φοροαπαλλαγές, που κατά κανόνα θίγουν το πραγματικό εισόδημα του εργαζομένου.

Τρίτον, δεν πρέπει να θίξουν την υγεία και την ασφάλιση των Ελλήνων. Διαπιστώνουμε -και εδώ διαφωνώ, κύριε Υπουργέ- ότι η μη μεταφορά -του δικού σας λέτε νόμου- σε δεύτερο και τρίτο έτος των δαπανών υγείας, γίνεται εις βάρος των εχόντων και κατεχόντων, των πλουσίων, κύριε Υπουργέ. 'Οχι, γίνεται εις βάρος των ανθρώπων, που δεν έχουν στον ήλιο μοίρα. Διότι οι έχοντες και κατέχοντες, οι πλούσιοι, όσες δαπάνες και αν κάνουν, τις αποσβαίνουν, με τα υψηλά εισοδήματα τους, τον πρώτο χρόνο. Αλί από τους άλλους που δεν πρέπει σώνει και καλά για λόγους υγείας να πάνε στο τελευταίο και απαράδεκτο νοσοκομείο της Χώρας, όπως προείπατε, κύριε Υπουργέ.

Τα ομαδικά ασφάλιστρα δεν τα θίξατε, κύριε Υπουργέ. Ποιανού τσέπη θίγουν; Θίγουν το μέλλον, την υγεία και τη σύνταξη των εργαζομένων. Διότι οι ομαδικές ασφάλειες μπορεί να εκπίπτουν από τα εισοδήματα των επιχειρήσεων, αλλά πηγαίνουν εις όφελος των εργαζομένων; Φοβάμαι ότι η κατάργηση αυτή θα είναι και εις βάρος της κεφαλαιαγοράς, εις βάρος του ασφαλιστικού προϊόντος της Ελλάδας, αλλά κυρίως θα είναι εις βάρος των εργαζομένων των επιχειρήσεων.

'Ενα άλλο σοβαρό θέμα, κύριε Υπουργέ, το οποίο δεν αντιμετωπίσατε απόψε απ' ό,τι είδα και το ξεπεράσατε με μεγάλη ευκολία, είναι το θέμα της φορολογίας των εισοδη-

Σελίδα 3173 

μάτων ή ακινήτων των διαφόρων ιδρυμάτων. Μας είπατε, ότι τα χαμηλά εισοδήματα των ιδρυμάτων λόγω κακής διαχείρισης θα αυξηθούν δια του παρόντος φόρου. Σας απαντώ, ότι θα γίνουν ακόμη χαμηλότερα. Εγώ συμφωνώ απόψε με τον κ. Κεδίκογλου, ο οποίος είπε, ότι προς άλλη κατεύθυνση έπρεπε να στρέψετε την προσοχή σας, στην καλή οργάνωση και στην καλή διαχείριση της περιουσίας και των ιδρυμάτων και των Νομικών Προσώπων Ιδιωτικού Δικαίου και των πανεπιστημίων, για να πάμε και σε άλλες περιουσίες και τις περιουσίες του Δημοσίου γενικότερα. Εκεί υπάρχει πλήρης αδιαφορία και δεν γίνεται κανένας έλεγχος και κάποιοι πιθανόν, κάποιοι κακοί υπάλληλοι οιουδήποτε επιπέδου καρπούνται τα εισοδήματα.

Προς τα εκεί λοιπόν, κύριε Υπουργέ, θα έπρεπε να στρέψετε την προσοχή σας. Τα εισοδήματα τα οποία προέρχονται από τα ακίνητα των ιδρυμάτων και τα οποία τα μειώνετε με το παρόν νομοσχέδιο, εάν δεν τα αναπληρώσετε -και φοβάμαι, ότι δεν θα τα αναπληρώσετε, θεωρητικά κατ' αρχήν, αλλά θα υποχρεωθείτε εκ των πραγμάτων- θα φέρουν πολλές χιλιάδες πασχόντων συνανθρώπων μας στο δρόμο. Αυτό θα είναι και το μεγάλο λάθος, γιατί είναι κακή εκτίμηση της προκειμένης διατάξεως.

'Αλλη διάταξη του παρόντος νομοσχεδίου που αφορά τα εθνικά μας προβλήματα πρέπει να παραλειφθεί. Στα εθνικά προβλήματα βάζω τα επιδόματα του στρατού, πάσης φύσεως και μορφής και τα επιδόματα, τα οποία καταργούνται ή φορολογούνται αντίστοιχα, του Υπουργείου Εξωτερικών. Βλέπω με λύπη μου, ότι καταργούνται φοροαπαλλαγές στο πτητικό και καταδυτικό επίδομα των νέων ανθρώπων.

(Θόρυβος - ομιλίες)

Παρακαλώ, κύριοι συνάδελφοι, μη συνομιλείτε. 

ΠΡΟΕΔΡΕΥΩΝ (Παναγιώτης Σγουρίδης): 'Οταν μιλάτε, κύριοι συνάδελφοι, είναι δυνατόν να μιλήσει και ο Κοινοβουλευτικός σας Εκπρόσωπος;

ΘΕΟΔΩΡΟΣ ΚΑΣΣΙΜΗΣ: Τον ακούμε, κύριε Πρόεδρε.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν με ακούτε.

ΠΡΟΕΔΡΕΥΩΝ (Παναγιώτης Σγουρίδης): Ναι, αλλά ο ίδιος ενοχλείται.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Καταργείτε λοιπόν τη φοροαπαλλαγή στο πτητικό επίδομα, στο καταδυτικό επίδομα, δηλαδή στα επιδόματα στα επικίνδυνα επαγγέλματα. Μα, ποιοι θα είναι οι νέοι αυτοί, που θα κάνουν αυτήν τη δουλειά, αν δεν έχουν κάποιο κίνητρο; Παίρνουμε από το στρατό το στεγαστικό επίδομα, το επίδομα στολής και το φορολογούμε. Μα είναι δυνατόν σε μία περίοδο που ολόκληρος ο στρατός παραπονείται, που τους κάνουμε ένα μισθολογικό νομοσχέδιο προ διμήνου και δεν είναι κανείς ικανοποιημένος, να ερχόμαστε μετά από δύο μήνες και να τους αφαιρούμε και άλλο εισόδημα;

Προχωράω σε άλλο εθνικό θέμα, το θέμα της φορολόγησης της αποζημιώσεως των διπλωματικών μας υπαλλήλων στο εξωτερικό. Λέγεται ότι είναι οι ολιγότερο αμειβόμενοι διπλωματικοί υπάλληλοι στον κόσμο. Και ερχόμαστε και φορολογούμε και αυτό το επίδομα; 'Ακουσα από τον κ. Μητσοτάκη -το είπα και εγώ προχθές στην πρωτολογία μου- ότι το μισό τοις εκατό του ΑΕΠ της Ελλάδας πηγαίνει για δαπάνες εξωτερικής πολιτικής, όταν η γείτονα Τουρκία έχει δεκαπλάσιο ποσοστό. Και αυτό σε ποσοστό, γιατί σε απόλυτους αριθμούς λόγω της μεγάλης διαφοράς του προϋπολογισμού και των μεγεθών, είναι πολύ μεγαλύτερα τα νούμερα. Και ερχόμαστε εδώ και με μία απλή διάταξη το καταργούμε και λέμε "θα τους το αντικαταστήσουμε" όταν έχω δέκα πέντε υπομνήματα και είδα δέκα φορές τους εκπροσώπους του Υπουργείου Εξωτερικών να παραπονιούνται ότι δεν μπορούν να ζήσουν στο εξωτερικό.

Μετά από πολλές πιέσεις όλων των συναδέλφων, το θέμα της κατάρτησης της απαλλαγής της φορολογίας μεταβιβάσεως με κεφάλαια από το εξωτερικό πολύ καλά κάνατε κύριε Υπουργέ και το αποσύρατε. 

'Ερχομαι σε ένα άλλο θέμα αντιαναπτυξιακό. Δεν ξέρω ποιος σας το εισηγήθηκε. Εγώ τουλάχιστον με πολλούς ανθρώπους μίλησα και λόγω επαγγέλματος διεπίστωσα ότι είναι αρνητικό. Καταργείτε την απαλλαγή του χαρτοσήμου στις συμβάσεις ενώσεως οικοπέδων. Κάποτε στον τόπο τούτο λέγαμε να φτιάξουμε κάτι σωστό, να ενώσουμε κάποια οικόπεδα, να κάνουμε και σωστή δόμηση. Και λέτε εδώ "το καταργώ". Μα δεν είναι αναπτυξιακή αυτή η πολιτική κύριε Υπουργέ.

Και σας λέω και άλλα αντιαναπτυξιακά μέτρα, που περιλαμβάνει το παρόν νομοσχέδιο παρ' ότι λέτε ότι θα μεριμνήσετε να διατηρηθούν: Κατάργηση απαλλαγών από χαρτόσημο εγγράφων για σύσταση ανωνύμου εταιρείας, από χαρτόσημο αύξησης κεφαλαίου ανωνύμων εταιρειών, από χαρτόσημο κεφαλαίου ποίησης δανείων, από χαρτόσημο μεταβίβασης ακινήτων προς το δημόσιο. 'Ολα αυτά καταργούνται. Απ' ό,τι μπορώ να διαπιστώσω και απ' ό,τι είδα, είναι ελάχιστα τα ποσά, τα οποία εισπράττετε, ενώ απεναντίας καταργείτε αναπτυξιακά μέτρα.

Τέλος, κύριε Υπουργέ, από τις επιμέρους διατάξεις, γιατί θα πάω και στις γενικές, έρχομαι στο θέμα της κατάργησης του ειδικού φόρου αυτοκινήτων. Δεν θα ασχοληθώ με τους Βουλευτές απόψε, θα τα πούμε αύριο βράδυ γενικότερα για τους Βουλευτές. Πιστεύω ότι πρέπει να τα πούμε και μάλιστα όλοι με ειλικρίνεια.

Στέκομαι, όμως, στο θέμα των αυτοκινήτων. Λέτε με την τελευταία σας διάταξη, αφού πήρατε πίσω ότι δεν φορολογείτε πλέον την οικοσκευή -και καλά κάνατε- ότι φορολογείτε πλέον το αυτοκίνητο των Ελλήνων του Εξωτερικού που πρόκειται να εισαγάγουν. Υπάρχουν διάφορες τάξεις ανά τον κόσμο, που είτε πήγαν μόνοι τους -αν θέλετε για λόγους εθνικούς θα πρέπει και σ' αυτούς να δώσουμε το δικαίωμα να φέρνουν ένα αφορολόγητο αυτοκίνητο- είτε με την προϋπόθεση του κινήτρου, που δικαιώνονται με τα μέχρι σήμερα ισχύοντα, να φέρουν ένα αυτοκίνητο αφορολόγητο. Παράδειγμα οι αξιωματικοί στην Κύπρο. Και εδώ υπεισέρχεται το ερώτημα, τι να κάνουν αυτά τα αυτοκίνητα που αγόρασαν που έχουν και αριστερό τιμόνι -απ' ότι λένε σε ένα "φαξ" που μου έστειλαν- και δεν μπορούν να τα πουλήσουν, γιατί οι Κύπριοι ακολουθώντας την αγγλική νοοτροπία έχουν στα αυτοκίνητά τους δεξιό τιμόνι; Δεν μπορούν να τα πουλήσουν. Τι να τα κάνουν τα αυτοκίνητα που έχουν αγοράσει οι δάσκαλοι και οι καθηγητές στη Γερμανία και οι διπλωμάτες μας ανά τον κόσμο; Τι να τα κάνουν τα αυτοκίνητα οι αξιωματικοί που πήγαν να εκπαιδευτούν στις ΗΠΑ και αγόρασαν ένα αυτοκίνητο με το δικαίωμα που τους δίνει ο νόμος και με το κίνητρο που είχαν να φέρουν αφορολόγητο αυτοκίνητο;

Καλώ, κύριε Υπουργέ, την Κυβέρνηση, αντί της τροπολογίας που φέρατε και που είπατε "αυτοκίνητα που αγοράστηκαν μέχρι 31.12.96 και που εντός εξαμήνου από της ισχύος του παρόντος νόμου θα πρέπει να έρθουν στην Ελλάδα" να πείτε "αυτοκίνητα που αγοράστηκαν μέχρι 31.12.96 ή μέχρι σήμερα και για ένα διάστημα ενός έτους από της ισχύος του νόμου θα μπορούν να έρθουν με τις παλιές διατάξεις, δηλαδή αφορολόγητα". 

Δεν μπορούμε και για λόγους φορολογικής δικαιοσύνης να τους αφαιρέσουμε αυτό το δικαίωμα. Βλέπω την αγωνία τους στα τηλέφωνα που κάνουν, στα "φαξ" και στις επιστολές που στέλνουν. Νομίζω ότι πρώτοι εσείς τα λάβατε και μετά εμείς. Επιμένω λοιπόν, κύριε Υπουργέ, να ξαναδείτε τη διάταξη καλύτερα πριν τελικά την ψηφίσουμε.

Τελειώνω λέγοντας, ότι αυτό το νομοσχέδιο δεν έχει την έννοια της φορολογικής δικαιοσύνης. Δεν έχει την έννοια της απλοποίησης του φορολογικού μας συστήματος. Δεν έχει καμία από τις έννοιες που μας είπατε μέχρι τώρα, ή μη μόνον τη φορομπηχτική, τη φοροειπρακτική. Αυτή η έννοια είναι λαθεμένη και το νομοσχέδιο δεν είναι ούτε νομοτεχνικά σωστό.

Σας είπε ο κ. Γεωργακόπουλος -διάβασα τα πρακτικά της Διαρκούς Επιτροπής- ότι το 1/3 των διατάξεων που περιλαμβάνει το παρόν νομοσχέδιο έχουν ήδη καταργηθεί. Καλό θα είναι μέχρι να τις ψηφίσουμε να τις ξαναδούμε και νομοτεχνικά. Από πλευράς ουσίας εμείς δεν συμφωνούμε. Και τέλος να σας πω και κάτι άλλο: Μα ήταν σωστό για πρώτη φορά στην Ελλάδα να φορολογούμε τα αυτοκίνητα μεταφοράς τραυματιών και τις νεκροφόρες; Νομίζω ότι αυτά δεν αποτελούν έσοδα

Σελίδα 3174 

για το Κράτος. Το παρόν νομοσχέδιο δεν κάνει τα μεγάλα άλματα που πρέπει να κάνουμε. 'Εχουμε ανάγκη από μεγαλύτερα άλματα. 'Εχουμε ανάγκη από μεγαλύτερες τομές και από ανάπτυξη. Νοικοκύρεμα, καμία αντίρρηση. Αλλά όχι αυτής της μορφής.

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριοι συνάδελφοι, αναλώσαμε πολλές ώρες για να κάνουμε το διάλογο στα άρθρα αυτού του κεφαλαίου. Αλλά από ό,τι διαπίστωσα, οι συνάδελφοι της Αντιπολίτευσης δεν απέφυγαν ένα βασικό πειρασμό, που κατά τη γνώμη μου θα έπρεπε να τον αποφύγουν. Δηλαδή, προσέγγισαν τα θέματα αυτού του νομοσχεδίου από την οπτική γωνία του δίκιου που μπορεί να έχει ο άλφα η ο βήτα κλάδος και αγνόησαν την ανάγκη που υπάρχει να προσεγγίσουν τα άρθρα του νομοσχεδίου από την οπτική γωνία που αφορά το σύνολο της ελληνικής κοινωνίας. "Στάθηκαν πίσω από το καθένα δέντρο ξεχωριστά και μάλιστα ξιφούλκησαν επί πολύ χρόνο και με πολλά επιχειρήματα, χωρίς όμως να μιλήσουν για την ανάγκη που υπάρχει να μη βλέπουμε το πώς κοιτά ο καθένας κλάδος μόνος του το δικό του "θεματάκι" αλλά για το ότι πρέπει εδώ στο Κοινοβούλιο να δούμε το νομοσχέδιο από την οπτική γωνία του συνόλου της ελληνικής κοινωνίας ("το δάσος"), έτσι ώστε να διαπιστώσουμε ποιο είναι το δίκιο και ποιο είναι το άδικο. Και αυτό θα το κάνουμε συγκρίνοντας όχι το πιο "προνομιάκι" είχαμε και πού θα πρέπει να το διατηρήσουμε, αλλά πώς αυτό συγκρίνεται και τι συμπέρασμα βγάζουμε, εάν συγκριθεί με την κατάσταση του συνόλου των ελλήνων φορολογουμένων πολιτών. Αυτόν τον πειρασμό δυστυχώς δεν τον απέφυγαν οι συνάδελφοι. Φοβάμαι ότι αποτελεί ένα σοβαρό πολιτικό ατόπημα η όλη προσέγγιση του θέματος από την πλευρά τους.

Ασφαλώς το να επιχειρεί μία Κυβέρνηση να καταργήσει ένα πλήθος φοροαπαλλαγών, είναι ένα πολύ δύσκολο έργο, αν σκεφτεί κανείς, ότι πολλές από αυτές τις φοροαπαλλαγές ήταν αποτέλεσμα κάποιων πιέσεων πελατειακών και άλλων που προέκυψαν τα χρόνια που θεσπίστηκαν. Είναι δύσκολο λοιπόν και γι αυτό δεν τόλμησε καμία κυβέρνηση, να κάνει μια τομή σε αυτόν τον τομέα. Ασφαλώς είναι και δυσάρεστο θέμα, εάν το προσεγγίσει κάποιος από την οπτική γωνία του καθενός προνομίου που πάει να καταργηθεί.

Εγώ δεν λέω ότι έγινε μια τέλεια προσπάθεια στο σύνολό της. Δεν θα έπρεπε όμως, κύριοι συνάδελφοι, εκτός από τους μύδρους που έχετε εξαπολύσει να επαινέσετε και την προσπάθεια η οποία καταβλήθηκε για πρώτη φορά ύστερα από δεκαετίες σε αυτόν τον τομέα και να πείτε τουλάχιστον ένα καλό λόγο γι αυτήν την προσπάθεια, που ως ένα βαθμό συμβάλλει προς την κατεύθυνση της φορολογικής δικαιοσύνης, όσο και αν θέλετε να βλέπετε το θέμα από την οπτική γωνία του καθενός μικρού προνομίου που καταργείται;

Βέβαια ο επίτιμος Πρόεδρος της Νέας Δημοκρατίας κ. Μητσοτάκης κάποια στιγμή, έχοντας ένα φωτεινό διάλειμα ειλικρίνειας, είπε, ότι "στις γενικές γραμμές του το νομοσχέδιο είναι σωστό και πρέπει να το βοηθήσουμε". Οι συνάδελφοι της Νέας Δημοκρατίας δεν βρήκαν κανένα θετικό στοιχείο να υπογραμμίσουν, αλλά αναλώθηκαν σε μία κριτική, βλέποντας από την οπτική γωνία του καθενός μικρού προνομίου, που καταργείται, το θέμα.

Κύριοι συνάδελφοι, χρησιμοποιήθηκαν και επιχειρήματα, που συνέβαλαν στη συζήτηση και έγιναν θετικές παρατηρήσεις, που βοηθούν και το Κοινοβούλιο να μορφώσει γνώμη, αλλά και την Κυβέρνηση, προκειμένου να κάνει βελτιώσεις.

ΓΕΩΡΓΙΟΣ ΔΡΥΣ (Υφυπ.Οικονομικών): Πολλές παρατηρήσεις έγιναν δεκτές.

ΚΟΣΜΑΣ ΣΦΥΡΙΟΥ: Και αρκετές, λέει ο κύριος Υπουργός, έγιναν δεκτές και έγιναν οι τροποποιήσει επί των άρθρων, που συζητάμε σήμερα.

'Ομως πρέπει να δούμε και τα στοιχεία, τα οποία μας παρουσίασαν οι συνάδελφοι, που πολλές φορές έκαναν το λάθος να τα παραποιήσουν.

Είπε προηγουμένως ο κ. Κωστόπουλος, ότι τάχα από την κατάργηση των φοροαπαλλαγών πρόκειται να αυξηθούν τα έσοδα του Ελληνικού Δημοσίου κατά διακόσια σαρανταεννέα δισεκατομμύρια δραχμές. Η έκθεση λέει, ότι αυτά θα είναι από το σύνολο των διατάξεων του νομοσχεδίου. Αν είχατε την ειλικρίνεια, θα λέγατε, ότι από αυτά τα πενήντα δισεκατομμύρια προέρχονται από την αυτοτελή φορολόγηση εισοδήματος, που πραγματοποιούν όσοι κατέχουν ομόλογα ή έντοκα γραμμάτια του Ελληνικού Δημοσίου. Και ποιοι είναι εκείνοι που έχουν τα περισσότερα ομόλογα και τους τίτλους του Ελληνικού Δημοσίου; Οι τράπεζες είναι και ορισμένοι από τους οικονομικά ισχυρούς. Οπωσδήποτε δεν τα κατέχουν τα ευρύτατα λαϊκά στρώματα. Ακόμα θα ήσασταν ειλικρινής αν λέγατε, ότι τα εικοσιπέντε δισεκατομμύρια θα τα πληρώσουν από τη φορολογία εταιρειών επενδύσεων χαρτοφυλακείου, αμοιβαίων κεφαλαίων και υπεραξίας μετοχών μη εισηγμένων στο χρηματιστήριο. Φυσικά δεν είναι τα ευρύτατα λαϊκά στρώματα, που έχουν στα χέρια τους αυτούς τους τίτλους, για να πληρώσουν τα εικοσιπέντε δισεκατομμύρια. Δεν είπατε ακόμα, ότι τα εικοσιπέντε δισεκατομμύρια καλούνται να τα πληρώσουν εκείνοι, που θα έχουν, από το αντικειμενικό σύστημα προσδιορισμού της αξίας, τη μεγάλη ακίνητη περιουσία. Και δεν είναι ο Ελληνικός Λαός που έχει τη μεγάλη ακίνητη περιουσία. Το ίδιο συμβαίνει και για τα δεκατρία δισεκατομμύρια της φορολογίας πλοίων και νομικών προσώπων, το ίδιο και για τα δέκα δισεκατομμύρια, που είναι η αύξηση των τεκμηρίων διαβίωσης και κυρίως αυτών που διαβιούν με πολυτελή μέσα, κ.λπ..

Κύριοι συνάδελφοι, θα έπρεπε να είσαστε περισσότερο ειλικρινείς και να πείτε στον Ελληνικό Λαό, ότι με αυτό το νομοσχέδιο που το Ελληνικό Δημόσιο θα αυξήσει κατά διακόσια πενήντα δισεκατομμύρια τα έσοδά του, θα δώσουν τα εκατόν πενήντα δισεκατομμύρια από αυτούς τους ειδικούς φόρους που επιβάλλει το νομοσχέδιο και που προέρχονται από λίγους που δεν έχουν καμία σχέση με την ευρύτερη μάζα του Ελληνικού Λαού.

Σε ό,τι αφορά τις φοροαπαλλαγές. Είναι γεγονός, ότι υπάρχουν αρκετές φοροαπαλλαγές που θα αποδώσουν έσοδα στο Ελληνικό Δημόσιο. Θα φθάσουν συνολικά περίπου στα εκατόν δέκα δισεκατομμύρια, αν είναι καλά εκτιμημένη η προσδοκία του Υπουργείου Οικονομικών, να εισπράξει από την κατάργηση των φοροαπαλλαγών. Υπάρχουν και άλλες, οι οποίες δεν θα αποδώσουν. 'Αλλες πάλι δεν έχουν και αντικείμενο. Είναι τυπική η κατάργηση. Είναι μάλιστα κάποιες, που θα αποδώσουν πολύ λίγα. 'Ομως, είναι μια βασική αρχή, την οποία υπηρετεί το νομοσχέδιο, που κατά καιρούς τα πολιτικά Κόμματα την απαιτούσαν από τις εκάστοτε κυβερνήσεις. Να προχωρήσουν δηλαδή σε κατάργηση προνομίων και φοροαπαλλαγών. Και βέβαια, δεν ισχυρίζεται κανείς ότι γίνεται τέλεια. 'Ομως, αυτήν τη βασική αρχή την υπηρετεί το νομοσχέδιο και την προσπάθεια την καταβάλλει. Δεν την επαινέσατε αυτήν την προσπάθεια.

Εγώ δεν έχω αντίρρηση να έρθει αύριο ένα άλλο νομοσχέδιο και να δει και από τις υπόλοιπες φοροαπαλλαγές, τι είναι αναγκαίο και δίκαιο να καταργηθεί και να δει βέβαια, όπως υπογραμμίζεται και στην Εισηγητική 'Εκθεση, ποιες είναι εκείνες που έχουν κοινωνικό χαρακτήρα και δεν πρέπει να θιγούν και ποιες είναι εκείνες που συμβάλλουν στην ανάπτυξη και δεν πρέπει να θιγούν. Αλλά δεν μπορούμε να συζητούμε μια τέτοια τομή που γίνεται με τον όγκο αυτών των φοροαπαλλαγών, που ασφαλώς αποτελεί ένα νοσηρό φαινόμενο του φορολογικού μας συστήματος και να λέμε, ότι συζητούμε υπεύθυνα στο Κοινοβούλιο και να μην κάνουμε καμία τοποθέτηση για την ταμπακέρα, δηλαδή, να μην κάνουμε καμία τοποθέτηση για την ανάγκη να προωθηθεί αυτή η αρχή μέσα στο φορολογικό μας σύστημα. Ταυτόχρονα έχετε υποπέσει και σε αντιφάσεις:

Προηγουμένως ο κ. Κωστόπουλος, μιλώντας σαν Κοινοβουλευτικός Εκπρόσωπος της Νέας Δημοκρατίας είπε, "θα έπρεπε να τις καταργήσετε όλες". Και την ίδια στιγμή, αναλώνει τα υπόλοιπα δέκα-δεκαπέντε λεπτά της ομιλίας του με το να λέει, να μην καταργηθεί η τάδε, να μην καταργηθεί η άλλη, 

Σελίδα 3175 

να μην καταργηθεί η δείνα κ.λπ. 'Ελεος, επιτέλους!

Εάν τοποθετήστε με μια συγκεκριμένη λογική, η τοποθέτησή σας να έχει αρχή, για να έχει και συνέπεια μεταξύ των λόγων που εκφέρονται εδώ και των πραγματικών προθέσεων. Διότι αν η πραγματική πρόθεση είναι πώς θα εμφανιστούμε ευχάριστα στα διάφορα στρώματα ή ομάδες, που έρχονται και μας βρίσκουν όλους απλά για να κάνουμε πάλι, στη λογική του πελατειακού συστήματος, τη μικροπολιτική μας, τότε καλώς τοποθετείσθε. Αλλά πρέπει να ομολογήσετε, ότι αυτή είναι η προθεσή σας.

Εάν η πρόθεσή σας είναι πράγματι να εξυγιανθεί και να βελτιωθεί το φορολογικό σύστημα, άλλη θα έπρεπε να είναι η τοποθέτησή σας στο Κοινοβούλιο.

Κύριοι συναδελφοι, δεν θέλω να μπω σε λεπτομέρειες. 'Ομως, επειδή πολλοί επικαλέστηκαν την Οικονομική και Κοινωνική Επιτροπή, τι διαπιστώνω διάβαζοντας το σχετικό τεύχος; 'Εχει ορισμένες παρατηρήσεις η Οικονομική και Κοινωνική Επιτροπή, που δεν συμφωνούν με διατάξεις του νομοσχεδίου.

ΕΥΑΓΓΕΛΟΣ ΜΠΑΣΙΑΚΟΣ: Είναι στο 70%. 

ΚΟΣΜΑΣ ΣΦΥΡΙΟΥ: Κύριε Μπασιάκο, δεν είναι 70%. 'Ενα λεπτό, μην παίρνετε φόρα, αφήστε να ολοκληρώσω. 

'Εχει, λοιπόν, διατάξεις που δεν συμφωνεί η ΟΚΕ με εκείνες τις ρυθμίσεις που προωθεί η Κυβέρνηση. 'Εχει όμως και άλλες διατάξεις, με τις οποίες συμφωνεί. Και όταν αυτές τις διατάξεις έρχεσθε εσείς και τις κατακεραυνώνετε, τότε αποσιωπάτε, ότι η Οικονομική και Κοινωνική Επιτροπή τις στηρίζει και συμφωνεί. Δηλαδή τα καλά και συμφέροντα. 'Οποτε συμφέρει να κάνουμε τη μικροπολιτική μας, να επικαλούμαστε την Οικονομική και Κοινωνική Επιτροπή καλώς. 'Οπου δεν μας συμφέρει, τότε αποσιωπούμε τα όσα λέει η Οικονομική και Κοινωνική Επιτροπή.

'Ομως, κύριοι συνάδελφοι, θα ήθελα να είχαμε την ευκαιρία -και θα το κάνουμε και στα άλλα άρθρα- να πούμε περισσότερες προτάσεις και παρατηρήσεις, για να βελτιώσουμε το νομοσχέδιο και όχι απλά για να κάνουμε τοποθετήσεις, προκειμένου να υπηρετήσουμε τη μικροπολιτική της πελατειακής σχέσης, προς εκείνους οι οποίοι συνεχίζουν να ασκούν πιέσεις προς διάφορες κατευθύνσεις.

Εγώ θα ήθελα, κύριε Υπουργέ, να πω, ότι πράγματι σε μερικές περιπτώσεις, οι προτάσεις που έγιναν από τους συναδέλφους ήταν χρήσιμες.

Και χαίρομαι γιατί και από προτάσεις συναδέλφων της Συμπολίτευσης, των Βουλευτών του ΠΑ.ΣΟ.Κ., αλλά και Βουλευτών της Αντιπολίτευσης, η Κυβέρνηση έσπευσε να αποδεχθεί αρκετές απ'αυτές και στην Κοινοβουλευτική Επιτροπή και στην Ολομέλεια. Και θα ήθελα να παρακαλέσω και τις επόμενες μέρες να κινηθεί η Κυβέρνηση και με το ίδιο πνεύμα, αλλά να δείξει ακόμη περισσότερη προσοχή στις θετικές και γόνιμες παρατηρήσεις που θα γίνουν τις επόμενες μέρες, γιατί πράγματι το νομοσχέδιο μπορεί και πρέπει να βελτιωθεί κατά τη συζήτηση των υπολοίπων ημερών. 'Εχουμε αυτό το περιθώριο, κύριε Υπουργέ και νομίζω, ότι θα πρέπει να αξιοποιήσετε τις θετικές προτάσεις που θα γίνουν από την πλευρά των Βουλευτών.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν είχα σκοπό να πάρω το λόγο, αλλά με προκάλεσε ο κύριος Υπουργός όταν είπε, ότι εμείς μιλήσαμε πως δεν θα πρέπει να φορολογούνται οι μεγαλογιατροί, οι μεγαλοδικηγόροι κ.λπ. Απεναντίας το αντίθετο λέγαμε. 'Εχουμε την εντύπωση, ότι οι άνθρωποι αυτοί οι οποίοι εισπράττουν τόσα πολλά χρήματα, προστατεύονται από την Κυβέρνηση, όταν δεν πάει να τους φορολογήσει ανάλογα και σύμφωνα με αυτά τα οποία εισπράττουν. Το ένα είναι αυτό.

Δεύτερον, αναφέρθηκε, ότι το νομοσχέδιο έχει κοινωνικό χαρακτήρα. Μα, όλες οι κοινωνικές τάξεις, όλα τα κοινωνικά στρώματα, τα οποία παραβρέθηκαν στη συζήτησηη που είχαμε εδώ στην Επιτροπή, όλα τάχθηκαν ενάντια. Τώρα εάν η κοινωνική πολιτική είναι αυτή που αποδέχεται ο ΣΕΒ, το νομοσχέδιο και οι μεγαλέμποροι και αυτό νοείται ότι εκφράζει τα κοινωνικά στρώματα, άρα κάνει κοινωνική πολιτική, άλλη υπόθεση. Είναι το πώς αντιλαμβάνεται ο καθένας την κοινωνική πολιτική.

'Οπως, επίσης, είπε, ότι υπάρχει αναπτυξιακή πολιτική σ'αυτό το νομοσχέδιο. Η αναπτυξιακή πολιτική βρίσκεται εκεί που κάνει χαρισματικές, ας πούμε, απαλλαγές σ'αυτούς τους οποίους τόσα χρόνια στήριζαν την πολιτική της ανάπτυξης και τελικά και φοροαπαλλαγές είχαν και ανάπτυξη δεν είχαμε.

Επειδή αναφέρθηκαν πολλοί για την ΟΚΕ, εμείς, κύριοι συνάδελφοι, είμαστε ενάντια σ'αυτό το θεσμό, γιατί πιστεύουμε, ότι είναι ένας θεσμός ενδιάμεσος, που να εγκρίνει κάθε φορά τις αντιλαϊκές κυβερνητικές επιλογές. Δικό σας όργανο είναι,εσείς το ορίσατε, εσείς βάλατε και τον πρόεδρο, εσείς αποφασίσατε για τη συγκρότησή του και παρ' όλα αυτά δεν είναι πλήρως εναρμονισμένοι με την κυβερνητική σας πολιτική και έχουν διαφωνίες αλλού ριζικές, αλλού επί μέρους στην οικονομική πολιτική που ακολουθείτε.

Τέλος, θα ήθελα να πω, κύριοι συνάδελφοι, ότι αυτό το νομοσχέδιο όπως και αν κανένας μπορέσει να το βαφτίσει, ό,τι κουτσουρέματα και αν κάνει, γιατί έχει ορισμένα ευεργετικά, αυτά είναι μαϊντανός. Δεν μπορούν να αλλάξουν το χαρακτήρα του νομοσχεδίου που είναι αντιλαϊκός, αντικοινωνικός.

ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της ενότητας των άρθρων 1 έως και 6.

Κύριοι συνάδελφοι, υπεβλήθη αίτηση ονομαστικής ψηφοφορίας για το πρώτο, δεύτερο και έκτο άρθρο, την οποία υπογράφουν οι Βουλευτές της Νέας Δημοκρατίας και της οποίας το κείμενο έχει ως εξής:

" Προς 

τον κ. Πρόεδρο της Βουλής

Πρόταση

για ονομαστική ψηφοφορία στα άρθρα 1, 2 και 6 του σχεδίου νόμου "Κατάργηση φορολογικών απαλλαγών και άλλες διατάξεις"

Οι προτείνοντες Βουλευτές

1. Απόστολος Ανδρεουλάκος

2. Δημήτριος Ν.Κωστόπουλος

3. Ευάγγελος Μπασιάκος

4. Κωνσταντίνος Καραμπίνας

5. Βασίλειος Βύζας

6. Γεώργιος Αλογοσκούφης

7. Αθανάσιος Βαρίνος

8. Σάββας Τσιτουρίδης

9. Αναστάσιος Καραμάριος

10. Γεώργιος Καρασμάνης

11. Σπύρος Σπύρου

12. Σπήλιος Σπηλιωτόπουλος

13. Επαμεινώνδας Ζαφειρόπουλος 

14. Κωνσταντίνος Σημαιοφορίδης 

15. Αδάμ Ρεγκούζας 

16. Νικόλαος Κατσαρός 

17. Νικόλαος Τσαρτσώνης

18. Θεόδωρος Κασσίμης

19. Ευάγγελος Πολύζος

20. Γεώργιος Γαρουφαλιάς."

Σας διαβάζω και τα ονόματα των συναδέλφων που την υπογράφουν, για να διαπιστωθεί αν υπάρχει ο απαιτούμενος κατά τον Κανονισμό αριθμός για την υποβολή της.

Ο κ. Απόστολος Ανδρεουλάκος. Παρών.

Ο κ. Δημήτριος Ν.Κωστόπουλος. Παρών.

Ο κ. Ευάγγελος Μπασιάκος. Παρών.

Ο κ. Κωνσταντίνος Καραμπίνας. Παρών.

Ο κ. Βασίλειος Βύζας. Παρών.

Ο κ. Γεώργιος Αλογοσκούφης. Παρών.

Ο κ. Αθανάσιος Βαρίνος. Παρών.

Ο κ. Σάββας Τσιτουρίδης. Παρών.

 

Σελίδα 3176 

 

Ο κ. Αναστάσιος Καραμάριος. Παρών.

Ο κ. Γεώργιος Καρασμάνης. Παρών.

Ο κ. Επαμεινώνδας Ζαφειρόπουλος. Παρών.

Ο κ. Κωνσταντίνος Σημαιοφορίδης. Παρών.

Ο κ. Αδάμ Ρεγκούζας. Παρών.

Ο κ. Νικόλαος Κατσαρός. Παρών.

Κύριοι συνάδελφοι, συνεπώς υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ.ΑΠΟΣΤΟΛΟΣ ΚΑΚΛΑΜΑΝΗΣ.)

ΠΡΟΕΔΡΟΣ(Απόστολος Κακλαμάνης): 'Εχουμε, κύριοι συνάδελφοι, λοιπόν, έξι άρθρα στην ενότητα αυτή. Ας προχωρήσουμε στα τρία και αύριο να γίνει η ψηφοφορία.

( Θόρυβος-διαμαρτυρίες στην Αίθουσα )

Σας παρακαλώ, μη βιάζεσθε. 'Εχουμε έξι άρθρα. Η σειρά των άρθρων για το ποιο θα ψηφιστεί και ποιο θα κρατηθεί, είναι θέμα που αποφασίζεται εδώ. Δεν έχουμε κανένα λόγο ...

ΓΕΩΡΓΙΟΣ ΓΑΡΟΥΦΑΛΙΑΣ: Να πάμε στο τρία...

ΠΡΟΕΔΡΟΣ(Απόστολος Κακλαμάνης): Αυτό λέω, γι'αυτό απευθύνομαι κατά κύριο λόγο σε σας.

( Θόρυβος στην Αίθουσα.)

Κύριοι συνάδελφοι, είστε συντεταγμένο Σώμα αυτήν τη στιγμή, μη μιλάτε όλοι μαζί. 

Λοιπόν,έχουμε τρία άρθρα και ό,τι ήταν να κάνει ο κύριος Υπουργός στο κάθε ένα, έχει γίνει νομίζω. Επομένως, έχουμε την ψηφοφορία αυτών των άρθρων και λέω, ότι ...

ΝΙΚΟΛΑΟΣ ΚΑΤΣΑΡΟΣ(Δ'Αντιπρόεδρος της Βουλής): Τι νόημα έχει να ψηφίσουμε αυτά τα άρθρα;

ΠΡΟΕΔΡΟΣ(Απόστολος Κακλαμάνης): Κύριε Κατσαρέ, θα σας αφήσω εσάς αύριο μέχρι το πρωί εδώ!

Νομίζω, ότι στα τρία άρθρα που δεν έχουμε αίτηση ονομαστικής ψηφοφορίας, μπορούμε να τα τελειώσουμε και αύριο κάνουμε την ονομαστική ψηφοφορία. 

ΓΕΩΡΓΙΟΣ ΓΑΡΟΥΦΑΛΙΑΣ: Το άρθρο 1 και το άρθρο 2, είναι στην ονομαστική, κύριε Πρόεδρε. 

( Θόρυβος στην Αίθουσα. )

ΠΡΟΕΔΡΟΣ(Απόστολος Κακλαμάνης): Κύριοι συνάδελφοι, πρέπει να διακόψω...

( Θόρυβος στην Αίθουσα. )

Σας παρακαλώ, μη μιλάμε όλοι μαζί, για να τελειώσουμε.

Να διακόψουμε, λοιπόν τώρα και να περιμένουμε για να μαζευτούμε; Εγώ αυτό που σας προτείνω, είναι τα τρία άρθρα, δηλαδή το 3, το 4 και το 5, στα οποία δεν γίνεται ονομαστική ψηφοφορία, να τα ψηφίσουμε έστω και κατά πλειοψηφία απόψε και αύριο να διακόψουμε για να γίνει ονομαστική ψηφοφορία. Αυτό λέει η λογική.

ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ(Απόστολος Κακλαμάνης): Ορίστε, κύριε Κωστόπουλε, έχετε το λόγο.

ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Η ουσία δεν αλλάζει, αλλά ας τηρήσουμε τους τύπους. Μπορούμε να ξεκινήσουμε με το άρθρο 1, να κάνουμε ονομαστική ψηφοφορία, δεν ψηφίζεται...άλλωστε ο χρόνος ψηφίσεως των άλλων άρθρων, αφού δεν πρόκειται για ονομαστική ψηφοφορία, είναι λίγα λεπτά.

ΠΡΟΕΔΡΟΣ(Απόστολος Κακλαμάνης): Επειδή ελέχθη περί του τύπου και της ουσίας, σας λέω, ότι το να αποφασίσουμε ότι κρατείται το άρθρο 1 και να προχωρήσουμε στην ψηφοφορία των άλλων άρθρων, δεν είναι παράτυπο.

ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Δεν διαφωνώ αλλά...

ΠΡΟΕΔΡΟΣ(Απόστολος Κακλαμάνης): Πολλές φορές κρατούνται άρθρα, γιατί κάποια διόρθωση θα κάνει ο Υπουργός κ.λπ.

ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Βεβαίως, δεν διαφωνώ, αλλά δεν έχει και καμία αξία κατά τη γνώμη μου.

ΠΡΟΕΔΡΟΣ(Απόστολος Κακλαμάνης): Λοιπόν, δεν συμφωνείτε και επιμένετε. Εγώ, πρέπει να σας πω, ότι δεν είναι και απολύτως ορθό αυτό που κάνουμε. Δηλαδή, το Προεδρείο μπορεί να κρατήσει ένα άρθρο και να ψηφιστούν τα άλλα, αλλά αφού δεν το κατανοείτε εγώ δεν θα επιμείνω και αύριο νωρίς το απόγευμα θα γίνει η ψηφοφορία.

Συνεπώς, διακόπτουμε τη συνεδρίαση για δέκα λεπτά σύμφωνα με τον Κανονισμό.

(Δ Ι Α Κ Ο Π Η)

Σελίδα 3177 

(Μ Ε Τ Α Τ Η Δ Ι Α Κ Ο Π Η)

ΠΡΟΕΔΡΟΣ(Απόστολος Κακλαμάνης): Επαναλαμβάνεται η διακοπείσα συνεδρίαση.

Κύριοι συνάδελφοι, το Προεδρείο, εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παρ.3), θα λύσει τη συνεδρίαση για σήμερα Τρίτη, 28η Ιανουαρίου 1997 και ώρα 18.00', με αντικείμενο εργασιών του Σώματος κοινοβουλευτικό έλεγχο, συζήτηση αναφορών και ερωτήσεων και στη συνέχεια νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου "Κατάργηση φορολογικών απαλλαγών και άλλες διατάξεις".

Λύεται η συνεδρίαση.

'Ωρα λήξης, 00.30'.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Σελίδα 3178 
