
Σελίδα 9649 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΛΗ'
Δευτέρα 25 Μαίου 1998
Αθήνα, σήμερα στις 25 Μαίου 1998, ημέρα Δευτέρα και ώρα 18.05' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Γεώργιο Καρατάσο, Βουλευτή Περιφερείας Αττικής, τα ακόλουθα:
"Α.' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία το Επιμελητήριο Ελλάδας - Τμήμα Καλύμνου ζητεί να ληφθούν υπόψη προτάσεις του σχετικά με την Ειδική Χωροταξική Μελέτη των νήσων Κω - Νισύρου - Γυαλού - Αστυπάλαιας.
2) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία το Δημοτικό Συμβούλιο Καλαμάτας του Νομού Μεσσηνίας διαμαρτύρεται για τη ρύθμιση του νέου Νόμου 2525/97 σχετικά με την απορρόφηση των εκπαιδευτικών στη δημόσια εκπαίδευση.
3) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Συμβούλιο Περιοχής της 9ης Εδαφικής Περιφέρειας ζητεί να επιλεγεί η θέση "'Αγιος Ιωάννης" της Κοινότητας Αρτοτίνας του Νομού Φωκίδας για την εγκατάσταση οικισμού Δασικής Αναψυχής.
4) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Συμβούλιο Περιοχής της 9ης Εδαφικής Περιφέρειας ζητεί οι μονάδες παραγωγής της Β.Δ. Ελλάδας να επανέλθουν στην προτέρα κατάσταση λειτουργίας.
5) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Νομαρχιακή Αυτοδιοίκηση Κέρκυρας ζητεί την εφαρμογή εναλλακτικού ψεκασμού στην ελαιοπαραγωγή του Νομού.
6) Οι Βουλευτές κύριοι ΒΑΡΣΑΜΗΣ ΓΙΟΒΑΝΟΥΔΑΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία ο Δασικός Συνεταιρισμός Στρατονίκης Χαλκιδικής ζητεί να γίνουν σεμινάρια επιμόρφωσης σχετικά με την προστασία του δάσους από τις πυρκαγιές.
7) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Σύλλογος Αντιμετώπισης Μεσογειακής Αναιμίας Ρόδου ζητεί οι εκπαιδευτικοί μέλη του να διορίζονται άνευ εξετάσεων.
8) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Ναυτικός 'Ομιλος Καλαμάτας "Ο Ποσειδών" ζητεί τη λήψη μέτρων για την εύρυθμη λειτουργία του κολυμβητηρίου Καλαμάτας.
9) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία οι Δήμοι του Πολεοδομικού Συγκροτήματος Θεσ/νίκης ζητούν την υλοποίηση συγκεκριμένων έργων υποδομής στο Νομό Θεσ/νίκης.
10) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η ΔΑΚΕ του Νοσοκομείου Αλεξάνδρας ζητεί τη λήψη μέτρων ευρύθμης λειτουργίας του νοσοκομείου.
11) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Ομοσπονδία Αρτοποιών Ελλάδας καταγγέλλει τον τρόπο παραγωγής, διακίνησης και διάθεσης του ψωμιού.
12) Ο Βουλευτής Ιωαννίνων κ. ΑΡΓΥΡΗΣ ΕΥΑΓΓΕΛΟΣ κατέθεσε αναφορά με την οποία η Ομοσπονδία Αρτοποιών Ελλάδας καταγγέλλει τον τρόπο παραγωγής, διακίνησης και διάθεσης του ψωμιού.
13) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Ομοσπονδία Αρτοποιών Ελλάδας καταγγέλλει τον τρόπο παραγωγής, διακίνησης και διάθεσης του ψωμιού.
14) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Ομοσπονδία Αρτοποιών Ελλάδας καταγγέλλει τον τρόπο παραγωγής, διακίνησης και διάθεσης του ψωμιού.
15) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η 'Ενωση Αυτοκινητιστών Υπεραστικών Λεωφορείων ΚΤΕΛ Νομού Ιωαννίνων υποβάλλει προτάσεις για την καθιέρωση των διανομαρχιακών υπεραστικών γραμμών μεταξύ πόλεων με λεωφορεία του ΚΤΕΛ.
16) Οι Βουλευτές κύριοι ΙΩΑΝΝΗΣ ΓΙΑΝΝΑΚΟΠΟΥΛΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία ο Δικηγορικός Σύλλογος Καλαμάτας Μεσσηνίας ζητεί την ίδρυση 
 

Επιστροφή στην κορυφή



Σελίδα 9650 
μόνιμου Εφετείου στην Καλαμάτα Μεσσηνίας.
17) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η κ. Μιράντα Κουλαξίδου, μόνιμος κάτοικος Τσεχοσλοβακίας, ζητεί τον επαναπατρισμό της.
18) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία η Ομάδα Δημοτών Φιλιατρών Μεσσηνίας ζητεί να ληφθούν μέτρα για την έναρξη της λειτουργίας του θεραπευτηρίου Γεωργίου Γεννηματά στα Φιλιατρά Μεσσηνίας.
19) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία οι Κοινότητες Θουρίας, Μικρομάνης, Ανθείας του Νομού Μεσσηνίας ζητούν να μην εφαρμοσθούν οι διατάξεις του άρθρου 17 του ν. 2539/97 σχετικά με τις προμήθειες των κοινοτήτων.
20) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η 'Ενωση Ξενοδόχων του Νομού Μαγνησίας ζητεί να σταματήσει να διασύρεται στα δικαστήρια ο ξενοδόχος με την κατηγορία του "λαθρεμπόρου".
21) Η Επιτροπή Προάσπισης των Συμφερόντων των Κατοίκων του Λεκανοπεδίου Αττικής, από την κατασκευή του νέου αεροδρομίου των Σπάτων, με αναφορά την οποία κατέθεσε στον κύριο Πρόεδρο της Βουλής των Ελλήνων επισημαίνει την αύξηση της ατμοσφαιρικής ρύπανσης που θα υπάρξει στο λεκανοπέδιο της Αττικής από την κατασκευή του νέου αεροδρομίου των Σπάτων.
Προσυπογράφει ο Βουλευτής κ. ΓΕΩΡΓΙΟΣ ΚΑΡΑΤΑΣΟΣ.
22) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Δήμαρχος Μύρινας Λήμνου και ο Μορφωτικός - Εκπολιτιστικός - Αθλητικός Σύλλογος "ΛΗΜΝΟΣ" ζητούν να ξεκινήσουν οι εργασίες αναπαλαίωσης και συντήρησης του κινηματοθεάτρου "ΜΑΡΟΥΛΑ" ώστε να παραχωρηθεί στο Σύλλογο, προκειμένου να ανεβάσει θεατρική παράσταση.
23) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία η Κοινότητα Βραγκιανών Καρδίτσας ζητεί να τοποθετηθεί γιατρός στο Περιφερειακό Ιατρείο Βραγκιανών.
24) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Μορφωτικός Σύλλογος Αραπολακαίων Πυλίας Νομού Μεσσηνίας "Η ΥΠΑΠΑΝΤΗ ΤΟΥ ΣΩΤΗΡΟΣ" ζητεί τη λήψη μέτρων για τη συγκοινωνιακή εξυπηρέτηση των Κοινοτήτων Μπαλοδεμέικων - Αραπόλακα - Καλλιθέας - Χωματάδας - Πηδάσου - Μεσσηνίας.
25) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατοϋπαλληλικό Κέντρο Νομού Φωκίδας ζητεί την υπογραφή ικανοποιητικής Εθνικής Συλλογικής Σύμβασης Εργασίας.
26) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία Εργαζόμενοι στο Παράκτιο Κέντρο Ραδιοεπικοινωνιών Λήμνου ζητούν να δημιουργηθούν θέσεις παροχής πληροφοριών "131" στο νησί, ώστε να παραμείνουν εκεί, μετά το κλείσιμο των Παράκτιων Κέντρων Ραδιοεπικοινωνιών του ΟΤΕ.
27) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία ο Σύλλογος Γονέων 12ου Γυμνασίου Περιστερίου Αττικής ζητεί να ληφθούν μέτρα προστασίας των μαθητών και γενικώτερα των παιδιών της περιοχής από το ασβεστάδικο που λειτουργεί δίπλα στο σχολείο.
28) Οι Βουλευτες κύριοι ΜΟΥΣΤΑΦΑ ΜΟΥΣΤΑΦΑ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία το Σωματείο Εργατοϋπαλλήλων "ΕΜΜ.Ν.ΚΑΖΗΣ" καταγγέλλει την εργοδοσία της επιχείρησης για κακή συμπεριφορά προς το Σωματείο.
29) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ, ΣΤΕΛΛΑ ΑΛΦΙΕΡΗ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία το Εργατικό Κέντρο Αρκαδίας ζητεί την ουσιαστική αύξηση των μισθών και συντάξεων.
30) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύλλογος Εργαζομένων Υπεραστικού ΚΤΕΛ Νομού Αχαίας "Η ΕΝΟΤΗΤΑ" ζητεί την αποκατάσταση της λειτουργίας του ΚΤΕΛ σύμφωνα με την εργατική νομοθεσία και τον εσωτερικό κανονισμό ΚΤΕΛ 229/94.
31) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Ομοσπονδία Επαγγελματιών Εμπόρων Θεσ/νίκης ζητεί την άμεση μεταφορά της Κρεαταγοράς στην περιοχή της Λαχαναγοράς.
32) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία ο Σύλλογος Υπαλλήλων του Ταμείου Εθνικής Οδοποιίας ζητεί να μην μετατραπεί το ΤΕΟ σε ΑΕ.
33) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Νομάρχης 'Αρτας ζητεί την επίλυση προβλημάτων που απασχολούν τους εσπεριδοκαλλιεργητές του Νομού 'Αρτας.
34) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Νάουσας Ημαθίας ζητεί την αλλαγή του Κανονισμού του ΕΛΓΑ ώστε να αποζημιώνονται οι αγρότες σε όλες τις φάσεις ανθοφορίας και καρπόδεσης, ανεξάρτητα από το χρόνο της ζημιάς.
35) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μετοχίου Διρφύων Εύβοιας ζητεί την τοποθέτηση Αγροτικού Ιατρού στο Μετόχι Εύβοιας.
36) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Σωματείο Καπνεργατών Εθνικού Οργανισμού Καπνού Αγρινίου και το Ιδιωτικό Καπνεμόριο "Η Αλληλεγγύη" ζητούν να δοθεί η οικονομική ενίσχυση των 70.000 δρχ. σε όλους του καπνεργάτες.
37) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Ομοσπονδία Σωματείων Εργαζομένων Γεωργικών Οργανώσεων Ελλάδας ζητεί να μην υπογραφεί σύμβαση ανάθεσης του έργου του ολοκληρωμένου συστήματος ελέγχου κοινοτικών επιδοτήσεων σε άλλους πλην της ΕΑΣ που σε συνεργασία με την ΠΑΣΕΓΕΣ το έχει φέρει σε πέρας.
38) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η 'Ενωση Εργατοϋπαλλήλων Συγκοινωνιών και Μεταφοράς Νομού Φωκίδας καταγγέλλει ότι τα φορτηγά αυτοκίνητα Δ.Χ. και Ι.Χ. που μεταφέρουν βωξίτη στον οδικό άξονα Λαμίας - 'Αμφισσας με Ιτέα - Δεσφίνα μεταφέρουν φορτίο 4-6 τον. μεγαλύτερο από αυτό που ορίζει η άδειά τους.
39) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύλλογος Δανειοληπτών 
 

Επιστροφή στην κορυφή



Σελίδα 9651 
Νομού Εύβοιας διαμαρτύρεται για τα πανωτόκια και ζητεί να ρυθμιστούν οι οφειλές των μελών του.
40) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Ομοσπονδία Εργαζομένων Φαρμακευτικών και Συναφών Επαγγελμάτων Ελλάδας (ΟΕΦΣΕΕ) καταγγέλλει την Επιθεώρηση Εργασίας Κρυονερίου, η οποία αρνείται να μεταβεί για επιθεώρηση στο εργοστάσιο της ΦΑΜΑΡ στον Αυλώνα.
B' AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5443/11.3.98 ερώτηση δόθηκε με το υπ' αριθμ. 864/1.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση με αριθμό 5443/11.3.98 που κατέθεσαν οι Βουλευτές κύριοι Β. Μπούτας, Α. Κανταρτζής, Ν. Γκατζής και Στ. Παναγιώτου, σας πληροφορούμε τα εξής:
Από τον Οργανισμό Βάμβακος εξεδόθη το αριθμ. 91/27.2.98 ένταλμα πληρωμής, με εντολή στην Αγροτική Τράπεζα Ελλάδος Νο 8315/27.2.98 για το ποσό των 75.084.623 δρχ. για επιστροφή παραβόλου των ενστάσεων στους βαμβακοπαραγωγούς που δικαιώθηκαν.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
2. Στην με αριθμό 5444/11.3.98 ερώτηση δόθηκε με το υπ' αριθμ. 865/1.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση με αριθμό 5444/11.3.98 που κατέθεσαν οι Βουλευτές κύριοι Σ. Κόρακας, Α. Τασούλας και Β. Μπούτας, σας πληροφορούμε τα εξής:
Η πριμοδότηση επιλέξιμων προβατινών-αιγών, χορηγείται για κάλυψη της απώλειας εισοδήματος των παραγωγών προβείου και αιγείου κρέατος στη διάρκεια μιας εμπορικής περιόδου. Ο υπολογισμός του ύψους της εν λόγω πριμοδότησης στηρίζεται στη διαφορά ανάμεσα στη τιμή βάσης και στη μέση σταθμισμένη κοινοτική τιμή παραγωγού πρόβειου κρέατος.
Λόγω της κρίσης στον τομέα του βοείου κρέατος, αυξήθηκε η ζήτηση προβείου κρέατος με επακόλουθο την αύξηση της τιμής παραγωγού σε κονοτικό επίπεδο και τη μείωση του μεγέθους "απώλεια εισοδήματος" και του ύψους της πριμοδότησης.
Εκτός όμως από την παραπάνω βασική ενίσχυση που χορηγείται στα πλαίσια της Κοινής Οργάνωσης Αγοράς προβείου και αιγείου κρέατος, στους παραγωγούς των ορεινών και μειονεκτικών περιοχών (84% του συνόλου των επιλέξιμων ζώων) καταβάλλεται και η ειδική ενίσχυση η οποία για τους παραγωγούς ελαφρών αρνιών και αιγοτρόφους (94%, του συνόλου χώρας) αυξάνεται από το 1998 σε 1865 δρχ/κεφαλή ζώου, από 1432 δρχ./κεφαλή.
Η εν λόγω ενίσχυση χορηγείται στα πλαίσια της δράσης "αγροτικός κόσμος" και είναι σταθερή.
Το Υπουργείο Γεωργιας, εκτός των μέτρων που προτείνει σε κοινοτικό επίπεδο, όπως αύξηση της τιμής βάσης, εφαρμόζει προγράμματα βελτίωσης-εκσυγχρονισμού της ελληνικής κτηνοτροφίας, ώστε να μειωθεί το κόστος παραγωγής και να βελτιωθεί η ποιότητα των προϊόντων, με στόχους την αύξηση της ανταγωνιστικότητα και τη βελτίωση του εισοδήματος των παραγωγών.
Με τα προγράμματα αυτά, ενισχύονται όλες οι δραστηριότητες του κλάδου της προβατοτροφίας-αιγοτροφίας, όπως γενετική βελτίωση ζώων, ίδρυση-βελτίωση-επέκταση εκμεταλλεύσεων-χορήγηση της εξισωτικής αποζημίωσης καθώς και ενίσχυση στην παραγωγή ζωοτροφών-βελτίωση βοσκοτόπων (Καν.950/97/ΕΚ), εμπροία-μεταποίηση-τυποποίηση προϊόντων (τομεακό γάλακτος-κρέατος βάσει Καν. (ΕΟΚ) 866/90), μετεγκατάσταση κτηνοτροφικών εκμεταλλεύσεων για λόγους προστασίας του περιβάλλοντος και κατασκευή εγκαταστάσεων επεξεργασίας αποβλήτων, πρόγραμμα Interreg II για προμήθεια ή εγκατάσταση δεξαμενών πρόψυξης γάλακτος κυρίως αιγοπρόβειου, σε 23 παραμεθόριους νομούς της χώρας και προμήθεια βυτίων μεταφοράς γάλακτος, παραγωγή προϊόντων Προστατευόμενης Ονομασίας προέλευσης (ΠΟΠ) και στα πλαίσια της συζήτησης τροποποίησης του Καν. (ΕΟΚ) 2092/91 για παραγωγή βιολογικών προϊόντων ζωικής προέλευσης, καταβάλλεται κάθε προσπάθεια ώστε τα μέτρα του εν λόγω κανονισμού να ανταποκρίνονται στις ελληνικές συνθήκες παραγωγής.
Ο Υπουργός
ΣΤ. ΤΖΟΥΜΑΚΑΣ"
3. Στην με αριθμό 5446/11.3.98 ερώτηση δόθηκε με το υπ' αριθμ. 3705/31.3.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5446 που κατατέθηκε στις 11.3.98 από τους Βουλευτές κυρίους Μπάμπη Αγγουράκη και Στρατή Κόρακα σχετικά με τα διατηρητέα κτίρια των Εξαρχείων σας γνωρίζουμε τα εξής:
Η περιοχή των Εξαρχείων υπήρξε αντικείμενο ειδικών μελετών και παρεμβάσεων του ΥΠΕΧΩΔΕ και ειδικότερα της Δ/νσης Πολεοδομικού Σχεδιασμού (τμήμα Παραδοσιακών Οικισμών) στο πλαίσιο της αναβάθμισης και προστασίας του ιστορικού κέντρου της Αθήνας.
- Ολοκληρώθηκε η μελέτη χαρακτηρισμού των διατηρητέων κτιρίων και χαρακτηρίσθηκαν 250 περίπου κτίρια ως διατηρητέα.
- Θεσμοθετήθηκε και υλοποιήθηκε δίκτυο πεζοδρόμων και κοινοχρήστων χώρων.
- Καθορίσθηκαν ειδικές χρήσεις γης (ΦΕΚ 1075Δ/93).
- 'Εγινε επέκταση του ιστορικού κέντρου της Αθήνας με μείωση του Συντελεστή Δόμησης και καθορισμό ειδικών όρων δόμησης για τα διατηρητέα κτίρια και τα όμορά τους (ΦΕΚ 411Δ/89).
Σχετικά με τα συγκεκριμένα κτίρια επί των οδών Ερεσσού και Εμ. Μπένακη σας ενημερώνουμε ότι έχουν χαρακτηρισθεί διατηρητέα.
Με την Υπ. Απόφαση υπ' αρ.20755/4185/97, που δημοσιεύθηκε στο ΦΕΚ 677Δ/97 καθορίσθηκαν ειδικοί όροι δόμησης σ'αυτά, στο πλαίσιο του άρθρου 4 του ν.1577/85 και της σύμβασης για την προστασία της αρχιτεκτονικής κληρονομιάς της Ευρώπης (ΦΕΚ 61 Α/92, σύμβαση Γρανάδας) ώστε να προστατευθούν και να αποκατασταθούν τα ερειπωμένα κτίσματα, εξαντλουμένου και του συντελεστού δόμησης, αφού από τη σχετική μελέτη δεν επηρεάζονται τα διατηρητέα στοιχεία των κτιρίων και ο περιβάλλων χώρος τους.
Ο Υπουργός
Κ. ΛΑΛΙΩΤΗΣ"
4. Στην με αριθμό 5446/11.3.98 ερώτηση δόθηκε με το υπ' αριθμ. 292/2.4.98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην με αριθμό 5446/11.3.98 ερώτηση των Βουλευτών κυρίων Μπάμπη Αγγουράκη και Στρατή Κόρακα, σας γνωρίζουμε τα εξής:
1. Τα κτίρια στις οδούς Μπενάκη και Ερεσσού έχουν χαρακτηρισθεί ως διατηρητέα από το Υπουργείο ΠΕ.ΧΩ.ΔΕ, έχει δε εκδοθεί γι' αυτά σχετικό π.δ. Υπό την έννοια αυτή, το ζήτημα της δημιουργίας γυάλινου κτιρίου στη συμβολή των οδών Εμ. Μπενάκη και Ερεσσού (Εξάρχεια) ανήκει στην αρμοδιότητα του Υ.ΠΕ.ΧΩ.Δ.Ε.
2. Στην περιοχή των Εξαρχείων, τα κτιρία που συγκεντρώνουν στοιχεία με βάση τα οποία θα μπορούσαν να χαρακτηρισθούν ως διατηρητέα, έχουν καταγραφεί και τοποθετηθεί σε χάρτη, με ευθύνη της 1ης Εφορείας Νεωτέρων Μνημείων, ώστε να εξετασθεί ο χαρακτηρισμός τους από το Κεντρικό Συμβούλιο Νεωτέρων Μνημείων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
 

Επιστροφή στην κορυφή



Σελίδα 9652 
5. Στην με αριθμό 5451/98 ερώτηση του Βουλευτή κ. Ευγ. Χαϊτίδη δόθηκε με το υπ' αριθμ. 307/1.4.98 έγγραφο από τον Υπουργό Εξωτερικών η ακόλουθη απάντηση:
"Απαντώντας στην 5451/98 ερώτηση σας γνωρίζουμε:
H Ελληνική Κυβέρνηση έχει καταστήσει επανειλημμένα σαφές και προς πάσα κατεύθυνση, ότι δεν υπάρχει θέμα επιστροφής Τσάμηδων στην Ελλάδα. Το θέμα έχει λήξει με νομοθετική ρύθμιση εδώ και πολλά χρόνια. Το ζήτημα των τυχόν απαιτήσεων για αποζημίωση, σε συνδυασμό με απαιτήσεις από ελληνικές περιουσίες στην Αλβανία, συζητήθηε στην αρμόδια μεικτή Νομική Υποεπιτροπή. Εκεί κατέστη σαφές, ότι μετά την έκδοση δικαστικών αποφάσεων βασιζομένων σε αναμφισβήτητες και παγκοσμίως αποδεκτές αρχές του Ποινικού Δικαίου, το θέμα θεωρείται λήξαν και από νομικής και από πολιτικής πλευράς.
Το Κοσσυφοπέδιο δεν αποτελεί μέρος της Αλβανίας, αλλά της Ομοσπονδιακής Δημοκρατίας της Γιουγκοσλαβίας, η δε κινητοποίηση του διεθνούς παράγοντα, στη συνέχεια των προσφάτων γεγονότων εκεί, υπήρξε αυτόβουλη. Συνεπώς, το να ζητήσει η χώρα μας, από την Κυβέρνηση των Τιράνων, μία οιαδήποτε διευθέτηση στα θέματα της ελληνικής μειονότητας, σε "αντίδραση" προς τα συμβαίνοντα στο Κοσσυφοπέδιο, δεν θα είναι αποτελεσματικό, δεδομένου ότι τα γεγονότα αυτά δεν τοποθετούνται στο έδαφος της μιας, ούτε της άλλης χώρας.
Η Ελλάδα δεν έχει προσυπογράψει "διακηρύξεις καταδίκης μέτρων επιβολής της τάξης στο Κοσσυφοπέδιο", αλλά, με τις ενέργειές της, προσπαθεί να βοηθήσει τη φίλη Σερβία να υιοθετήσει τα μέτρα εκείνα που θα της επιτρέψουννα αποκαταστήσει τη θέση της στη διεθνή σκηνή, πράγμα για το οποίο έχει κατ' επανάληψη δεχθεί τις ευχαριστίες του Βελιγραδίου. Με τον τρόπο αυτό εξάλλου, δημιουργεί το κατάλληλο προηγούμενο, ώστε να αποτραπεί, οπουδήποτε, η επανάληψη γεγονότων, όπως εκείνα της δίκης των "Πέντε" κλπ.
'Οσον αφορά τα ζητήματα μέτρων ασφαλείας, η ερώτηση βεβαίως θα πρέπει να απευθυνθεί στο Υπουργείο Δημόσιας Τάξης, στην οποία και κοινοποιείται.
Σχόλια ιδιωτών, πάσης φύσης, δεν είναι δυνατόν να τυγχάνουν επισχολιασμού στη Βουλή.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
6. Στην με αριθμό 5474/12.3.98 ερώτηση δόθηκε με το υπ'αριθμ. 1099/2.4.98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5474/12.3.98 που κατέθεσε στη Βουλή ο Βουλευτής κ. Γεώργιος Σούρλας, σχετικά με υλοποίηση έργων που αφορούν το θεσσαλικό δίκτυο, σας διαβιβάζουμε το σχετικό έγγραφο με αρ. πρωτ. 143987/20.3.98 του Δ/ντος Συμβούλου του Οργανισμού Σιδηροδρόμων Ελλάδος Α.Ε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
7. Στην με αριθμό 5481/12.3.98 ερώτηση δόθηκε με το υπ'αριθμ. 6000/31.3.98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση με αριθμό 5481/12.3.98 που κατέθεσαν στην Βουλή των Ελλήνων οι Βουλευτές κύριοι Μ. Κωστόπουλος και Μ. Μπόσκου, σας γνωστοποιούμε τα εξής:
Το Υπουργείο Ανάπτυξης προκειμένου να επιλύσει τα όποια προβλήματα παρουσιάζονται κατά την εφαρμογή της Πετρ/κής Πολιτικής, συγκρότησε Ομάδα Εργασίας με την απόφαση Δ1/Γ/95/25776/11.12.97 του Γενικού Γραμματέα Ανάπτυξης αντικείμενο της οποίας είναι η αναμόρφωση των διατάξεων της νομοθεσίας για πετρ/δή.
Στην Ομάδα Εργασίας συμμετέχουν εκπρόσωποι των Υπουργείων Οικονομικών, Ανάπτυξης, Μεταφορών και Επικοινωνιών και Εμπορικής Ναυτιλίας, καθώς και εκπρόσωπος της ΔΕΠ ΑΕ, προκειμένου να προτείνουν τις κατάλληλες ρυθμίσεις που πρέπει να γίνουν στην πετρ/κή Νομοθεσία.
'Ηδη η Ομάδα Εργασίας έχει ασχοληθεί και με το πρόβλημα που αναφέρεται στην παρούσα ερώτηση και θα προτείνει άμεσα την κατάλληλη ρύθμιση για την επίλυσή του.
Η Υπουργός
ΒΑΣΩ ΠΑΠΑΝΔΡΕΟΥ"
8. Στην με αριθμό 5482/12.3.98 ερώτηση δόθηκε με το υπ'αριθμ. 1233/31.3.98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην με αριθμό 5482/12.3.98 ερώτηση που κατέθεσε στη Βουλή των Ελλήνων ο Βουλευτής κ. Θ. Δημοσχάκης, σχετικά με το πρόγραμμα οικοτεχνίας του Εθνικού Οργανισμού Πρόνοιας στο Νομό 'Εβρου, σας πληροφορούμε τα ακόλουθα:
Το Υπουργείο Υγείας και Πρόνοιας πρόκειται να καταθέσει και ψήφιση στη Βουλή μέσα στο 1998 Νομοσχέδιο για το χώρο της Πρόνοιας, αφού προηγηθεί διάλογος με τους φορείς και τους εκπροσώπους των εργαζομένων.
Στο νομοσχέδιο αυτό, προβλέπεται μια σειρά διατάξεων και άρθρων, τα οποία θα συζητηθούν στη Βουλή και θα υπάρξουν ασφαλώς τεκμηριωμένες και αιτιολογημένες απόψεις-προτάσεις του Υπουργείου. 'Οσον αφορά τις δραστηριότητες οικοτεχνίας του Ε.Ο.Π., σύμφωνα με το παραπάνω νομοσχέδιο ατυές δεν καταργούνται, απλά μεταφέρονται στο Υπουργείο Ανάπτυξης.
Ο Υπουργός
Θ. ΚΟΤΣΩΝΗΣ"
9. Στην με αριθμό 5484/12.3.98 ερώτηση δόθηκε με το υπ'αριθμ. 1079/2.4.98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5484/12.3.98 που κατέθεσε στη Βουλή ο Βουλευτής κ. Στ. Δήμας, σχετικά με μετατροπή αδειών οδήγησης οι οποίες εκδόθηκαν από χώρες της πρώην Σοβιετικής 'Ενωσης, σας πληροφορούμε τα παρακάτω:
1. Με τις διατάξεις της παρ.8 του άρθρου 16 του ν.2465/97 προβλέφθηκε μετατροπή αδειών οδήγησης οι οποίες εκδόθηκαν από χώρες της πρώην Σοβιετικής 'Ενωσης, αποκλειστικά και μόνο για τους ομογενείς από την πρώην Σοβιετική 'Ενωση. Ας σημειωθεί ότι τέτοια ρύθμιση δεν υπάρχει για τους ομογενείς που προέρχονται από τις λοιπές χώρες.
2. Οι λεπτομέρειες εφαρμογής της παραπάνω διάταξης καθορίσθηκαν, έπειτα από συνεργασία με το Υπουργείο Εξωτερικών, με την 59982/435/97 απόφαση του Υπουργού Μεταφορών και Επικοινωνιών. Μεταξύ των απαιτουμένων δικαιολογητικών τα οποία προβλέπονται στην απόφαση αυτή, είναι και η υποβολή φωτοαντιγράφου της ξένης άδειας, θεωρημένου, για τη γνησιότητα του περιεχομένου, από την εκεί Ελληνική Προξενική Αρχή.
3. Η λέξη "θεωρείται" χωρίς να συνοδεύεται από το τι ακριβώς θεωρείται, δεν έχει οποιαδήποτε αποδεικτική ισχύ και κατά συνέπεια δεν έχει οποιαδήποτε έννοια να τίθεται. Το Υπουργείο μας δεν κρίνει σκόπιμο την κατάργηση της φράσης "θεωρείται για τη γνησιότητα του περιεχομένου" ενόψει του Φ.7650/437/ΑΣ 918/25.8.97 εγγράφου του 'Ελληνα Πρέσβη στην Τυφλίδα της Γεωργίας, φωτοαντίγραφο του οποίου επισυνάπτουμε. 
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
 

Επιστροφή στην κορυφή



Σελίδα 9653 
10. Στην με αριθμό 5484/12.3.98 ερώτηση δόθηκε με το υπ'αριθμ. 36/1.4.98 έγγραφο από τον Αναπληρωτή Υπουργό Εξωτερικών η ακόλουθη απάντηση:
"Σε απάντηση της ερώτησης με αριθμό 5484/12.3.98 του Βουλευτή κ. Στ. Δήμα σας γνωρίζουμε τα εξής:
Από την υπ' αριθ. 59982/435/13.6.1997 απόφαση του Υπουργού Μεταφορών και Επικοινωνιών και ειδικότερα την παράγραφο ζ', προκύπτει πράγματι ότι, μεταξύ των δικαιολογητικών για την μετατροπή των αδειών οδήγησης που εκδίδονται από χώρες της πρώην Σοβιετικής 'Ενωσης απαιτείται "φωτοαντίγραφο της ξένης άδειας οδήγησης θεωρημένο από την εκεί ελληνική προξενική αρχή για την γνησιότητα του περιεχομένου".
'Εχουν δοθεί ήδη οδηγίες από την αρμόδια Διεύθυνση του Υπουργείου Εξωτερικών στις προξενικές μας αρχές των χωρών της πρώην Σοβιετικής 'Ενωσης, ώστε να μεριμνούν κατά τη θεώρηση αδειών οδήγησης που εκδίδονται από τις παραπάνω χώρες να αναγράφεται η φράση "θεωρείται για την γνησιότητα του περιεχομένου".
Αυτό έγινε για να μην δημιουργηθούν στο μέλλον παρόμοια περιστατικά, όπως αυτά που αναφέρονται στην ερώτηση.
'Εχει διευκρινιστεί παράλληλα στις προξενικές μας αρχές ότι, για τις αμφισβητούμενες περιπτώσεις γνησιότητας τέτοιων αδειών οδήγησης θα είναι σκόπιμο να αλληλογραφούν πρώτα με την αρχή που έχει εκδώσει την άδεια οδήγησης, ώστε να ελέγχεται η γνησιότητα ή όχι της άδειας.
Ως προς την αντιμετώπιση του προβλήματος των αδειών οδήγησης που έχουν ήδη θεωρηθεί, αρμόδιο είναι το Υπουργείο Μεταφορών και Επικοινωνιών, το οποίο και θα σας απαντήσει σχετικά.
Ο Αναπληρωτής Υπουργός
ΓΕΩΡΓΙΟΣ Α. ΠΑΠΑΝΔΡΕΟΥ"
11. Στην με αριθμό 5485/98 ερώτηση δόθηκε με το υπ'αριθμ. 10096/27.3.98 έγγραφο από την Υπουργό Αιγαίου η ακόλουθη απάντηση:
"Σε απάντηση στην ερώτηση με αριθμό 5485/98 του Βουλευτή κ. Κων/νου Καραμηνά, σχετικά με τα προβλήματα και τις σοβαρές ελλείψεις στα Αεροδρόμια και τα Ελικοδρόμια του Αιγαίου, σας γνωρίζουμε τα εξής:
Από τα θέματα που θίγονται, το Υπουργείο Αιγαίου στην προσπάθειά του να συμβάλει στην άρση της απομόνωσης των μικρών νησιών του Αιγαίου και στην αντιμετώπιση των εκτάκτων περιστατικων έχει χρηματοδοτήσει από το Π.Δ.Ε. του Υπουργείου, την κατασκευή ελικοδρομίων στα μικρά νησιά των Περιφερειών Β. και Ν. Αιγαίου, με φορείς υλοποίησης τις Δ/νσεις Τεχνικών Υπηρεσιών των Νομαρχιών.
Το Υπουργείο Αιγαίου, προκειμένου τα Ελικοδρόμια να προσαρμοσθούν στους νέους κανονισμούς ΙCAO και να καταστούν ικανά να λειτουργήσουν μετά από τη λήψη άδειας λειτουργίας από την ΥΠΑ έχει προχωρήσει στις παρακάτω ενέργειες για τον εκσυγχρονισμό τους:
1) Ε/Δ Φούρνων - Ικαρίας: είναι κοινοτικό, τακτικού προϋπολογισμού 26 εκ. δρχ. 
Η προμήθεια και εγκατάσταση του ΗΑΡΙ δημοπρατήθηκε στις 9.12.1997 και ο χρόνος αποπεράτωσης του έργου υπολογίζεται τον Απρίλιο του 1998.
2) Ε/Δ 'Ιου είναι δημοτικό, συνολικού προϋπολογισμού 102.830.000 δρχ. (μαζί με άλλα τρία Ε/Δ που έχουν ολοκληρωθεί εκτός ΔΕΗ). Δεν έχει γίνει ακόμη επαύξηση ισχύος από τη ΔΕΗ, ώστε να μπορεί να λειτορυγήσει απρόσκοπτα, έχει όμως δοθεί η απαραίτητη έγκριση από την ΥΠΑ.
3) Ε/Δ Κύθνου, κοινοτικό και 4) Ε/Δ Τήνου, δημοτικό, συνολικού προϋπολογισμού 134.340.500 δρχ. (μαζί με άλλα τέσσερα Ε/Δ, εκτό ΔΕΗ). Υπολείπεται η εγκατάσταση του συμπληρωματικού φωτισμού ΑΡΑΡΙ που θα ολοκληρωθεί τον Απρίλη του 1998 και η επαύξηση ισχύος από τη ΔΕΗ, έχουν δοθεί όμως οι εγκρίσεις της ΥΠΑ για τη χωροθέτηση των οικοπέδων τους.
Η Υπουργός
ΕΛΙΣΑΒΕΤ ΠΑΠΑΖΩΗ"
12. Στην με αριθμό 5486/12.3.98 ερώτηση δόθηκε με το υπ'αριθμ. 799/30.3.98 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 5486/12.3.98 που κατέθεσε ο Βουλευτής κ. Κ. Καραμηνάς, σχετικά με το έργο της Λουτρόπολης Ικαρίας σας γνωρίζουμε τα εξής:
Το έργο εντάχθηκε στο Λειτουργικό Πρόγραμμα της ΕΤΒΑ "Υποδομή για την Προσέλκυση Παραγωγικών Επενδύσεων" και στη συνέχεια στο Επιχ. Πρόγραμμα "Αύξησης της Ανταγωνιστικότητας των Επιχειρήσεων" και ειδικότερα στο Μέτρο 2.2 με τίτλο "ανάπτυξη νέων πόλων προσέλκυσης παραγωγικών επενδύσεων" και φορέα υλοποίησης την ΕΤΒΑ.
Η χρηματοδότηση του έργου καλύφθηκε από το ΠΔΕ κατά 40% με αντίστοιχη Κοινοτική συμμετοχή (ΕΤΠΑ) 60%, ενώ οι πραγματοποιηθείσες τελικές δαπάνες ανήλθαν στα 757 εκ. δρχ.
Στόχος του έργου είναι η αξιοποίηση των Ιαματικών Πηγών που αποτελεί τον βασικό πλούτο της ακριτικής περιοχής της Ν. Ικαρίας και στη συνέχεια η δημιουργία υποδομής για προσέλκυση επενδυτικών δραστηριοτήτων.
Στα πλαίσια του Α' ΚΠΣ ολοκληρώθηκαν οι Τεχνικές και Ειδικές Μελέτες καθώς και οι λοιπές διαδικασίες (καθορισμός αιγιαλού και παραλίας, έγκριση μελέτης περιβαλλοντικών επιπτώσεων και έκδοση οικοδομικής άδειας).
Το Υπουργείο Ανάπτυξης προς το οποίο κοινοποιείται η παρούσα ερώτηση ως φορέας παρακολούθησης του Επιχειρησιακού Προγράμματος Ανάπτυξης του Τομέα Βιομηχανίας, του Β' ΚΠΣ 1994-99, παρακαλείται να παράσχει τις σχετικές πληροφορίες και να μας ενημερώσει.
Οι υπηρεσίες του Υπουργείου Εθνικής Οικονομίας είναι στη διάθεσή σας για την παροχή οποιασδήπτοε πρόσθετης πληροφόρησης.
Ο Υφυπουργός
ΧΡ. ΠΑΧΤΑΣ"
13. Στην με αριθμό 5489/12.3.98 ερώτηση δόθηκε με το υπ'αριθμ. 1082/2.4.98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης και των αναφορών με αριθμ.5489/12.3.98 και ΠΑΒ 3801/18.3.98, 3853, 3866/20.3.98 που κατέθεσαν στη Βουλή οι Βουλευτές κύριοι Δ. Σιούφας και Γ. Αδαμόπουλος, σχετικά με διακοπή λειτουργίας της Σιδηροδρομικής γραμμής Παλαιοφαρσάλου-Καλαμπάκας, σας διαβιβάζουμνε το σχετικό έγγραφο με αρ. πρωτ. 659643/17.3.98 το Δ/ντος Συμβούλου του Οργανισμού Σιδηροδρόμων Ελλάδος.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
14. Στην με αριθμό 5490/12-3-98 ερώτηση δόθηκε με το υπ' αριθμ. 884/1-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση με αριθμό 5490/12-3-98, που κατέθεσε ο Βουλευτής κ. Στ. Κ. Δήμας, σας πληροφορούμε τα εξής:
Η Περιφερειακή Αγορά Κορίνθου παρουσίαζε οφειλές προς την ΑΤΕ ύψους 2.000.797.000 δρχ.
Η Νομοθετική λύση του προβλήματος με το ν. 2538/1-12-97 "τροποποίηση της κείμενης Νομοθεσίας για τα Γεωργ. Φάρμακα ρύθμιση χρεών Συν/κών οργανώσεων και άλλες διατάξεις, επελέγει ως η τελική λύση του προβλήματος, αφού προηγουμένως εξηντλήθησαν άλλες εναλλακτικές λύσεις λειτουργίας και απλοποίησης της Π. Αγοράς με παράλληλη όμως ανάληψη των οικονομικών υποχρεώσεων και των λειτουργικών δαπανών της εν λόγω αγοράς από μέρους των ενδιαφερομένων φορέων, τις οποίες και δεν ήταν διαθετειμένοι 
 

Επιστροφή στην κορυφή



Σελίδα 9654 
να αναλάβουν.
Ο Υπουργός
ΣΤΕΦ. ΤΖΟΥΜΑΚΑΣ"
15. Στην με αριθμό 5511/13-3-98 ερώτηση δόθηκε με το υπ' αριθμ. 3728/2-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5511 που κατατέθηκε στις 13-3-98 από τη Βουλευτή κ. 'Ελσα Παπαδημητρίου σας γνωρίζουμε τα εξής:
Στα πλαίσια του άρθρου 4 του ΓΟΚ/85 χαρακτηρίζονται από την αρμόδια υπηρεσία μας (Δ/νση Πολεοδομικού Σχεδιασμού) ως διατηρητέα κτίρια ή τμήματα αυτών με σκοπό την προστασία και ανάδειξη του ιδιαίτερου πολεοδομικού, αισθητικού, ιστορικού και αρχιτεκτονικού χαρακτήρα τους και καθορίζονται ειδικοί όροι προστασίας και περιορισμοί δόμησης σε αυτά.
Εξ' άλλου αίτηση για κατεδάφιση κτιρίου που κατά την κρίση της πολεοδομικής υπηρεσίας μπορεί να χαρακτηρισθεί διατηρητέο παραπέμπεται στην οικεία Επιτροπή Πολεοδομικού και Αρχιτεκτονικού Ελέγχου (Ε.Π.Α.Ε.) η οποία κρίνει αν συντρέχει λόγος να κινηθεί η διαδικασία χαρακτηρισμού του κτιρίου ως διατηρητέου και αποστέλλει το σχετικό φάκελο στην υπηρεσία μας για την προώθηση της διαδικασίας χαρακτηρισμού του κτιρίου.
Για το κτίριο που αναφέρεται στη σχετική ερώτηση δεν έχει υποβληθεί πρόταση - αίτημα είτε για χαρακτηρισμό τους ως διατηρητέου είτε για κατεδάφισή του.
'Οπως μας πληροφόρησε η Νομαρχιακή Αυτοδιοίκηση Αιτωλοακαρνανίας, η αρμόδια Δ/νση Πολεοδομίας και Χωροταξίας της Ν.Α. διερεύνησε το θέμα μετά από διαμαρτυρία πολιτών για την κατεδάφιση της οικίας και διαπίστωσε ότι η κατεδάφιση έγινε χωρίς ποτέ να έχει υποβληθεί σχετική αίτηση.
Ο Υπουργός
Κ. ΛΑΛΙΩΤΗΣ"
16. Στην με αριθμό 5524/13-3-98 ερώτηση δόθηκε με το υπ' αριθμ. 3730/2-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5524 που κατατέθηκε στις 13-3-98 από τους Βουλευτές κυρίους Μπάμπη Αγγουράκη και Ορέστη Κολοζώφ σας γνωρίζουμε ότι κατ' αρχήν ρυθμίσεις και τροποποιήσεις εγκεκριμένων ρυμοτομικών σχεδίων προωθούνται μετά από σχετικές προτάσεις των οικείων Δήμων.
Ειδικά για το Ο.Τ. 77 περιοχής 82 όπου και η ιδιοκτησία Λαμπρόπουλου δεν έχει διαβιβαστεί από το Δήμο Αθηναίων φάκελος στην αρμόδια Δ/νση Πολεοδομικού Σχεδιασμού του ΥΠΕΧΩΔΕ.
Συμπληρωματικά σας πληροφορούμε ότι σχετικά με το αναφερόμενο στο θέμα οικόπεδο ενημερώσαμε και προφορικά τη Βουλή στις 11-12-96 κατά τη συζήτηση της υπ' αριθμ. 414/96 Επίκαιρης Ερώτησης.
Ο Υπουργός
Κ. ΛΑΛΙΩΤΗΣ"
17. Στην με αριθμό 5538/16-3-98 ερώτηση δόθηκε με το υπ' αριθμ. 724/2-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5538/16-3-98 που κατέθεσε στη Βουλή, ο Βουλευτής κ. Ιωάννης Καρακώστας, παρακαλούμε να πληροφορήσετε τον κ. Βουλευτή σύμφωνα με στοιχεία της ΕΥΔΕ/ΟΣΥΕ τα εξής:
Για τον υπόψη δρόμο Γέφυρας Κλεπά - Κλεπά Αράχωβα άρχισαν να κατασκευάζονται εργασίες υποδομής σύμφωνα με την υπόδειξη της Υπηρεσίας, τα συμβατικά τεύχη και όπως η τεχνική απαιτεί.
Σχετικώς με τα αναφερόμενα για το πλάτος της οδού και την ποιότητα των εργασιών οφείλουμε να υπομνήσουμε ότι:
α. Δεν πρόκειται περί εθνικής οδού αλλά κοινοτικής - επαρχιακής (διασύνδεση κοινοτήτων).
β. Στο τμήμα Γέφυρα Κλεπά - Κλεπά εμφανίζονται κατολισθητικά φαινόμενα τα οποία θα δημιουργήσουν σοβαρά προβλήματα ευστάθειας του δρόμου σε περίπτωση μεγάλων χωματουργικών επεμβάσεων.
γ. Επίσης για σοβαρές διαπλατύνσεις και επεμβάσεις υπάρχουν αντιδράσεις των παροδίων ιδιοκτητών.
δ. Για τους ανωτέρω λόγους αρχικά είχε δημοπρατηθεί νέα οδική σύνθεση στο ύψος της λίμνης (400 μ. χαμηλότερα) που παρακάμπτει την Κοινότητα Κλεπά. Η χάραξη αυτή εγκαταλείφθηκε κατόπιν αιτήσεων των αρμοδίων της κοινότητας Κλεπά και δημοπρατήθηκε η παρούσα σύμβαση που παρουσιάζει τα ανωτέρω μειονεκτήματα.
Παρά τα παραπάνω, η Υπηρεσία σε συνεχή συνεργασία και με τους αρμόδιους παράγοντες, καταβάλλει προσπάθεια να επιτύχει το άριστο εφικτό, ώστε και η ασφάλεια της οδού να εξασφαλιστεί, και η οδός να είναι σημαντικά βελτιωμένα σε σχέση με την επί πολλά έτη υφιστάμενη τόσο σε γεωμετρικά στοιχεία όσο και σε οδόστρωμα κυκλοφορίας.
Ο Υφυπουργός
ΧΡ. ΒΕΡΕΛΗΣ"
18. Στην με αριθμό 5545/16-3-98 ερώτηση δόθηκε με το υπ' αριθμ. 1308/31-3-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην με αριθμό 5545/16.3.98 ερώτηση που κατέθεσε στη Βουλή των Ελλήνων ο Βουλευτής κ. Λ. Λυμπερακίδης, σχετικά με τη λειτουργία των σχολών ταπητουργίας - κιλιμοποιίας του Εθνικού Οργανισμού Πρόνοιας, σας γνωρίζουμε τα ακόλουθα:
Το Υπουργείο Υγείας και Πρόνοιας πρόκειται να καταθέσει για ψήφιση στη Βουλή μέσα στο 1998, Νομοσχέδιο για το χώρο της Πρόνοιας, αφού προηγηθεί διάλογος με τους φορείς και τους εκπροσώπους των εργαζομένων.
Στο Νομοσχέδιο αυτό, προβλέπεται μια σειρά διατάξεων και άρθρων, τα οποία θα συζητηθούν στη Βουλή και θα υπάρξουν ασφαλώς τεκμηριωμένες και αιτιολογημένες απόψεις - προτάσεις του Υπουργείου. 'Οσον αφορά τις δραστηριότητες οικοτεχνίας του Εθνικού Οργανισμού Πρόνοιας, σύμφωνα με το παραπάνω Νομοσχέδιο αυτές δεν καταργούνται, απλά μεταφέρονται στο Υπουργείο Ανάπτυξης.
Ο Υφυπουργός
Θ. ΚΟΤΣΩΝΗΣ"
19. Στην με αριθμό 5547/16-3-98 ερώτηση δόθηκε με το υπ' αριθμ. 2699/1-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5547/16-3-98 ερώτηση, που κατατέθηκε στη Βουλή από τους Βουλευτές κυρίους Μ. Μπόσκου και Στ. Παναγιώτου, για τα θιγόμενα σ' αυτή θέματα αρμοδιότητάς μας, σας πληροφορούμε τα εξής:
'Οπως, μας εγνώρισε η Επιθεώρηση Εργασίας Σίνδου της Νομαρχιακής Αυτοδιοίκησης θεσ/νίκης, η εταιρεία "ΔΕΔΕΟΓΛΟΥ", η οποία μετεγκαταστάθηκε στη πόλη της Κομοτηνής από 1/1/98, κατέβαλε στους πρώην εργαζομένους της τις δεδουλευμένες αποδοχές που αφορούσαν μισθούς και υπόλοιπα αδειών έτους 1997. Για τις αποζημιώσεις λόγω απολύσεων και μισθούς υπερημερίας από 24/12/97 και εντεύθεν έγινε σύσταση στους εργαζομένους να προσφύγουν στα τακτικά δικαστήρια.
Για τα λοιπά θέματα αρμόδιο είναι το Υπουργείο Εθνικής Οικονομίας το οποίο είναι συναποδέκτης της ερώτησης.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
20. Στην με αριθμό 5549/16-3-98 ερώτηση δόθηκε με το 
 

Επιστροφή στην κορυφή



Σελίδα 9655 
υπ' αριθμ. 397/1-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5549/16.3.98 που κατέθεσαν οι Βουλευτές κύριοι Απ. Τασούλας και Αχ. Κανταρτζής αναφορικά με την υπ' αριθμ. Δ2/2141/4.3.98 εγκύκλιο του ΥΠΕΠΘ σας γνωρίζουμε τα ακόλουθα:
1. Οι δηλώσεις ζητούνται για να γίνει μία κατ' αρχήν διερευνητική εκτίμηση των αναγκών σε διδακτικό προσωπικό που θα χρειαστεί κατά το επόμενο σχολικό έτος προκειμένου να γίνουν έγκαιρα οι μεταθέσεις και οι διορισμοί των εκπαιδευτικών, όπως ρητά τονίζεται στην παραπάνω εγκύκλιο, και δεν έχουν κανένα δεσμευτικό χαρακτήρα για τους μαθητές.
2. Οι μαθητές έχουν τη δυνατότητα: α) να αλλάξουν προτίμηση, στην συνέχεια μέχρι την έναρξη του νέου σχολικού έτους και β) να αλλάξουν κατεύθυνση ακόμη και στις επόμενες τάξεις του Λυκείου.
3. Τονίζεται ακόμη μια φορά ότι η πρόσβαση στα τριτοβάθμια ιδρύματα θα είναι δυνατή από όλες τις κατευθύνσεις του Ενιαίου Λυκείου, όπως αναφέρεται και στα φυλλάδια που έστειλε το ΥΠΕΠΘ στα σχολεία για ενημέρωση των εκπαιδευτικών, των μαθητών και των γονέων τους.
4. Βασικές πληροφορίες για τις δυνατότητες που προσφέρουν τα νέα Τ.Ε.Ε. υπάρχουν στη σχετική εγκύκλιο και είχε ζητηθεί από τους Συλλόγους Διδασκόντων να ενημερώσουν τόσο στους γονείς όσο και στους μαθητές.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
21. Στη με αριθμό 5707/19-3-98 ερώτηση δόθηκε με το υπ' αριθμ. 513/1-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5707/19-3-98 που κατέθεσε ο Βουλευτής κ. Ε. Χαϊτίδης για τα θέματα της αρμοδιότητάς μας, σας πληροφορούμε τα εξής:
ΚΑΠΝΟΣ
Βάσει του ισχύοντος Κοινοτικού καθεστώτος, στον τομέα του καπνού, Καν.(ΕΟΚ) 3478/92, η υπογραφή Συμβολαίων καλλιέργειας είναι προϋπόθεση απαραίτητη για την χορήγηση της Κοινοτικής Πριμοδότησης και το γεγονός ότι αυτά υπογράφονται πριν την συγκομιδή εκτιμούμε ότι είναι θετικό, για τους παραγωγούς. 
Επί πλέον στο πλαίσιο των προτάσεων της Επιτροπής για την αναθεώρηση της ΚΟΑ στον τομέα του καπνού, δεν προβλέπεται κατάργηση των Συμβολαίων καλλιέργειας. Βάσει των Καν. (ΕΟΚ) 2Ο75/92 και 1Ο66/95 καθορίσθηκε ο θεσμός των ποσοστώσεων πράγμα που ισχύει για όλα τα κράτη μέλη. Συγκεκριμένα για την Χώρα μας καθορίσθηκε για την εσοδεία 1997 και 1998 μια συνολική ποσότητα για όλες τις καλλιεργούμενες ποικιλίες που ανέρχονται σε 126.7ΟΟ τόνους, για τους οποίους η Κοινότητα δεσμεύεται να καταβάλλει τις αντίστοιχες πριμοδοτήσεις.
Συνεπώς βάσει του ισχύοντος κοινοτικού καθεστώτος δεν είναι δυνατόν να καταργηθεί ο θεσμός των ποσοστώσεων.
Αυτό που προβλέπεται στις προτάσεις για την αναθεώρηση της ΚΟΑ καπνού είναι η κατανομή των ποσοστώσεων για μία 3ετία καθώς και η χορήγηση τους στους παραγωγούς μέσω των Ομάδων.
Η καπνοκαλλιέργεια, καπνοπαραγωγή και διάθεση στην αγορά του τελικού προϊόντος διέπεται κυρίως απ' τις διατάξεις του Καν. (ΕΟΚ) 2Ο75/92 του Συμβουλίου. Οι εν λόγω διατάξεις προβλέπουν μεταξύ άλλων και την καταβολή ενός ικανοποιητικού κατά κιλό ποσού πριμοδότησης εκ μέρους της Ευρωπαϊκής 'Ενωσης, που σε συνδυασμό με τις επί πλέον τιμές που οφείλουν να καταβάλλουν οι καπνεμπορικές Επιχειρήσεις, ανάλογα με την ποικιλία και ποιότητα, διασφαλίζουν κατ' αρχήν ένα ελάχιστο εισόδημα στους καπνοπαραγωγούς κατ' έτος, το οποίο σύμφωνα με τα διαθέσιμα στοιχεία καλύπτει σχεδόν πλήρως το πραγματικό κόστος παραγωγής.
'Οσον αφορά το αίτημα για την καταβολή του 4% των εσόδων του κράτους από τον ειδικό φόρο κατανάλωσης καπνού, βάσει του ισχύοντος κοινοτικού καθεστώτος, είναι απαγορευτική οποιαδήποτε άλλη εθνική ενίσχυση , πέραν αυτών που προβλέπονται από τους Κοινοτικούς Κανονισμούς, και οι οποίες είναι οι ακόλουθες:
α) Καταβολή της κοινοτικής πριμοδότησης κατά ομάδα ποικιλιών και β) της ειδικής ενίσχυσης (10%).
Σχετικά με το θέμα της περικοπής της επιδότησης των καπνών εσοδείας 97 στην περιοχή του Ν. Σερρών γνωρίζουμε ότι η Ευρωπαϊκή Κοινότητα μετά την εξέταση των στοιχείων που έλαβε από τις Ελληνικές αρχές, αποδέχθηκε τα επιχειρήματα της Ελληνικής πλευράς με αποτέλεσμα να μην επιβληθεί ποινή 100% που προβλέπεται σε περίπτωση σημαντικής καθυστέρησης (πέραν των 10 εργάσιμων ημερών από την προβλεπόμενη ημερομηνία, η οποία, για την εσοδεία 1997 ήταν η 31/5/97), στην υπογραφή των συμβολαίων, όπως στην περίπτωση του Ν. Σερρών και τελικά επέβαλε ως ποινή την μείωση κατά 20% της πριμοδότησης (ποινή που προβλέπεται για περιπτώσεις καθυστέρησης υπογραφής ή κατάθεσης για καταχώρηση μέχρι 10 εργάσιμες ημέρες από τις προβλεπόμενες ημερομηνίες).
Οι Ελληνικές αρχές προτίθενται εκ νέου να απευθυνθούν στις αρμόδιες υπηρεσίες της Ευρωπαϊκής 'Ενωσης προκειμένου να επιτύχουν ευνοϊκότερη αντιμετώπιση του προβλήματος.
'Οσον αφορά τις καθυστερημένες πληρωμές εσοδείας '96, η μεν καπνεμπορική εταιρεία "Οδέττη Πετρίδη Α.Ε." έχει ήδη εξοφλήσει τις οφειλές της η δεν εταιρεία "ΑΤΙC Α.Ε" καταβάλλει τα χρέη της. Για την εσοδεία 1997 έχουν ληφθεί τα κατάλληλα μέτρα (κατάθεση εγγυητικής επιστολής εκ μέρους των καπνεμπόρων για την έγκαιρη πληρωμή της εμπορικής αξίας των καπνών και αναμένεται οι αγορές των καπνών της εσοδείας 1997 να εξελιχθούν ομαλά και οι καπνοπαραγωγοί να εισπράξουν έγκαιρα την αξία των καπνών τους.
Σχετικά με το θέμα της μεταφοράς Ελληνικού σπόρου καπνού από 'Ελληνες καπνεμπόρους στις Χώρες της Βαλκανικής Χερσονήσου, οι Ελληνικές αρχές μελετούν όλα τα μέτρα ελέγχου διακίνησης Ελληνικών καπνών και σπόρων προκειμένου να διαφυλαχθεί η Ελληνική καπνοπαραγωγή και τα συμφέροντα των Ελλήνων καπνοπαραγωγών.
Τέλος οι ημερομηνίες υπογραφής και κατάθεσης συμβολαίων για την εσοδεία 1998 έχουν οριστικοποιηθεί και είναι για μεν την υπογραφή συμβολαίων η 30/4 για δε την καταχώρησή τους η 7/5.
Η Αγροτική Τράπεζα της Ελλάδος τα τρία τελευταία χρόνια έχει μειώσει τα επιτόκια χορηγήσεών της προς τις Αγροτικές Συν/κές Οργανώσεις για μεν τα βραχυπρόθεσμα δάνεια κατά 3,5 εκατοστιαίες μονάδες, για δε τα μεσοπρόθεσμα κατά 4 εκατοστιαίες μονάδες. 'Ετσι τα επιτόκια των βραχυπροθέσμων δανείων προς τις Αγροτικές Συν/κές Οργανώσεις ανέρχονται σήμερα σε 20,5% ενώ των μεσοπρόθεσμων σε 18%. Επίσης το επιτόκιο των βραχυπροθέσμων δανείων σε ενήμερες ΑΣΟ που προσφέρουν μεγάλο όγκο τραπεζικών εργασιών στην Τράπεζα μπορεί να μειωθεί μέχρι και 3 εκατ. μονάδες και να φθάσει το 17,5%.
Στο μέλλον εφόσον οι συνθήκες το επιτρέψουν η ΑΤΕ θα προχωρήσει σε παραπέρα μείωση των επιτοκίων της.
ΒΑΜΒΑΚΙ
1. Απόδοση στους παραγωγούς για φέτος της ελάχιστης τιμής παρέμβασης που καθόρισε η Ευρωπαϊκή 'Ενωση και ανέρχεται στις 314,6 δρχ. το κιλό, χωρίς παρακρατήσεις από πρόστιμα συνυπευθυνότητας.
Για όλα τα σημαντικά αγροτικά προϊόντα, από τα μέσα της δεκαετίας του 80, έχουν θεσπιστεί ποσοτικά όρια στηριζόμενης παραγωγής ή ποσοτικά όρια στηριζόμενων εκτάσεων καλλιέργειας.
Η συνυπευθυνότητα έχει καθοριστεί με τους Κανονισμούς του Συμβουλίου που αφορούν στο καθεστώς ενίσχυσης του βαμβακιού.
Ενδεχόμενη απόδοση στους παραγωγούς της ελάχιστης τιμής παρέμβασης χωρίς παρακρατήσεις από το πρόστιμο της αναλογούσας συνυπευθυνότητας στην περίπτωση που σημειώνονται 
 

Επιστροφή στην κορυφή



Σελίδα 9656 
υπερβάσεις της Μέγιστης Εγγυημένης Ποσότητας (ποσόστωση που αλληλοσυμπληρώνεται με την ισπανική παραγωγή) θα οδηγούσε σε κατάλυση του συστήματος και άρση του καθεστώτος ενίσχυσης στο βαμβάκι.
Η δικαιολογία, ότι το βαμβάκι είναι ελλειμματικό στην Ε.Ε. δεν επαρκεί αφού δεν αποτελεί αρχή της Ε.Ε. η αρχή της αυτάρκειας, ούτε είναι ρεαλιστικό στη σύγχρονη παγκοσμιοποιημένη αγορά να προτάσσεται μια τέτοια αρχή.
Κανένας φορολογούμενος και κανένας καταναλωτής δεν θα ανεχόταν επιβάρυνση για τη στήριξη της παραγωγής ενός προϊόντος χωρίς όρια.
Ωστόσο, η εύστοχη πολιτική στο βαμβάκι φέτος, η αποτελεσματικότητα των ελέγχων καθώς και η επιβολή κυρώσεων στους παραβάτες ( εκκοκκιστές και παραγωγούς) θα περιορίσουν δραστικά την αναμενόμενη τελική συνυπευθυνότητα, ώστε ο παραγωγός να απολαύσει τιμές που δεν θα απέχουν πολύ από την ελάχιστη τιμή.
Με την 3551/15-10-97 υπουργική απόφαση αντιμετωπίστηκε συνολικά το θέμα της αυξημένης στρεμματικής παραγωγής με αναπροσαρμογή της αναμενόμενης παραγωγής κατά νομό.
Με την 4014/20-11-97 υπουργική απόφαση δόθηκε η δυνατότητα στους παραγωγούς που δεν το έπραξαν έγκαιρα, να υποβάλλουν συμπληρωματικά ενστάσεις, ώστε να μην αντιμετωπίσουν πρόβλημα στη διάθεση του προϊόντος τους.
Για την εκτίμηση της εξέλιξης του εισοδήματος των βαμβακοπαραγωγών αξίζει να σημειωθούν τα εξής στοιχεία:
α. Η τιμή σύσπορου βάμβακος στον παραγωγό θα είναι ισοδύναμη με την περυσινή τιμή ρεκόρ. Οι προβλέψεις ορισμένων, ότι η τιμή παραγωγού για την εσοδεία 1996 /1997 θα ανήρχετο στις 240 δρχ./κιλό, διαψεύστηκαν και ο παραγωγός έλαβε 300 δρχ./κιλό στο σύσπορο βαμβάκι.
β. Φέτος ο αριθμός των παραγωγών που θα απολαύσει την ίδια τιμή είναι κατά 10% μικρότερος από τον περυσινό.
γ. Η συνολική παραγωγή σύσπορου βάμβακος, καθώς και η μέση στρεμματική απόδοση θα είναι υψηλότερη κατά 12%.
Από τη συνεκτίμηση των στοιχείων αυτών προκύπτει, ότι ο μέσος βαμβακοπαραγωγός θα σημειώσει αύξηση της μέσης μικτής προσόδου του (έσοδο βαμβακοκαλλιέργειας) κατά 22% τουλάχιστον, σε σχέση με πέρυσι.
Με τα στοιχεία Ιανουαρίου 1998 και με την προαναγγελθείσα συντόμευση της τρέχουσας εκκοκκιστικής περιόδου για την 31-1-98, ο αναμενόμενος όγκος παραγωγής σύσπορου βάμβακος δεν θα ξεπεράσει την δηλωθείσα στην Ε.Ε. ποσότητα των 1.100.000 τόνων αλλά θα κυμανθεί μεταξύ 1.050.000 και 1.070.000 τόνων. Στα επίπεδα αυτής της Παραγωγής μεγιστοποιούμε ως χώρα τις κοινοτικές ενισχύσεις στο βαμβάκι, που θα ανέλθουν στο ύψος των 600 ΜΕCU περίπου (190 δισ δρχ. περίπου).
Η μέση τιμή παραγωγού σύσπορου βάμβακος διαμορφώνεται στις 250 δρχ./kg, αντί των 212,6 δρχ./kg, της ελάχιστης τιμής.
Ωστόσο, η τελική ανά κιλό τιμή παραγωγού θα είναι πολύ κοντά στην περυσινή τελική τιμή, που ήταν υψηλότερη των τελευταίων ετών.
Το 1997 εντάθηκαν όσο ποτέ άλλοτε οι έλεγχοι στις εκκοκκιστικές επιχειρήσεις, με αποτέλεσμα την αποφυγή της εικονικά διογκωμένης παραγωγής (διπλοζυγισμάτων), την αποφυγή της υφαρπαγής των ενισχύσεων από μη δικαιούχους και τη δραστική περιστολή των πάσης φύσεως ατασθαλιών.
Οι έλεγχοι αυτοί επέφεραν διάφορες ποινές, διοικητικά μέτρα ή και χρηματικά πρόστιμασε 26 περίπου εκκοκκιστικές επιχειρήσεις προασπίζοντας αποφασιστικά το εισόδημα των παραγωγών.
Η οριστική διαμόρφωση του ανά κιλό ποσού επιστροφής της τελικής συνυπευθυνότητας στο βαμβακοπαραγωγό θα εξαρτηθεί και από τον όγκο της σημειωθείσας παραγωγής στην Ισπανία.
Η διαφορά της επιπλέον τιμής ( των 250 δρχ./κιλό κατά μέσο όρο) που εισέπραξε ο 'Ελληνας βαμβακοπαραγωγός είναι της τάξεως των 38 δρχ./κιλό περίπου (δηλαδή 250 δρχ./κιλό μείον 212 δρχ./κιλό ελάχιστη τιμή), οφείλεται:
- στην καλή διεθνή τιμή του προϊόντος (36,5 $/100 κιλά, έναντι 32,5$/100 κιλά πέρυσι), 
-στην καλή ποιότητα της φετινής παραγωγής,
-στην αυξημένη απόδοση σε ίνες ( πλέον το 32%) που στην πλειοψηφία του όγκου παραγωγής προσθέτει με την θετική προσαρμογή του εκκοκκισμένου μέχρι και 3%επιπλέον ενίσχυση, που μετακινήθηκε ήδη στον παραγωγό,
-στον αυξημένο ανταγωνισμό των εκκοκκιστικών επιχειρήσεων και
-στην ευστοχία των επιλογών- μέτρων βελτίωσης του καθεστώτος ενίσχυσης στο βαμβάκι (νέα διυπουργική απόφαση για το βαμβάκι και βελτίωση των υπηρεσιών του Οργανισμού Βάμβακος).
2. Επιστροφή του Φ.Π.Α. επί της συνυπευθυνότητας που παρακρατήθηκε από το 1990 έως το 1996 από την Κυβέρνηση.
Σύμφωνα με το Υπουργείο Οικονομικών το ποσό της εισφοράς συνυπευθυνότητας δεν αφαιρείται από το ποσό, επί του οποίου υπολογίζεται η επιστροφή του Φ.Π.Α. στους αγρότες (ΠΟΛ. 1114/21-5-90).
Διαπιστώθηκε όμως στην πράξη, ότι η εισφορά συνυπευθυνότητας σε ορισμένες περιπτώσεις είχε αφαιρεθεί από την αξία πώλησης, χωρίς να αναγράφεται διακεκριμένα στο τιμολόγιο αγοράς, με αποτέλεσμα η επιστροφή του Φ.Π.Α. να γίνει χωρίς να υπολογισθεί και το ποσό της συνυπευθυνότητας.
Για την αντιμετώπιση του θέματος, το Υπουργείο Οικονομικών με την εγκύκλιο ΠΟΛ. 1168/24-5-1996, ικανοποίησε το αίτημα των βαμβακοπαραγωγών να τύχουν της επιστροφής Φ.Π.Α. στην πραγματική αξία παράδοσης βάμβακος έτους 1995, εφόσον εκ των υστέρων στα εκδοθέντα φορολογικά στοιχεία αναγράφεται και το συνολικό ποσό της συνυπευθυνότητας.
Οι βαμβακοπαραγωγοί όμως, οι οποίοι δεν έτυχαν επιστροφής Φ.Π.Α. και στο ποσό της συνυπευθυνότητας μέχρι την έκδοση της Εγκυκλίου 1168/24-5-1996, ζητούν την επιστροφή του Φ.Π.Α. και στο ποσό της συνυπευθυνότητας που αφορά την χρονική περίοδο 1990-1996.
Η ικανοποίηση του αιτήματος αυτού δεν μπορεί να γίνει, αφού:
Πιστωτικά τιμολόγια αγοράς που έχουν εκδοθεί σε επόμενη χρήση (1997) και αφορούν ποσά συνυπευθυνότητας προηγούμενων ετών ( 1990-1996), δεν αποτελούν νόμιμα δικαιολογητικά επιστροφής Φ.Π.Α. ( Εγκύκλιος ΠΟΛ 41/3-2-1988).
Η επιστροφή του φόρου στους αγρότες μέχρι και την χρήση 1996 έχει οριστικοποιηθεί, επειδή την 31-7-1997 έληξε η προθεσμία για την επιστροφή του Φ.Π.Α. έτους 1996. 
Δεν υπάρχει δυνατότητα διασφάλισης των συμφερόντων του Δημοσίου, από τον κίνδυνο διπλής καταβολής του Φ.Π.Α. στους αγρότες της κατηγορίας αυτής, διότι δεν υπάρχει δυνατότητα διαπίστωσης αν το ποσό της συνυπευθυνότητας έχει συμπεριληφθεί στιςεκκαθαρίσεις του Φ.Π.Α. που έχουν πραγματοποιηθεί.
Η αναγγελία στην Κοινότητα επιστροφής του Φ.Π.Α. αγροτών έχει ήδη κλείσει για τα έτη έως και το 1996 και δεν υπάρχει προηγούμενο επανασυζήτησης, αφού δεν προβλέπεται ανάλογη διαδικασία στην Ε.Ε.
Δεν υπάρχει δυνατότητα για την ανεύρεση εκ των υστέρων στοιχείων για κάθε δικαιούχο και τον υπολογισμό του κατά περίπτωση αναλογούντος ποσού επιστροφής.
Εάν υπήρχε δυνατότητα επιστροφής του ΦΠΑ από το 90, το κόστος που θα προέκυπτε θα ανήρχετο σε 12 δισ δρχ. 
Επί πλέον μεγάλο μέρος των οφειλομένων 12 δισ δρχ. έχει παραγραφεί λόγω παρέλευσης πενταετίας.
Το θέμα της επιστροφής του Φ.Π.Α. στον αγροτικό τομέα μπορεί να αντιμετωπιστεί οριστικά με την τήρηση από τους αγρότες Βιβλίων, όπως έχουν όλοι οι 'Ελληνες επαγγελματίες.
3. Απόδοση των χρημάτων που οφείλουν οι εκκοκκιστικές επιχειρήσεις από τα συμπληρωματικά τιμολόγια (ποιοτικά χαρακτηριστικά) του 1995/96 και 1996/97.
Για τις προηγούμενες εκκοκκιστικές περιόδους 1995/96 και 1996/97 , έχουν εξοφληθεί όλες οι οφειλές για συμπληρωματικά τιμολόγια ποιοτικών χαρακτηριστικών και δεν υπάρχει καμία εκκρεμότητα.
 

Επιστροφή στην κορυφή



Σελίδα 9657 
Σημειώνεται, ότι η πλήρης εξόφληση των συμπληρωματικών τιμολογίων υπήρξε απαρέκκλητος όρος της λειτουργίας των εκκοκκιστικών επιχειρήσεων κατά την έναρξη της τρέχουσας εκκοκκιστικής περιόδου, έτσι ώστε υποχρεώθηκαν όλες να εξοφλήσουν τις διαφορές των ποιοτικών χαρακτηριστικών του βαμβακιού που παρέδωσαν. Αν υπάρχουν παραγωγοί που δεν έχουν εισπράξει τα συμπληρωματικά τιμολόγια, θα πρέπει να απευθυνθούν στις εκκοκκιστικές επιχειρήσεις και τα καταστήματα της Αγροτικής Τράπεζας για να τα εισπράξουν.
'Οσον αφορά την εξόφληση των προκαταβολών παράδοσης σύσπορου βάμβακος της τρέχουσας εκκοκκιστικής περιόδου από τους εκκοκκιστές στους παραγωγούς. 'Εχει παρατηρηθεί, ότι το σύνολο των εκκοκκιστικών επιχειρήσεων της χώρας εκμεταλλεύεται πλήρως το περιθώριο των εντός 30 ημερών εξόφλησης από τη διυπουργική απόφαση. Αυτό συμβαίνει για γραφειοκρατικούς, αλλά και χρηματοοικονομικούς λόγους σ' ένα βαθμό.
Πλέον αυτών έχουν παρουσιαστεί και ορισμένες ανωμαλίες στις πληρωμές σε μικρό αριθμό επιχειρήσεων (με κάποιες καθυστερήσεις πληρωμών πλέον των 30 ημερών). Στις περιπτώσεις αυτές ο Οργανισμός Βάμβακος προέβη σε διακοπή παραλαβών και ειδοποίησε σχετικά για κίνηση διαδικασίας κατάπτωσης των εγγυητικών επιστολών. Μέτρα, που αποδίδουν σε σημαντικό βαθμό.
'Ομως με τη λήξη της περιόδου (31-1-98) θα οριστικοποιηθεί η εικόνα και θα ληφθούν όλα τα αναγκαία μέτρα- αναλόγως των σημειούμενων εξελίξεων- κανονικής πληρωμής όλων των παραγωγών.
Σε κάθε περίπτωση υπάρχουν στην κατοχή του Οργανισμού Βάμβακος τραπεζικές εγγυητικές επιστολές των εκκοκκιστικών επιχειρήσεων επαρκείς για να καλύψουν σε ενδεχόμενη κατάπτωσή τους την αποπληρωμή των παραγωγών εκείνων που θα συμβεί να μείνουν πάνω από 30 ημέρες απλήρωτοι.
Φέτος ορισμένες εκκοκκιστικές επιχειρήσεις, ιδίως εκείνες των ενώσεων αγροτικών συνεταιρισμών, εφήρμοσαν πολύ τολμηρή έως επικίνδυνη εμπορική πολιτική στο εκκοκκισμένο βαμβάκι.
Δηλαδή, αντί να πωλούν εκκοκκισμένο για να εξοφλούν τις νέες παραλαβές σύσπορου, αποθεματοποιούσαν το βαμβάκι και εξοφλούσαν τις υποχρεώσεις τους με δάνεια από την τράπεζα. Είχαμε, δηλαδή, το παράδοξο φαινόμενο, με υψηλές διεθνείς τιμές εκκοκκισμένου να αποθεματοποιούν ασυνήθιστα μεγάλες ποσότητες βάμβακος.
Τι προσδοκούσαν άραγε;
- Περαιτέρω άνοδο της διεθνούς τιμής;
- Περαιτέρω άνοδο του δολαρίου;
- Υποτίμησης της δραχμής;
Αποτέλεσμα ήταν:
Να αποτύχουν και στις τρεις προσδοκίες τους.
Να "φουσκώνουν" με χρηματοοικονομικές επιβαρύνσεις (τόκους των δανείων) τις εκκοκκιστικές επιχειρήσεις τους.
Να πιέζουν - αντικειμενικά- τη δραχμή στις κρίσιμες στιγμές της διεθνούς νομισματικής κρίσης.
Το φαινόμενο ήταν: Ορισμένοι συνεταιριστές εκκοκκιστές να εξελιχθούν σε επιζήμιους φιλόδοξους "ραντιέριδες".
4. Παράδοση όλων των ποσοτήτων βάμβακος χωρίς τους περιορισμούς της ηρτημένης παραγωγής.
Ο θεσμός της ηρτημένης παραγωγής είναι μία μεγάλης σημασίας ειδική πολιτική στο βαμβάκι. Αποσκοπεί και επιτυγχάνει τον δραστικό περιορισμό των ατασθαλιών που είναι εις βάρος του παραγωγού. Επομένως 1 αντί της κατάργησής του, οι εκπρόσωποι των παραγωγών θα όφειλαν να υποστηρίξουν το θεσμό της ηρτημένης παραγωγής.
Οι επί πλέον της ηρτημένης παραγωγής ποσότητες γίνονται όλες αποδεκτές ως επιλέξιμες για ενίσχυση, αλλά μόνο μετά τη διαδικασία εξέτασης των ενστάσεων στην ηρτημέγη παραγωγή. Δεν υπάρχει καμία ανάγκη κατάργησης της κοπιαστικής διαδικασίας εξέτασης των ενστάσεων που ολοκληρώθηκε επιτυχώς.
5. 'Ολες οι προσαυξήσεις από τα ποιοτικά χαρακτηριστικά (υγρασία, ξένες ύλες, κλπ.) προς όφελος των αγροτών που παράγουν καλής ποιότητας βαμβάκι.
'Οπου είναι δυνατή η πιστοποίηση των ποιοτικών χαρακτηριστικών του σύσπορου, αποδίδονται στον παραγωγό με συμπληρωματικά τιμολόγια οι σχετικές προσαυξήσεις στην τιμή.
'Οσον αφορά την ποιότητα του βαμβακιού που παραδίδεται από τους παραγωγούς στα εκκοκκιστήρια, προβλέπεται βάσει του ισχύοντος παραρτήματος αυξομείωσης της τιμής- εν σχέση με τη ποιότητα "τύπο"-αύξηση της τιμής παραγωγού στη σύμβαση με την εκκοκκιστική επιχείρηση ( σύμφωνα με τα ποιοτικά χαρακτηριστικά ), η τήρηση της οποίας ελέγχεται από τον Οργανισμό Βάμβακος.
Η πιθανή διεκδίκηση προσαυξήσεων λόγω χαμηλής υγρασίας του εκκοκκισμένου δεν είναι δυνατό να αφορά τον παραγωγό. Αυτή αφορά τις μεθόδους εκκόκκισης, προθέρμανσης και ξήρανσης του σύσπορου.
Θέση μας είναι να μη λαμβάνονται υπόψη θετικές προσαρμογές υπέρ των εκκοκκιστών, όταν εμφανίζουν σχετικά χαμηλότερα ποσοστά υγρασίας, διότι αυτό είναι δυνατό να βλάψει την ποιότητα του εκκοκκισμένου βάμβακος με τον θρυμματισμό των αποξηραμένων ινών.
6. Στόχος: Κατάργηση του Κανονισμού για το βαμβάκι
Ο "καταστροφικός" αυτός Κανονισμός αποδίδει τα 2/3 της τιμής παραγωγού στο σύσπορο βαμβάκι. Αν καταργηθεί δεν Θα υπάρξει δυνατότητα υποκατάστασης της απωλεσθείσας κοινοτικής επιδότησης από εθνικούς πόρους.
Με την ενδεχόμενη κατάργηση του Κανονισμού θα οφελούντο κυρίως οι χώρες που εισφέρουν τα περισσότερα κονδύλια στον κοινοτικό προϋπολογισμό και θα ζημιωνόταν μόνο η χώρα μας.
Πράγματι, η Ε.Ε. είναι ελλειμματική στην παραγωγή βάμβακος, αλλά πρέπει να λάβουμε υπόψη, ότι οι προσφερόμενες διεθνείς τιμές τρίτων χωρών αντιστοιχούν σε 90-100 δρχ./κιλό έναντι των 300 δρχ./κιλό περίπου, που διασφαλίζει η Ε.Ε. με την ενίσχυση.
'Οσον αφορά την Μέγιστη Εγγυημένη Ποσότητα, πάγιο αίτημα της χώρας μας προς την Ευρωπαϊκή Επιτροπή είναι η αύξησή της, παρά την ιδιαιτερότητα και δυσκολία που έχει το θέμα, αφού το εν λόγω προϊόν είναι ελληνικού ενδιαφέροντος μόνον ( και δευτερευόντως ισπανικού).
Παράλληλα επιδιώκονται από ελληνικής πλευράς τροποποιήσεις του καθεστώτος με στόχο τη βελτίωσή του προς όφελος των παραγωγών:
Απευθείας χορήγηση των κοινοτικών ενισχύσεων στους βαμβακοπαραγωγούς, στις ομάδες των βαμβακοπαραγωγών και όχι χορήγηση των ενισχύσεων μέσω των βιομηχάνων εκκοκκισμού βάμβακος.
Δυνατότητα περιφερειακής κατανομής των εθνικών ποσοτήτων στηριζόμενης παραγωγής βάμβακος και επιβολή ποινών στους παραγωγούς και στις περιοχές που ευθύνονται για τις υπερβάσεις παραγωγής.
Χορήγηση προκαταβολών με βάση την εκτιμώμενη παραγωγή και όχι με βάση τον χρησιμοποιούμενο συντελεστή προσαύξησης της παραγωγής 15% που εφαρμόζουμε σήμερα. Ακόμα και αν θεωρηθεί, ότι χρειάζεται κάποιος συντελεστής προσαρμογής αυτός σε καμιά περίπτωση δεν πρέπει να είναι μεγαλύτερος από 5%.
Πρόβλεψη δυνατότητας περισσοτέρων της μιας εκτιμήσεων της παραγωγής κατά τη διάρκεια της εμπορικής περιόδου για να είμαστε πιο δίκαιοι, πιο ακριβείς και πιο κοντά στις πραγματικές καταστάσεις.
Αύξηση του επιπέδου συνολικής κοινοτικής στηριζόμενης παραγωγής βάμβακος, δεδομένου ότι η κοινοτική παραγωγή καλύπτει μόνο περί το 30% των αναγκών της κοινοτικής βιομηχανίας.
ΤΕΥΤΛΑ- ΖΑΧΑΡΗ
1. Ανάκληση των νέων μέτρων της Κυβέρνησης (μείωση ζαχαρικού τεύτλου, κατανομή σε τόνους και όχι σε στρέμματα, κλπ.).
Με στόχο αφενός την εναρμόνιση του καθεστώτος τευτλοπαραγωγής με το ισχύον στα υπόλοιπα κράτη -μέλη της 
 

Επιστροφή στην κορυφή



Σελίδα 9658 
Ε.Ε. και αφετέρου τον επιτυχέστερο έλεγχο στην παραγωγή ζάχαρης στα πλαίσια της ποσόστωσης που έχει κατανεμηθεί στη χώρα μας από την Ε.Ε. αποφασίστηκαν μετά από συζητήσεις μεταξύ του Υπουργείου Γεωργίας, της Ελληνικής Βιομηχανίας Ζάχαρης (Ε.Β.Ζ) και των Οργανώσεων ΠΑΣΕΓΕΣ, ΓΕΣΑΣΕ και ΣΥΔΑΣΕ, οι παρακάτω νέες ρυθμίσεις:
α. Η κατανομή της ποσόστωσης στους παραγωγούς να γίνεται σε τόνους τεύτλων, αντί εκτάσεων που ίσχυε πριν.
β. Αντί ενιαίας τιμής τεύτλων, να απολαμβάνουν οι παραγωγοί διαφοροποιημένες τιμές ανάλογα με την ποσόστωση Α, Β και Γ σε σχέση:
-τον μεν πρώτο χρόνο για την ποσόστωση Α 98% και την Β 88% και για την Γ 60% και
-τον δεύτερο χρόνο για την ποσόστωση Α 98% και Β 76% και τη Γ 50% της τιμής που εξαγγέλλεται ετησίως.
Το μέτρο έγινε από όλους αποδεκτό, είναι σύννομο με τα κοινοτικά δεδομένα και αποκλείει παραβιάσεις στην καλλιέργεια από πλευράς παραγωγών.
Η Ε.Β.Ζ. προγραμμάτισε για φέτος παραγωγή 345.000 τόνους ζάχαρης, προκειμένου να δημιουργήσει ένα συνεχώς μεταφερόμενο απόθεμα της τάξης των 25.000 τόνων έτσι ώστε να καλύπτεται μόνιμα η εθνική ποσόστωση και σε έτη μειωμένης παραγωγής Για την επίτευξη του παραπάνω σκοπού προγραμματίστηκε καλλιέργεια-συγκομιδή 497.000 στρεμμάτων και με μία απόκλιση 10% μεταξύ έκτασης, συμφωνητικών και συγκομιδής στρεμμάτων υπογράφηκαν συμφωνητικά για έκταση 534.900 στρεμμάτων Τελικά από τα 534.900 στρέμματα συγκομίστηκαν 497.000 στρέμματα (30.297 καλλιεργητές).
'Οσον αφορά την παρατήρηση περί της μείωσης του ζαχαρικού τεύτλου τέτοια ρύθμιση δεν έχει γίνει.
Κατά τη διαρρεύσασα διαχειριστική περίοδο το τελικό κόστος ζάχαρης ανήλθε στις 24Ο δρχ./κιλό είκοσι δηλαδή δραχμές πλέον της τιμής παρέμβασης. Το γεγονός αυτό είχε ως αποτέλεσμα γα διαμορφώσει την τιμή πώλησης στο επίπεδο των 245δρχ/κιλό. Η τιμή αυτή, η οποία βρίσκεται πάνω από τα επίπεδα ανταγωνισμού προκάλεσε αθρόες εισαγωγές ζάχαρης από ανταγωνίστριες Ευρωπαϊκές βιομηχανίες και ιδίως από την Ιταλία και Γερμανία.
Το κόστος της ζάχαρη:
-στην Ελλάδα είναι 235 δρχ./κιλό
-στη διεθνή αγορά είναι 110 δρχ./κιλό, και
-στην Ε.Ε. εισάγεται με 190 δρχ./κιλό λόγω δασμών.
Παρά τις διαδοχικές μειώσεις της τιμής πώλησης κατά την προηγούμενη περίοδο, η Ε.Β.Ζ. διέθεσε 269.000 τόνους ζάχαρης, έναντι των 307.000 τόνων της προηγούμενης περιόδου και 319.000 τόνων της εθνικής ποσόστωσης, η οποία ανταποκρίνεται στις ανάγκες της ελληνικής κατανάλωσης.
Κατά την τρέχουσα περίοδο ο ανταγωνισμός συνεχίζεται και το ελληνικό προϊόν εκτοπίζεται από την ελληνική αγορά, παρόλο που η τιμή πώλησης έχει καθοριστεί στην τιμή των 231,5 έως 233 δρχ./κιλό, δηλαδή 12 και πλέον δρχ. κάτω από την τιμή διάθεσης που ίσχυε πριμ ακριβώς ένα χρόνο.
Τα αποτελέσματα της διαχειριστικής περιόδου 96-97 επιδεινώθηκαν εγώ για την τρέχουσα περίοδο με τις υφιστάμενες συνθήκες ανταγωνισμού προβλέπεται περαιτέρω μείωση ή και παρουσίαση αρνητικών αποτελεσμάτων.
Είναι προφανές, ότι το ελληνικό προϊόν διατρέχει τον κίνδυνο να εκτοπιστεί σε σημαντικό βαθμό από την ελληνική αγορά , υπάρχει κίνδυνος μη αξιοποίησης της εθνικής ποσόστωσης και η Ε.Β.Ζ. κινδυνεύει γα εισέλθει σε περίοδο σοβαρής οικονομικής κρίσης.
Μπροστά σ' αυτήν την κατάσταση το Διοικητικό Συμβούλιο της Ε.Β.Ζ. αποφάσισε ένα σύνολο μέτρων, τα οποία συρρικνώνουν το τελικό κόστος του προϊόντος και αυξάνουν την ανταγωνιστικότητα της Εταιρείας. Τα μέτρα αυτά είναι:
Μείωση του συνολικού κόστους απόκτησης της πρώτης ύλης συνολικά γύρω στο 12% (η οποία είναι κατά 33% πάνω από το κατώτατο όριο της Ε.Ε.) κατά 5,5 - 6,0 δισ δρχ. Η οποία θα προέλθει από:
-τη μείωση της επιδότησης των μεταφορικών των τεύτλων για την καλλιέργεια πέραν των 80 χλμ.
-την προσαρμογή της αγοράς της πρώτης ύλης στα ισχύοντα στην Ε.Ε. με τεύτλα και
-τη μείωση της τιμής αγοράς της πρώτης ύλης.
Μείωση του κόστους εργασίας κατά 2,4 δισ δρχ. Με:
-Την εφαρμογή της 35ετίας για το προσωπικό που συμπληρώνει τις προϋποθέσεις πλήρους συνταξιοδότησης. Επισημαίνεται, ότι το 1997 αποχώρησαν 90 υπάλληλοι λόγω συνταξιο- δότησης από την Ε.Β.Ζ. και δεν έγινε καμία πρόσληψη.
-Τη μείωση του προσλαμβανομένου εποχιακού προσωπικού κατά 15%.
-Την υπογραφή 3ετούς συλλογικής συμβάσεως με τους εργαζομένους στην Ε.Β.Ζ , οι οποίοι θα λάβουν έσοδα μικρότερα κατά 4,75% από εκείνα που προβλέπει η εθνική συλλογική σύμβαση εργασίας.
- 'Αλλα μέτρα περιορισμού της δαπάνης εργασίας, των λειτουργικών δαπανών και δαπανών συντηρήσεως.
Σημειώνεται, ότι σήμερα στην Ε.Β.Ζ. υπηρετούν 1.350 τακτικοί υπάλληλοι, ενώ κατά την προηγούμενη περίοδο είχαν προσληφθεί και 2.300 υπάλληλοι με σύμβαση ιδιωτικού δικαίου ορισμένου χρόνου (ως έκτακτο προσωπικό). Η τελευταία πρόσληψη στην Ε.Β.Ζ έγινε το 1992, όπου προσελήφθησαν 300 άτομα με σύμβαση ιδιωτικού δικαίου αορίστου χρόνου.
Μείωση των λοιπών λειτουργικών δαπανών και δαπανών συντήρησης κατά 1 δισ δρχ. 
Η δέσμη αυτών των μέτρων είναι η ελάχιστη δυνατή και αποτελεί μονόδρομο για την περαιτέρω πορεία της Ε.Β.Ζ., τη διασφάλιση της ελληνικής αγορά και την εξασφάλιση της εθνικής ποσόστωσης, η οποία κατά βάση εξυπηρετεί την ελληνική γεωργία.
2. Μη παρακράτηση των 25.000 δρχ. Ανά στρέμμα για όσους έκαναν υπέρβαση στρεμμάτων.
Εάν η βιομηχανία πάρει όσα τεύτλα παραχθούν εκτός συμβολαίων, τότε θα ξεπεράσει την ποσόστωση "Α" παραγωγής ζάχαρης (για την οποία πληρώνει 2% συνδρομή επί της αξίας) και θα παράξει:
-είτε ζάχαρη ποσόστωσης "Β" (για την οποία πληρώνει 37,5% συνδρομή επί της αξίας),
-είτε ζάχαρη ποσόστωσης "Γ" (την οποία πρέπει να πουλήσει σε τρίτες χώρες απολαμβάνοντας περίπου το 1/3 της τιμής την οποία απολαμβάνει στην κοινοτική αγορά).
Είναι σαφές, ότι οι υπερβάσεις στην προγραμματισμένη παραγωγή οδηγούν σε άμεσα καταστροφικά αποτελέσματα την Ελληνική Βιομηχανία Ζάχαρης (Ε.Β.Ζ.). Δεν επηρεάζουν τον κοινοτικό προϋπολογισμό, γιατί το σύστημα της ζάχαρης από ζαχαρότευτλα, αυτή δεν βαρύνει το Ευρωπαϊκό Γεωργικό Ταμείο Προσανατολισμού και Εγγυήσεων (FΕΟGΑ). Αυτό λοιπόν που ζητείται, είναι να κλείσει η βιομηχανία ζάχαρης για να έρθουν τα ιταλικά και βελγικά μονοπώλια να καταλάβουν το χώρο.
Παρά τις έγκαιρες και επανειλημμένες γραπτές και προφορικές - επισημάνσεις από την Ε.Β.Ζ., ότι θα εφαρμοσθεί το άρθρο 3 του συμφωνητικού ( που προβλέπει ότι για τους παραβάτες της υπέρβασης του συμφωνητικού η Ε.Β.Ζ. δικαιούται να εξαγοράσει και παραλάβει τα τεύτλα της υπέρβασης στο τέλος της καμπάνιας και με μειωμένη τιμή κατά 30% από αυτή που ορίζεται στο συμφωνητικό, επί πλέον ο καλλιεργητής αποκλείεται για χρονικό διάστημα 4 χρόνων από την καλλιέργεια) ευρέθησαν συνολικά 31.888 στρέμματα που είχαν καλλιεργηθεί καθ' υπέρβαση.
Μετά την έγγραφη ειδοποίηση αυτών των αγροτών και την εξακρίβωση των εκτάσεων τελικά καταλογίσθηκε υπέρβαση συνολικής έκτασης 15.575 στρεμμάτων σε 3.125 καλλιεργητές.
Με μέση προβλεπόμενη παραγωγή 5,82 τόνους κατά στρέμμα το 1997, περιεκτικότητα 14,7% σε ζάχαρη και τιμή αγοράς 17960 δρχ./τόνο το ακαθάριστο εισόδημα θα είναι:
5,82 χ 17960=104.5ΟΟ δρχ./στρ. που σημαίνει ότι με την εφαρμογή του άρθρου 3 του συμφωνητικού (30% μείωση τιμής) θα υπάρξει παρακράτηση 31.358 δρχ./στρέμμα.
Η Ε.Β.Ζ. τελικά όρισε μέγιστη παρακράτηση 20% που αντιστοιχεί σε 25.000 δρχ./στρέμμα. Το ποσό αυτό παρακρατείται κατά την εξόφληση του παραγωγού και εάν στο τέλος 
 

Επιστροφή στην κορυφή



Σελίδα 9659 
της καμπάνιας αποδειχθεί, ότι για ορισμένους είναι μεγαλύτερο από το 30% που προβλέπει το συμφωνητικό, θα τους επιστραφούν οι αντίστοιχες διαφορές ενώ εάν είναι μικρότερο δεν θα τους ζητηθεί διαφορά.
Η μη εφαρμογή του σχετικού άρθρου κατά τα προηγούμενα έτη οφείλεται στο μειωμένο ενδιαφέρον των αγροτών για τα τεύτλα, με συνέπεια να μην καλύπτεται η προγραμματισμένη έκταση και ως εκ τούτου οι υπερβάσεις της έκτασης του συμφωνητικού ήταν ελάχιστες και ανώδυνες.
Θα πρέπει να σημειωθεί ότι η Ε.Β.Ζ. είναι ανώνυμος εταιρεία και συμφώνησε με τους φορείς των αγροτών τη ρύθμιση όσον αφορά την κατανομή, η δε παρακράτηση των 25.000 δρχ. Είναι απόρροια συμφωνητικού που έχει υπογραφεί μεταξύ των παραγωγών και της Ελληνικής Βιομηχανίας Ζάχαρης.
ΕΛΑΙΟΛΑΔΟ
Σύμφωνα με τους κοινοτικούς κανονισμούς που ισχύουν στο ελαιόλαδο και βάσει των οποίων δίδονται οι επιδοτήσεις, οι παραγωγοί δεν διακρίνονται σε 'Ελληνες, Ιταλούς, Ισπανούς, κλπ., αλλά αντιμετωπίζονται ως κοινοτικοί ελαιοπαραγωγοί.
Η φετινή παραγωγή της Ισπανίας (960.000 τόνοι) "ανέβασε" τη συνολική παραγωγή της Ε.Ε., με αποτέλεσμα να μειωθεί αναλογικά η προκαταβολή της επιδότησης, που αφορά κυρίως τους 'Ελληνες και Ιταλούς ελαιοπαραγωγούς που είχαν σχετικά μικρότερες παραγωγές. Με το ίδιο σύστημα πέρυσι οι Ισπανοί παραγωγοί έλαβαν μειωμένες επιδοτήσεις, παρότι παρήγαγαν μόνο 360.000 τόνους, γιατί υπέστησαν τις συνέπειες της μεγάλης παραγωγής της Ιταλίας και της Ελλάδας.
Η διαμόρφωση της Κοινοτικής παραγωγής, το δικαίωμα ενίσχυσής της, καθώς και τα κοινοτικά αποθέματα παρατίθενται στον πίνακα που ακολουθεί:
ΚΡΑΤΟΣΠΑΡΑΓΩΓΗ ΠΕΡ.ΠΑΡΑΓΩΓΗ ΠΕΡ. ΑΠΟΘΕΜΑΤΑ 96-9795-96 ΣΕ ΧΙΛ. ΤΟΝΟΥΣ96-97 ΣΕ ΧΙΛ. ΤΟΝΟΥΣΣΕ ΧΙΛ. ΤΟΝΟΥΣΙΣΠΑΝΙΑ356964...ΓΑΛΛΙΑ2,22,4...ΕΛΛΑΣ36740970ΙΤΑΛΙΑ646445…ΠΟΡΤΟΓΑΛΙΑ4639…ΣΥΝΟΛΟ1.417,21.859,4440Από τον παραπάνω Πίνακα είναι εμφανής η αύξηση της Κοινοτικής παραγωγής της τελευταίας περιόδου σε σχέση με αυτήν της προηγουμένης, η οποία επιδρά δυσμενώς στη διαμόρφωση της τιμής του ελαιολάδου.
Επειδή στα επόμενα χρόνια αναμένεται η παραγωγή της Ισπανίας να ανέλθει σε υψηλά επίπεδα λόγω των εκτεταμένων φυτεύσεων που έγιναν και ενόψει της αναμενόμενης αναθεώρησης της Κοινής Οργάνωσης Αγοράς Ελαιολάδου, επιδίωξη της Ελλάδας αποτελεί η καθιέρωση μιας μέγιστης εγγυημένης ποσότητας σε εθνικό επίπεδο, βασισμένης στις ιστορικές παραγωγές των κρατών-μελών.
Για την παραγωγή ελαιολάδου 1997/98 η τιμή διαμορφώνεται τον Ιανουάριο 1998 στις 670-680 δρχ./κιλό περίπου.
Επί πλέον, προβλέπεται μείωση των επιδοτήσεων λόγω υπέρβασης της κοινοτικής ποσόστωσης. Για την περίοδο 1996/97 η τιμή του ελαιολάδου διαμορφώθηκε στις 850-1.100 δρχ./κιλό, ενώ η επιδότηση στην παραγωγή μικρών παραγωγών ανήλθε στις 498 δρχ./κιλό και η επιδότηση στην παραγωγή μεγάλων παραγωγών ήταν ύψους 457 δρχ/κιλό. Σήμερα η εμπορική τιμή του ελαιολάδου κατρακύλησε στις 650-700 δρχ./κιλό.
Τιμές και επιδοτήσεις στην παραγωγή ελαιολάδου στη χώρα μας:
Τιμές καιΕλαιοκομική ΠερίοδοςΕλαιοκομική Περίοδοςεπιδοτήσεις στηνπαραγωγή ελαιολάδου1996-19971997-1998δρχ/κιλόδρχ/κιλόΤιμές:Δεκέμβρης 19961.100Νοέμβρης 1996850Επιδότηση:Μικρών Παραγωγών? 498450Μεγάλων Παραγωγών? 457424Προκαταβολή? 301280Τιμές? Δεκέμβρη 1997750Γενάρη 1998680Το πλαφόν στην Ε.Ε. για την επιδότηση της παραγωγής ελαιολάδου είναι 1.350.000 τόνοι.
Συνολικά η μέση ενίσχυση διαμορφώθηκε στις 480 δρχ./κιλό. Επειδή όμως δηλώθηκε υπέρβαση σε κοινοτικό επίπεδο για την περίοδο 1996/97, 500.000 τόνων από την Ελλάδα και την Ισπανία (η αναλογούσα υπέρβαση για την Ελλάδα φθάνει στους 150.000 τόνους), η αναμενόμενη μέση ενίσχυση θα μειωθεί στις 280 δρχ./κιλό ως προκαταβολή. Αυτό συνεπάγεται απώλεια για τη χώρα και τους παραγωγούς ύψους 60 δισ δρχ.
Αιτήσεις παραγωγών για ενίσχυση στο ελαιόλαδο:ΕΛΑΙΟΚΟΜΙΚΗ
ΠΕΡΙΟΔΟΣ1994/951995/961996/97Αριθμός ΜΙΚΡΩΝ
Παραγωγών 375.749408.902362.988Επιδοτηθείσα Ποσότητα (τόνοι) 99.090120.86292.059Αριθμός ΜΕΓΑΛΩΝ Παραγωγών180.412188.215204.766Επιδοτηθείσα Ποσότητα (τόνοι)299.813316.096369.134Ποσά Ενίσχυσης σε εκατομμύρια δραχμές153.369177.132148.927Από την υπέρβαση της ποσόστωσης δεν θίγονται οι μικροί παραγωγοί, που αποτελούν περίπου το 60% των ελαιοπαραγωγών της χώρας μας, οι οποίοι εισπράττουν την ενίσχυση στο ακέραιο, ενώ ταυτόχρονα οι παραγωγοί αυτοί απολαμβάνουν ένα αντιστάθμισμα της μείωσης της τιμής παρέμβασης.
Αίτια πτώσης της τιμής του ελαιολάδου κατά την περίοδο 1997/98 είναι: Η μεγάλη αύξηση της κοινοτικής παραγωγής κατά την περίοδο 1996/97 (1.800.000 τόνοι) 'Εναντι της παραγωγής της προηγούμενης περιόδου 1995/96 (1.480.000 τόνοι), που είχε σαν αποτέλεσμα τη δημιουργία μεγάλων αποθεμάτων.
Η πτώση της κατανάλωσης, αποτέλεσμα της υψηλής τιμής λιανικής πώλησης που διαμορφώθηκε μετά την περίοδο 1995/96, λόγω της μικρής παραγωγής. Η τιμή του ελαιολάδου διαμορφώθηκε στο διπλάσιο ή τριπλάσιο της τιμής των σπορέλαιων που αύξησαν το κίνητρο για νοθεία και κυκλοφορία νοθευμένου ελαιολάδου.
Οι συγκριτικά χαμηλότερες τιμές στο ελαιόλαδο της Ισπανίας και της Ιταλίας, λόγω της αύξησης της παραγωγής στις χώρες αυτές, όπου οι Ιταλοί εξαγωγείς τις προτίμησαν για την αγορά ελαιολάδου, αν και το ελαιόλαδο των χωρών αυτών είναι κατώτερης ποιότητας από το ελληνικό.
Η μεγάλη διαφορά μεταξύ τιμής του ελαιολάδου στα χέρια του παραγωγού σε σχέση με αυτή του λιανικού εμπορίου, γεγονός για το οποίο ζητήθηκε να επιληφθεί η Επιτροπή Ανταγωνισμού. Ο Υφυπουργός Ανάπτυξης με απόφασή του γνωστοποίησε με έγγραφο, ότι ύστερα από συνεννόηση με τις ελαιουργικές επιχειρήσεις και τους εκπροσώπους του λιανεμπορίου, η τιμή του ελαιολάδου:
- από 14.1.98 μειώθηκε κατά 100 δρχ./κιλό στην κατανάλωση, και από το Φεβρουάριο 1998 άρχισε να μειώνεται σταδιακά ανάλογα με την εξέλιξη της τιμής παραγωγού.
Η εξέλιξη αυτή από τη μείωση της λιανικής τιμής του διευκολύνει τη διάθεσή του λόγω της προκαλούμενης αύξησης της ζήτησής του.
Η δυσφήμιση του ελαιολάδου από εκπροσώπους υποκατάστατων και ανταγωνιστικών στο ελαιόλαδο προϊόντων με τον ισχυρισμό, ότι το ελαιόλαδο έχει υπολείμματα φαρμάκων δακοπροστασίας.
Η Ευρωπαϊκή Επιτροπή έδωσε τη δυνατότητα στην Ελλάδα και την Ιταλία να προχωρήσουν στη σύναψη συμβάσεων αποθεματοποίησης για 30.000 τόνους και 70.000 τόνους αντίστοιχα, υπό τον όρο, ότι θα προσαρμοστούν με τον 
 

Επιστροφή στην κορυφή



Σελίδα 9660 
Κανονισμό 136Ο/78 και με σκοπό την ανάκαμψη της αγοράς, με την προσωρινή απομάκρυνση των 100.000 τόνων ελαιολάδου. Κατά την ψήφιση του Κανονισμού για την ιδιωτική αποθεματοποίηση, οι τιμές του ελαιολάδου στην Ισπανία ήταν υψηλότερες απ' ότι στην Ελλάδα και την Ιταλία, γι' αυτό και το μέτρο δεν ισχύει επί του παρόντος για την Ισπανία.
Από τις Οργανώσεις ΠΑΣΕΓΕΣ, ΓΕΣΑΣΕ και ΣΥΔΑΣΕ διατυπώθηκε το αίτημα για κάλυψη του χρηματοοικονομικού κόστους (τόκων) του ποσού που αντιστοιχεί στην αξία των 50.000 τόνων που εκτιμάται ότι θα οδηγηθούν στη δημόσια παρέμβαση. Το ανά κιλό χρηματοοικονομικό κόστος από την έναρξη της παρέμβασης τον Ιούλιο μέχρι την πληρωμή των παραγωγών τον Οκτώβριο υπολογίζεται σε 50 δρχ./κιλό. Το αίτημα των οργανώσεων των παραγωγών ελαιολάδου για χρηματοδότηση της δημόσιας παρέμβασης - αποθεματοποίησης στο λάδι από τον κρατικό προϋπολογισμό υπολογίζουν ότι ανέρχεται σε 1,6 δισ δρχ., αλλά εκτιμάται, ότι το πραγματικό κόστος θα ξεπεράσει τα 2,5 δισ δρχ.
Τα απαιτούμενα αυτά έξοδα ζητείται να καλυφθούν είτε από το Β' Κοινοτικό Πλαίσιο Στήριξης (Κ.Π.Σ.), είτε από τον κρατικό προϋπολογισμό.
Το αίτημα αυτό δεν είναι συμβατό με το κοινοτικό δίκαιο, διότι:
συνιστά επιπρόσθετη ενίσχυση στο εισόδημα, που απαγορεύεται από το κοινοτικό πλαίσιο, βρίσκεται σε αντίθεση με τους κανόνες του προβλεπόμενου κοινοτικού ανταγωνισμού.
'Αλλες ομάδες αγροτών διατυπώνουν το αίτημα για άμεση ενίσχυση στο εισόδημα του παραγωγού με εθνική επιδότηση στο ελαιόλαδο ύψους 300 δρχ./κιλό. Κόστος 120 δισ δρχ.
Το αίτημα αυτό δεν είναι συμβατό με το κοινοτικό δίκαιο. Αποτελεί εθνική ενίσχυση στο εισόδημα του παραγωγού που αντίκειται στους κανόνες του ανταγωνισμού και επισύρει ποινή πρόστίμου για τη χώρα διπλάσιου ύψους από την αιτούμενη εθνική ενίσχυση.
Επιδίωξη της Κυβέρνησης για τη δημόσια παρέμβαση στο ελαιόλαδο είναι: Επίσπευση της έναρξης της δημόσιας αποθεματοποίησης αντί της 1ης Ιουλίου να ξεκινήσει την 1η Απριλίου, εκτέλεση της δημόσιας παρέμβασης στο ελαιόλαδο με διαγωνισμό και όχι με απευθείας ανάθεση, όπως ζητούν ορισμένες συνεταιριστικές οργανώσεις, εποπτεία του ποιοτικού ελέγχου από υπηρεσίες του Δημοσίου, και μη προπληρωμή χωρίς προηγούμενη ποιοτική κατάταξη του προϊόντος, που θα καθορίζει την τιμή αγοράς του.
Να ανοίξει η ιδιωτική αποθεματοποίηση για απορρόφηση 30.000 τόνων ελαιολάδου με βάση τον παλιό Κανονισμό 136166.
Στη διμερή συνάντηση του Υπ. Γεωργίας με τον Επίτροπο στις 10-2-1998 υπήρξε απόλυτη συμφωνία για τη σημερινή πραγματικότητα της αγοράς ελαιολάδου στην Ελλάδα. Η επιτροπή επιμένει να αξιοποιηθεί το μέτρο της "ιδιωτικής αποθεματοποίησης" και θυμίζει ότι στην Ελλάδα έχει χορηγηθεί τέτοιο δικαίωμα για 30.000 τόνους.
Πράγματι η διαχειριστική επιτροπή λιπαρών ουσιών στις 25-2-98, ύστερα από πρόταση της Ελληνικής πλευράς, έκανε δεκτή την γνωμοδότηση της νομικής υπηρεσίας και χορήγησε το δικαίωμα για υπεργολαβική ανάθεση της ιδιωτικής αποθεματοποίησης του ελαιολάδου από τις αναγνωρισμένες ομάδες παραγωγών, σε οργανώσεις που δεν είναι μέλη τους.
Αποφάσισε επίσης την μείωση του ελάχιστου όγκου προϊόντος προς αποθεματοποίηση, από 100 τόνους σε 25 τόνους . Η επιτροπή στην ίδια συνεδρίαση εισηγήθηκε την εισαγωγή 5.000 τόνων ελαιολάδου χαμηλής ποιότητας από την Τυνησία. Η εισήγηση αυτή αποσύρθηκε μετά από πιέσεις της ελληνικής πλευράς, με το επιχείρημα ότι δεν χρειάζεται να επιβαρυνθεί η αγορά με προϊόντα , που καλύπτονται από προτιμησιακούς όρους. Με τον τρόπο αυτό διευκολύνεται ακόμη περισσότερο η ιδιωτική αποθεματοποίηση.
Υπενθυμίζεται ότι η ποσότητα που έχει κατανεμηθεί στην χώρα μας προς αποθεματοποίηση είναι 30.000 τόνοι. Η επιτυχής εφαρμογή του μέτρου θα συμβάλει θετικά στην ανακούφιση της αγοράς ελαιολάδου.
Τα αιτήματα και επιδιώξεις που βρίσκονται σε εξέλιξη στην Ε.Ε. εκ μέρους του Υπουργείου Γεωργίας είναι:
α) Αναθεώρηση της ΚΟΑ ελαιολάδου
Βασικό αίτημα της χώρας μας στα πλαίσια της αναθεώρησης της ΚΟΑ ελαιολάδου είναι να καθοριστεί εθνική ποσόστωση, έτσι ώστε όποια χώρα υπερβαίνει την ποσόστωσή της να υφίσταται και την αναλογούσα σε αυτήν ποινή. Για τον προσδιορισμό των σχετικών επιπέδων πρέπει να αξιοποιηθούν αξιόπιστα στοιχεία παραγωγής προσφάτων ετών.
Παράλληλα, επιδιώκουμε:
Την άμεση συζήτηση των προτάσεων της Επιτροπής σε συνδυασμό και με τη συζήτηση των λοιπών προτάσεων για την αναμόρφωση της ΚΑΠ.
Την αύξηση της συνολικά στηριζόμενης παραγωγής ελαιολάδου στην Ε.Ε. σε 1.800.000 τόνους Το σημερινό ύψος στηριζόμενης παραγωγής 1.350.000 τόνων είναι ανεπαρκές, δεν λαμβάνει υπόψη το δυναμισμό παραγωγής χωρών που έχουν την τελευταία δεκαετία προσχωρήσει στην Ε.Ε. και δεν μπορεί να θεωρηθεί ρεαλιστικό. Απαιτείται μια σημαντική αναθεώρηση προς τα πάνω αυτής της οροφής.
Τη συσχέτιση της ενίσχυσης στην παραγωγή με τον όγκο της πραγματικά παραγόμενης ποσότητας. Διαφορετικά θα υπάρξει εγκατάλειψη καλλιέργειας σε πάρα πολλές περιοχές, με αποτέλεσμα, είτε την περιβαλλοντική υποβάθμιση, είτε τη συγκέντρωση της καλλιέργειας σε λίγες μεγάλες επιχειρήσεις, την απομάκρυνση από την καλλιέργεια των μικρών και των οριακών παραγωγών και την όξυνση κοινωνικών προβλημάτων. Την προστασία της ποιότητας του ελαιολάδου που διατίθεται στην αγορά, που μπορεί εν πολλοίς να επιτευχθεί και μέσω της απαγόρευσης κυκλοφορίας μιγμάτων ελαιολάδου με σπορέλαια.
Τη θέσπιση ενός ενιαίου συστήματος ενίσχυσης στην παραγωγή. Αυτό σημαίνει, ότι είναι λογικό να καταργηθεί το ιδιαίτερο σύστημα "των μικρών παραγωγών". 
Την κατάλληλη χρηματοδότηση του τομέα, ώστε να μπορέσει να ανταποκριθεί στις πραγματικές ανάγκες της αγοράς και να εξασφαλισθεί μια εμπορική μας διείσδυση σε αγορές που παρουσιάζουν ενδιαφέρον (ΗΠΑ, Ιαπωνία, κλπ ).
Την πρόβλεψη ενός μηχανισμού παρέμβασης, ο οποίος θα αποτελεί το ελάχιστο δίχτυ ασφαλείας των παραγωγών για περιπτώσεις σαφούς αδυναμίας της αγοράς να απορροφήσει το προϊόν.
Τη λήψη συνολικών μέτρων στήριξης της παραγωγής και των παραγωγών της επιτραπέζιας ελιάς.
β) 'Ελεγχος στις παράνομες εισαγωγές από τρίτες χώρες
Το αίτημα αυτό αποτελεί πάγια θέση της Ελλάδας για το ελαιόλαδο με στόχο την καταπολέμηση της απάτης.
γ) Διάθεση ελαιολάδου για επισιτιστική βοήθεια.
Το ελαιόλαδο θα περιληφθεί ως προϊόν για το πρόγραμμα δωρεάν διάθεσης το 1998 από τη χώρα μας σε ικανή ποσότητα (επισιτιστική βοήθεια).
Σημειώνεται, ότι το πρόβλημα με το ελαιόλαδο αναμένεται να διαιωνιστεί και στις επόμενες ελαιοκομικές περιόδους, καθότι οι Ισπανία εμφανίζει διαρκώς και μεγαλύτερες παραγωγές ελαιολάδου και επεκτείνει συνεχώς την ελαιοκαλλιέργεια. 
Υπολογίζεται, ότι η υπέρβαση το επόμενο χρόνο θα ξεπεράσει τους 600.000 τόνους στην Ε.Ε.
Δράσεις και πρωτοβουλίες του Υπουργείου Γεωργίας σε εθνικό και κοινοτικό επίπεδο αποτελούν.
α) 'Ελεγχος αισχροκέρδειας.
Επιλογές της Κυβέρνησης για τον έλεγχο της αγοράς αποτελούν:
Ο έλεγχος της αισχροκέρδειας από το Υπουργείο Ανάπτυξης (Σύγκληση Επιτροπής Ανταγωνισμού). 'Ηδη από τις 14-1-98 μειώθηκε η τιμή του ελαιολάδου κατά 100 δρχ./κιλό στον καταναλωτή και από τον Φεβρουάριο άρχισε να μειώνεται σταδιακά όπως αναφέραμε και παραπάνω.
β) 'Ελεγχος και αποτελεσματική αντιμετώπιση της νοθείας.
Η απαγόρευση διακίνησης ελαιολάδου σε συσκευασίες άνω των 5 λίτρων στο εμπόριο από μη παραγωγό. Σε περίπτωση 
 

Επιστροφή στην κορυφή



Σελίδα 9661 
που η διακίνηση γίνεται από παραγωγό, να συνοδεύεται από το δελτίο διακίνησης, στο οποίο θα αναγράφεται ο αριθμός του μητρώου του.
Ειδικοί έλεγχοι σε ορισμένα γεωργικά προϊόντα, όπως το λάδι.
Σύμφωνα με τα άρθρα 38 έως και 45 του ν. 2538/97, συγκροτήθηκε στις 10-3-98 η Εθνική Επιτροπή Εισήγησης Κυρώσεων και ορίσθηκαν οι αρμοδιότητες της. Μετά τον ορισμό των κλιμακίων πρόκειται να αρχίσουν ειδικοί έλεγχοι στα εξής γεωργικά προϊόντα: γάλα και γαλακτοκομικά, κρέας, χυμοί φρούτων συσκευασμένοι και συσκευασμένο μέλι.
Κατά τα προαναφερόμενα άρθρα, όποιος παράγει, μεταποιεί, συσκευάζει, ανασυσκευάζει, διακινεί και ασκεί εμπορία προϊόντων ημεδαπής ή αλλοδαπής προέλευσης οφείλει εφεξής να τηρεί, πέραν των υποχρεώσεων της εθνικής και Κοινοτικής νομοθεσίας, και τα ακόλουθα:
Ημερήσια, ενσφράγιστα αρχεία εισερχομένων πρώτων υλών ή των συστατικών ή των προσθέτων που απαιτούνται για την παραγωγή των προϊόντων, καθώς και αρχεία των παραχθέντων ή συσκευασθέντων εξερχομένων προϊόντων.
Εφοδιασμό των προϊόντων με την κατάλληλη ετικέτα ή αντίστοιχο συνοδευτικό έγγραφο για τη σήμανσή τους σύμφωνα με τις διατάξεις της οδηγίας 79/112/ΕΟΚ. Η σήμανση αυτή πρέπει να είναι εμφανώς ευανάγνωστη, ανεξίτηλη στην ελληνική γλώσσα, χωρίς συντμήσεις, εμφανώς τοποθετημένη, να μην καλύπτεται από επικολλήσεις και να περιλαμβάνει τουλάχιστον:
Ονομασία πώλησης του τροφίμου.
Ποσοστιαία αναγραφή των κύριων συστατικών και των συστατικών προέλευσης που περιέχονται στο προϊόν όταν αυτά υπερβαίνουν το 15%.
Τόπο προέλευσης των προϊόντων ή των συστατικών τους.
Ακριβή μάζα ή όγκο του προϊόντος.
'Ενδειξη παρτίδας σύμφωνα με την οδηγία 89/396/ΕΟΚ.
Ημερομηνία λήξης ή ελάχιστης διατηρησιμότητας.
Ονοματεπώνυμο και διεύθυνση του παρασκευαστή ή συσκευαστή ή στην περίπτωση αλλοδαπού προϊόντος του διακινητή του στην Ελλάδα.
Επίσης ορίζεται, ότι το ποσοστό απόκλισης των συστατικών και βασικών συστατικών απαγορεύεται να υπερβαίνει το 2%και ότι τα προϊόντα αυτά δεν μπορούν να διακινηθούν στην ελληνική αγορά, αν δεν πληρούν τις υποχρεώσεις σήμανσης.
γ) Η ανάπτυξη στρατηγικής προσέγγισης ξένων αγορών (Μarketing για δημιουργία ζήτησης επώνυμου ελληνικού ελαιολάδου στο εξωτερικό - Προώθηση ελληνικού λαδιού μέσω Ο.Π.Ε. - Ενισχυμένα κονδύλια για προβολή της βιολογικής αξίας του λαδιού). Σύσταση εταιρείας προώθησης αγροτικών προϊόντων
'Εχει δοθεί στη δημοσιότητα, καθώς και σε φορείς για να εκφράσουν το ενδιαφέρον τους ως προς την ανάληψη μετοχών, σχέδιο νόμου για τη σύσταση εταιρείας προώθησης αγροτικών προϊόντων.
Σκοποί της εταιρείας είναι:
Η προώθηση των πωλήσεων των ελληνικών αγροτικών προϊόντων και κυρίως αυτών των τροφίμων.
Η διαμεσολάβηση στην εξεύρεση νέων αγορών ή βελτιωμένων τιμών για κάθε τρίτο στις αγορές του εσωτερικού ή εξωτερικού έναντι ευλόγου τιμήματος.
Η αντιπροσώπευση εμπορικών οίκων, συνεταιρισμών, ομάδων παραγωγών, καθώς και κάθε τρίτου σε αγορές του εξωτερικού.
Η προβολή και ανάληψη διαφημιστικών δράσεως και ενημέρωσης του κοινού ελέγχει έναντι εύλογου τιμήματος καθώς και η διαχείριση προγράμματος προώθησης αγροτικών προϊόντων.
Η εκπόνηση μελετών ανάλυσης αγορών, παροχής στοιχείων τοπικών ή εθνικών αγορών και μεθόδων χρηματοδότησης για κάθε τρίτο έναντι ευλόγου τιμήματος.
Η προετοιμασία διαβουλεύσεων τόσο μεταξύ των παραγωγών, όσο και μεταξύ των οίκων εμπορίας, καθώς και μεταξύ των τελευταίων και των παραγωγών έναντι εύλογου τιμήματος.
Η εξεύρεση επιχειρήσεων προώθησης εντός της ενιαίας ευρωπαϊκής αγοράς ή των χώρων ΚΑΕ ή των χωρών της Ανατολικής Μεσογείου ή των υπερπόντιων χωρών για τη δημιουργία κοινοπραξιών, συγχωνεύσεων ή τη σύναψη συμβάσεων.
Η εκπόνηση συγκριτικών μελετών για υιοθέτηση συστημάτων ανεφοδιασμού, μηχανογράφησης και ποιοτικών ελέγχων.
Η εξεύρεση μεταφορικών μέσων αποθηκευτικών χώρων και ο συντονισμός των πωλήσεων.
Η διαμεσολάβηση για εισαγωγές και εξαγωγές αγροτικών προϊόντων, καθώς και μέσων παραγωγής αυτών για τη διευκόλυνση συνεταιριστικών οργανώσεων και ομάδων παραγωγών.
Τήρηση διαδικασίας συνεχούς πληροφόρησης για το κόστος παραγωγής ανά προϊόν, περιοχή και εποχή.
δ) Η έγκαιρη και πλήρης χρηματοδότηση για κάλυψη αναγκών των συνεταιριστικών οργανώσεων, όσον αφορά την τυποποίηση και διάθεση ελαιολάδου.
ε) Η μείωση των επιτοκίων χορηγήσεων από την ΑΤΕ σε επίπεδα που οι Οργανώσεις να είναι ανταγωνιστικές.
στ) Προβολή του ελαιολάδου και των ευεργετικών ιδιοτήτων του μέσω καταχωρήσεων στον τύπο και διαφημίσεων στην τηλεόραση και το ραδιόφωνο.
ΚΟΣΤΟΣ ΠΑΡΑΓΩΓΗΣ
Σχετικά με τη μείωση του κόστους της παραγωγής γνωρίζουμε ότι με την παράγραφο 22 του άρθρου 15 του ν. 2386 παρέχεται απαλλαγή στους αγρότες σε ποσοστό 30% επί του εκάστοτε ισχύοντος ποσού του Ειδικού Φόρου Κατανάλωσης που αναλογεί στο πετρέλαιο εσωτερικής καύσης ( DIESEL) κίνησης που χρησιμοποιείται αποκλειστικά στη γεωργία (φυτική και ζωική παραγωγή), δασοκομία λιμναία και ποτάμια ιχθυοκαλλιέργεια.
Δεν δικαιούνται επιστροφής, όσοι πραγματοποιούν ακαθάριστα έσοδα από πώληση προϊόντων θαλάσσιας αλιείας και θαλάσσιας ιχθυοκαλλιέργειας.
Η παραπάνω απαλλαγή χορηγείται με τη διαδικασία της επιστροφής του αναλογούντος ποσού με την εφαρμογή ειδικού κατ' αποκοπή συντελεστή επί των δηλουμένων ακαθάριστων εσόδων των δικαιούχων αγροτών.
Ο ειδικός κατ' αποκοπή συντελεστής ορίζεται για:
- φυτική παραγωγή σε 1,4%
- τη ζωική παραγωγή και τις λοιπές περιπτώσεις σε 0,45%.
Για τον τρόπο επιστροφής του ποσού αυτού (του απαλλασσόμενου) εκδόθηκε η υπ' αριθμ. 1Ο3918Ο/1992/545/ Α.ΟΟ14/ΠΟΛ.11Ο8/29-3-96 Απόφαση.
Σύμφωνα με την απόφαση αυτή, η υποβολή αιτήσεως εκ μέρους των αγροτών γίνεται από 1ης Μαρτίου έως 31 η Ιουλίου κάθε χρόνου και αφορά την επιστροφή του Ειδικού Φόρου Κατανάλωσης για πετρέλαιο εσωτερικής καύσης (DIESEL) κίνησης, που καταναλώθηκε κατά το προηγούμενο έτος.
Η επιστροφή του αναλογούντος ποσού πραγματοποιείται από τις Δ.Ο.Υ.
α) για μεν τους αγρότες του ειδικού καθεστώτος ΦΠΑ ( δηλ. αυτούς που δεν τηρούν βιβλία) με την ίδια διαδικασία που έχει οριστεί για την επιστροφή του Φ.Π.Α.
β) για τους αγρότες του κανονικού καθεστώτος ΦΠΑ που τηρούν Βιβλία Β' και Γ' κατηγορίας του Κώδικα Βιβλίων και Στοιχείων την υποβολή από αυτούς ειδικής δήλωσης.
-αίτησης προς την αρμόδια Δ.Ο.Υ.
Η οριστικοποίηση της επιστροφής του Ειδικού Φόρου Κατανάλωσης γίνεται μετά από σχετικό έλεγχο της Δ.Ο.Υ.
α) στα συνυποβαλλόμενα με την αίτηση στοιχεία, προκειμένου για αγρότες του ειδικού καθεστώτος Φ.Π.Α. και
β) στα βιβλία που τηρούν οι αγρότες του κανονικού καθεστώτος Φ.Π.Α.
Σε περίπτωση επιστροφής, για την οποία διαπιστώνεται ότι ο αγρότης που την έλαβε δεν θεμελίωνε τέτοιο δικαίωμα, επιβάλλεται σ' αυτόν πρόστιμο ίσο με το διπλάσιο του επιστραφέντος σ' αυτόν ποσού, καθώς και στέρηση του δικαιώματος απαλλαγής για τα 3 επόμενα έτη.
 

Επιστροφή στην κορυφή



Σελίδα 9662 
Επίσης είναι γνωστό ότι:
-το φυσικό αέριο που χρησιμοποιείται στη γεωργία δεν επιβαρύνεται ουσιαστικά με
-ειδικό φόρο (100 δρχ/τόνο)
-Οι αγρότες μπορούν να αποκτήσουν γεωργικά μηχανήματα με επιδότηση μέσω
-του κανονισμού 2328/91 (Σχέδια Βελτίωσης) που φθάνει το ποσοστό μέχρι και -4,8% για τους νέους αγρότες.
-Τα γεωργικά μηχανήματα που εισάγονται από την Ε.Ε. δεν επιβαρύνονται με ειδικό φόρο και δασμούς, ενώ τα γεωργικά μηχανήματα που εισάγονται από Τρίτες χώρες επιβαρύνονται με ένα μικρό ποσοστό της τάξεως του 8-10%.
-Οι θεριζοαλωνιστές, βαμβακοσυλλογείς, τευτλοσυλλογείς και τοματοσυλλογείς μπορούν να αποκτήσουν φορτηγά ΙΧ αυτοκίνητα μεγάλου Μικτού Βάρους ( μέχρι 26 τόνους) για τη μεταφορά των συγκομιζόμενων αγροτικών προϊόντων, χωρίς να απαιτείται ετήσιος τζίρος (400.000 δρχ./μικτόβαρο τόνο το πρώτο έτος και 1.000.000 δρχ./μικτόβαρο τόνο το δεύτερο έτος και εφεξής).
-Οι αποκλειστικά μελισσοτρόφοι από 3ετίας κάτοχοι 200 μελισσοσμηνών τουλάχιστον μπορούν να αποκτήσουν αγροτικό αυτοκίνητο άνω των 4 τόνων χωρίς τζίρο.
-Οι αγρότες κατά κύρια απασχόληση μπορούν να αποκτήσουν αγροτικό αυτοκίνητο επιβαρυνόμενοι μόνο με το 1/3 της εισφοράς των λοιπών επαγγελματικών.
-Τα αυτοκινούμενα γεωργικά μηχανήματα (ελκυστήρες κλπ ) δεν επιβαρύνονται με τέλη κυκλοφορίας.
'Εχει συγκροτηθεί επιτροπή από τους Υπουργούς Οικονομικών, και Γεωργίας για τη μελέτη του θέματος της επιστροφής μέρους ή του συνόλου του Φόρου Ειδικής Κατανάλωσης του πετρελαίου που χρησιμοποιείται σε αγροτικές εργασίες.
Στην επιτροπή αυτή διευκρινίστηκε, ότι το Μητρώο Αγροτών έχει ολοκληρωθεί και εκκρεμούν ενστάσεις ως προς τα κριτήρια και όχι ως προς τις δηλωθείσες εκτάσεις. Από αυτό προκύπτει, ότι έχουν καταγραφεί 860.000 αγρότες περίπου, εκ των οποίων οι κατά κύριο επάγγελμα ασχολούμενοι με τη γεωργία ανέρχονται σε 500.000 περίπου.
Επιπλέον σημειώθηκε ότι:
- Θα πρέπει να αποφασιστεί, εάν θα εφαρμοστούν αντικειμενικά κριτήρια για την απαλλαγή ή μείωση του φόρου.
- Θα πρέπει να διασφαλιστεί, ότι ο επιστρεπτέος φόρος δεν θα υπερβαίνει αυτόν που εισπράχθηκε.
- Η διαδικασία που θα επιλεγεί θα πρέπει να είναι σύμφωνη με τους κανόνες που ισχύουν στην Ευρωπαϊκή 'Ενωση. Το άρθρο 8 της Οδηγίας 92/81/ΕΟΚ του Συμβουλίου ορίζει, ότι με την επιφύλαξη τυχόν άλλων κοινοτικών διατάξεων, τα κράτη-μέλη μπορούν να απαλλάξουν τα πετρελαιοειδή που απαριθμώνται στο ίδιο άρθρο, από τον εναρμονισμένο Ειδικό Φόρο Κατανάλωσης, χωρίς να συναρτάται η απαλλαγή αυτή με άλλα κριτήρια.
- Η διαδικασία που θα επιλεγεί δεν θα πρέπει γα χαρακτηριστεί ως επιδότηση, γιατί θα προσχωρήσει στους ισχύοντες κανόνες της Ευρωπαϊκής 'Ενωσης περί κρατικής βοήθειας και θα θεωρηθεί εθνική ενίσχυση.
Με βάση τα στοιχεία που συγκέντρωσε και επεξεργάστηκε η εν λόγω επιτροπή.
-Πλήρης επιστροφή του Ειδικού Φόρου Κατανάλωσης στο πετρέλαιο για τα θερμοκήπια, ξηραντήρια και θερμαντήρια, των οποίων η μέση ετήσια κατανάλωση ανέρχεται σε 73.800 - 80.000- 50.000 και 25.000 χιλιόλιτρα, αντίστοιχα, θα προκαλέσει επιβάρυνση του κρατικού προϋπολογισμού ύψους 11,5 - 12 δις δρχ.
-Πλήρης επιστροφή του Ειδικού Φόρου Κατανάλωσης στο πετρέλαιο σε όλες τις περιπτώσεις αγροτικής χρήσης, θα προκαλέσει δαπάνη της τάξης από 78-123 δρις δρχ. περίπου. Ζητήθηκε εγγράφως από τις Οργανώσεις των αγροτών ΠΑΣΕΓΕΣ, ΓΕΣΑΣΕ, ΣΥΔΑΣΕ όπως γνωστοποιήσουν στο Υπουργείο Γεωργίας τις θέσεις τους επί του θέματος.
- Θα πραγματοποιηθεί εξειδίκευση σταδιακά και για άλλους κλάδους και δραστηριότητες.
- Εν συνεχεία θα υποβληθεί η πρόταση στην Επιτροπή Οικονομικών και Κοινωνικών υποθέσεων προς συζήτηση και λήψη απόφασης.
- Θα ακολουθήσει διάταξη για νομοθετική ρύθμιση του θέματος.
ΑΝΑΔΑΣΜΟΣ
Σχετικά με το θέμα διενέργειας αναδασμών στο Ν. Σερρών, γνωρίζουμε ότι προκειμένου να ξεκινήσει η σχετική διαδικασία πρέπει να υποβληθούν στην οικεία Δ/νση Αγροτικής Ανάπτυξης άνω των 20 αιτήσεων ιδιοκτητών κατά κοινότητα με τις οποίες να ζητούν τη διενέργεια αναδασμού. Η Δ/νση Αγροτικής Ανάπτυξης στη συνέχεια αφού εξετάσει τη σκοπιμότητα και τη δυνατότητα διενέργειας αναδασμού θα προβεί στις ενέργειες που προβλέπονται από το Ν. 674/77. Για περισσότερες πληροφορίες επί του θέματος απευθυνθείτε στη Δ/νση Αγροτικής ανάπτυξης Ν. Σερρών.
ΑΡΔΕΥΤΙΚΑ ΔΙΚΤΥΑ
Σ' ό,τι αφορά το θέμα των αρδευτικών Ν. Σερρών το Π. Γεωργίας θα εξετάσει την δυνατότητα ένταξης του έργου "Ολοκλήρωση 5ου αρδευτικού δικτύου Νομού Σερρών" και ιδιαίτερα της επαρχίας Φυλλίδος σε Πρόγραμμα, όταν οι οικονομικές δυνατότητες το επιτρέψουν.
ΜΗΤΡΩΟ ΑΓΡΟΤΩΝ
Η διαδικασία ένταξης στο Μητρώο Αγροτών εκείνων που για διαφόρους λόγους δεν υπέβαλαν ΔΗΛΩΣΗ-ΑΙΤΗΣΗ κατά το παρελθόν, ορίζεται στο άρθρο 2, παρ.1 της Υπουργικής Απόφασης 373592/5-9-95.
Σύμφωνα με αυτή, τον Οκτώβριο εκάστου έτους υποβάλλουν ΔΗΛΩΣΗ εγγραφής όσοι δεν έχουν ενταχθεί στο Μητρώο και όσοι έχουν Μεταβολές που πρέπει να δηλωθούν για ενημέρωση του Μητρώου.
Επειδή, η διαδικασία της "αρχικής" δημιουργίας του Μητρώου ολοκληρώθηκε εντός του Ιανουαρίου 1998 (μετά την εξέταση των ενστάσεων) θα πρέπει να αναμένουμε τον Οκτώβριο του 1998 για την υποβολή ΔΗΛΩΣΕΩΝ από τους ενδιαφερομένους.
ΚΤΗΝΟΤΡΟΦΙΑ
1. Επαναφορά των επιδοτήσεων στο ύψος πριν τις μειώσεις και σταδιακή αύξηση με βάση το κόστος και τον πληθωρισμό.
Στους παραγωγούς πρόβειου και αιγείου κρέατος, χορηγούνται στα πλαίσια της ΚΟΑ, πρόβειου και αιγείου κρέατος, για κάθε εμπορική περίοδο δύο εισοδηματικές ενισχύσεις:
α. η βασική και
β. η ειδική ενίσχυση, για τις επιλέξιμες προβατίνες και αίγες.
Η βασική ενίσχυση, είναι ενιαία για όλους του παραγωγούς της Ευρωπαϊκής 'Ενωσης και καθορίζεται κάθε χρόνο, ανάλογα με το ύψος που διαμορφώνεται η μέση σταθμισμένη κοινοτική τιμή παραγωγού. Η τιμή παραγωγού πρόβειου κρέατος στην Ελλάδα, συμμετέχει στη διαμόρφωση της μέσης κοινοτικής τιμής παραγωγού κατά 7,2%.
Η ειδική ενίσχυση, χορηγείται, στους παραγωγούς των ορεινών και μειονεκτικών περιοχών, και από το 1998 με απόφαση του Συμβουλίου Υπουργών επετεύχθηκε αύξησή της κατά 30%.
Στους παραγωγούς βοείου κρέατος, χορηγούνται κάθε χρόνο, εισοδηματικές ενισχύσεις, στα πλαίσια της ΚΟΑ Βοείου Κρέατος, για τις θηλάζουσες αγελάδες και τα αρσενικά μοσχάρια. Το ύψος των εν λόγω Ενισχύσεων, είναι όπως παρακάτω:
Βασική πριμοδότηση: - 52.703 δρχ. ανά θηλάζουσα αγελάδα 42088 δρχ. ανά αρσενικό μοσχάρι
(α' δόση).
-25.257 δρχ. Ανά αρσενικό μοσχάρι (β' δόση) για μοσχάρια
ηλικίας
μεγαλύτερης των 20 μηνών
Επιπλέον χορηγούνται πριμ εκτατικοποίησης.
Στους βοοτρόφους, προβατοτρόφους, αιγοτρόφους, και εκτροφείς ιπποειδών, των ορεινών και μειονεκτικών περιοχών (οδηγία 75/268/ΕΟΚ) καταβάλλεται και η εξισωτική αποζημίωση βάσει Καν. (Ε.Κ.) 950/97.
Σύμφωνα με το σύστημα που εφαρμόζεται στο αιγοπρόβειο (σύστημα "ελλειμματικών πληρωμών"), το ύψος της πριμοδότησης 
 

Επιστροφή στην κορυφή



Σελίδα 9663 
των επιλέξιμων προβατίνων και αιγών εξαρτάται από τη μέση ετήσια κοινοτική τιμή του αιγοπροβείου κρέατος που λαμβάνει ο παραγωγός και ισούται με τη διαφορά αυτής από την τιμή βάσης που καθορίζει η Ε.Ε. μειωμένη κατά 7%. Συνεπώς όσο μεγαλύτερη είναι η μέση ετήσια κοινοτική τιμή, τόσο μικρότερη είναι και η πριμοδότηση του αιγοπροβείου κρέατος (επιλέξιμα). Δηλαδή, το σύνολο είναι σταθερό (η τιμή στόχου), επομένως μείωση των επιδοτήσεων δεν σημαίνει μείωση εισοδημάτων.
Για τη φετινή χρονιά, οι επιδοτήσεις θα είναι κατά 20% αυξημένες ως προς το πριμ για τις ορεινές και μειονεκτικές περιοχές (επιτυχία της Ελλάδας στο Συμβούλιο του Ιουνίου 1997) και επομένως οι συνολικές επιδοτήσεις θα είναι αυξημένες.
2. Μη πληρωμή των προστίμων συνυπευθυνότητας για το αγελαδινό γάλα.
Τα πρόστιμα συνυπευθυνότητας επιβάλλονται στα πλαίσια εφαρμογής κοινοτικής νομοθεσίας στους αγελαδοτρόφους της χώρας που υπερβαίνουν την ατομική τους ποσόστωση, αναλογικά και εφόσον έχουμε υπέρβαση της Εθνικής ποσόστωσης.
Λόγω μη υπέρβασης της συνολικής εθνικής ποσόστωσης των περίπου 629.000 τόνων γάλακτος παραδόσεων που μας έχουν κατανεμηθεί, δεν θα υπάρχουν φέτος καταβολές υπερτέλους για υπερβάσεις παραγωγής αγελαδινού γάλακτος.
3. Διατυπώθηκε το αίτημα για τιμές στο γάλα, ώστε να πληρώνεται ο κτηνοτρόφος:
- στο πρόβειο 320 δρχ./κιλό
- στο γίδινο 210 δρχ./κιλό
- στο αγελαδινό 160 δρχ./κιλό
Το αίτημα για αυτές τις τιμές με βάση την κατάσταση στην αγορά είναι αδύνατο να ικανοποιηθεί. Είναι σίγουρο, ότι με τέτοιες τιμές δεν θα μπορεί κανένα γαλακτοκομικό μας προϊόν να είναι ανταγωνιστικό. Η βιομηχανία θα στραφεί για την προμήθειά της σε άλλες πηγές, και οι παραγωγοί θα χύνουν το γάλα στους δρόμους γιατί θα έχουν πλήρη αδυναμία διάθεσης.
Οι τιμές του γάλακτος των προβάτων, αιγών και αγελάδων για την τρέχουσα περίοδο θα είναι αυξημένη έναντι των προηγούμενων περιόδων.
'Οπως φαίνεται και από τα πρώτα συμβόλαια μεταξύ των παραγωγών και των βιομηχανιών ή των τυροκομείων, οι τιμές αυτές για την περίοδο 1997/98 θα κυμανθούν:
- για το πρόβειο γάλα από 240 έως 265 δρχ./κιλό
- για το γίδινο γάλα από 140 έως 50 δρχ./κιλό και
- για το αγελαδινό γάλα από 105 έως 120 δρχ./κιλό.
Σημειώνεται, ότι για την περίοδο 1996/97 οι τιμές στο γάλα ανήλθαν στις 210 δρχ. για το πρόβειο, στις 130 δρχ. για το γίδινο και στις 105 δρχ. για το αγελαδινό.
Με δεδομένο, ότι οι προτεινόμενες τιμές γάλακτος είναι ανώτερες από τις μέσες σημερινές τιμές αγοράς κατά:
πρόβειο (650.000 τόνοι): 55 δρχ./κιλό.
γίδινο ( 440.000 τόνους): 60 δρχ./κιλό.
αγελαδινό (770.000 τόνοι): 40 δρχ./κιλό.
συνεπάγεται επιπλέον ενίσχυση:
Πρόβειο:35,75 δις δρχ. 
Γίδινο:26,40 δις δρχ. 
Αγελαδινό: 30,80 δις δρχ. 
Σύνολο 92,95 δις δρχ.
Σημειώνεται, ότι οι τιμές του γάλακτος είναι ελεύθερες και διαμορφώνονται σύμφωνα, με τους κανόνες της αγοράς (προσφορά - ζήτηση).
Μετά τις έμμεσες παρεμβάσεις του Υπουργείου Γεωργίας, κατά την προηγούμενη γαλακτοκομική περίοδο, όπως:
- πάταξη νοθείας στα γαλακτοκομικά προϊόντα,
- πρόγραμμα δωρεάν διανομής φέτας σε απόρους,
- εντατικούς ελέγχους ( σε συνεργασία με το Υπουργείο Οικονομικών ) των παράνομων εισαγωγών γαλακτοκομικών προϊόντων από Τρίτες χώρες, είχαμε φέτος αύξηση της τιμής, στο αιγοπρόβειο γάλα, κατά 20%.
Σε επίπεδο Ε.Ε. επιδιώκουμε:
Λογική αύξηση της ποσόστωσης γάλακτος που διατίθεται για τη χώρα μας, έτσι ώστε να εξασφαλίζουμε τη δυνατότητα διάθεσης νωπού γάλακτος στην κατανάλωση. Η αιτούμενη αύξηση της ελληνικής ποσόστωσης είναι της τάξεως των 150.000 τόνων Να απαγορευθεί η διαδικασία πώλησης ή ενοικίασης δικαιωμάτων ποσόστωσης γάλακτος και αντ' αυτού να θεσπιστεί ένα ευέλικτο σύστημα διαχείρισης των ποσοστώσεων μέσω της ύπαρξης ενός εθνικού αποθέματος. Αν η πρότασή μας αυτή θεωρηθεί ότι προσκρούει σε ανυπέρβλητη αντίθεση άλλων Κ-Μ, τότε να χορηγηθεί δικαίωμα σε κάθε Κ-Μ που το επιθυμεί να απαγορεύει εντός της επικράτειάς του τις αγοραπωλησίες και ενοικιάσεις των ποσοστώσεων γάλακτος.
Να προσδιορισθεί σύμφωνα με τη βασική λογική των ιδεών της Επιτροπής (Agenda 2000), το επίπεδο των τιμών στήριξης του γάλακτος και των γαλακτοκομικών προϊόντων Αυτό σημαίνει μείωση της στήριξης κατά 100 και αντίστοιχη χορήγηση αντισταθμίσεων στους παραγωγούς.
Να προσδιορισθεί ο τρόπος χορήγησης των αντισταθμίσεων ανά αγελάδα, έτσι ώστε η όλη στήριξη να είναι συμβατή με τα ισχύοντα στον ΠΟΕ, να μην κινδυνεύει να ανατραπεί σε μια επόμενη διαπραγμάτευσή μας και να λαβαίνει υπόψη τις δυνατότητες που έχει κάθε παραγωγός να βελτιώνει τις αποδόσεις των ζώων τα οποία εκτρέφει.
Η ΑΤΕ εφαρμόζοντας τις αποφάσεις 1996/8-2-94 της ΕΤΕ και 3209811/2-3-94 του Υπουργού Γεωργίας, ρύθμισε τις οφειλές των κτηνοτρόφων που προέρχονταν από μεσοπρόθεσμα επενδυτικά δάνεια, καθώς και βεβαιωμένες οφειλές στις Δ.Ο.Υ. υπό την προϋπόθεση ότι η εξεταζόμενη μονάδα λειτουργεί και είναι οικονομικά βιώσιμη εκμετάλλευση.
Σύμφωνα με τις αποφάσεις αυτές η Πολιτεία ανέλαβε να καταβάλει στην ΑΤΕ υπέρ των κτηνοτρόφων το σύνολο ή μέρος των τόκων, ανάλογα κατά περίπτωση των μεσ/σμων δανείων που τους χορηγήθηκαν λήξης μέχρι 31/12/91.
Το υπόλοιπο των οφειλών τους, που βαρύνει τις εκμεταλλεύσεις, ρυθμίστηκε για να πληρωθεί σε 10 χρόνια με διετή περίοδο χάριτος.
Πέραν της ρύθμισης αυτής, η ΑΤΕ για να διευκολύνει ακόμα περισσότερο τους κτηνοτρόφους στην εξυπηρέτηση των οφειλών τους και στην ομαλή λειτουργία των εκμεταλλεύσεών τους, αποφάσισε σύμφωνα με το δικαίωμα που της παρέχει η 1620/89 ΠΔ/ΤΕ και ρύθμισε για 10 χρόνια και τις ληξ/σμες μέχρι 31-3-94 οφειλές τους.
Επί πλέον, η Τράπεζα, σε εφαρμογή της 321551/30-5-96 Υπουργικής απόφασης έδωσε τη δυνατότητα στους κτηνοτρόφους να εξοφλούν τις δόσεις των δανείων τους μέσα σε ένα χρόνο από τη λήξη τους χωρίς να επιβαρύνονται με τόκους ποινής, προκειμένου αυτοί να διευκολυνθούν ακόμη περισσότερο στην ομαλή εξόφληση των οφειλών τους.
Μετά από συνεχόμενες παρατάσεις για εξόφληση των πρώτων δόσεων 1994 και 1995 η ΑΤΕ έδωσε οδηγίες στα Καταστήματα της για την βεβαίωση των οφειλών της πρώτης δόσης 1994 στην ΔΟΥ αφού εξάντλησε κάθε περιθώριο αναμονής.
Η ΑΤΕ επίσης σε όσους κτηνοτρόφους δεν υπήχθησαν στα παραπάνω ευεργετικά μέτρα παρέχει πιστωτικές διευκολύνσεις για τις ληξιπρόθεσμες οφειλές τους μέχρι 31-12-97, οι οποίες περιλαμβάνουν απαλλαγή από τόκους ποινής για το χρονικό διάστημα από 1/1/94 μέχρι 31/12/97 και μέρος των συμβατικών τόκων για το διάστημα από 1/1/94 και μέχρι 30/6/96 που φθάνει μέχρι τα 50%.
Τα υπόλοιπα των οφειλών τους ρυθμίζεται για να πληρωθεί σε 10 χρόνια.
Αναφορικά με τις εναλλακτικές προτάσεις του Συνδέσμου για γενική ρύθμιση οφειλών με "λογικά" επιτόκια διαγραφή τόκων, κάλυψη του 30% των οφειλών των κτηνοτρόφων από την ΑΤΕ κλπ., δεν είναι δυνατόν να αντιμετωπιστεί από την Τράπεζα , γιατί οι πόροι της προέρχονται από καταθέσεις και κατά συνέπεια μόνο με την επαναεισροή των κεφαλαίων που τοποθετεί και των τόκων τους εξασφαλίζεται η δυνατότητα να ανταποκριθεί στην αυτονόητη υποχρέωση επιστροφής των 
 

Επιστροφή στην κορυφή



Σελίδα 9664 
αντίστοιχων κεφαλαίων και τόκων στους καταθέτες της.
ΔΗΜΗΤΡΙΑΚΑ
Πλήρη απελευθέρωση της καλλιέργειας από τα εξοντωτικά πρόστιμα συνυπευθυνότητας, ποσοστώσεις.
Για τα δημητριακά δεν υφίσταται καθεστώς συνυπευθυνότητας.
Η συνολική ποσόστωση της χώρας μας για όλα τα δημητριακά υπερκαλύπτει τις καλλιεργούμενες εκτάσεις, αφού ανέρχεται σε 14.917.000 στρέμματα, ενώ οι καλλιεργούμενες εκτάσεις δεν έχουν υπερβεί ποτέ μετά την αναθεώρηση της ΚΑΠ τα 13.400.000 στρέμματα.
Τα δύο τελευταία χρόνια υπάρχει ένα πρόβλημα υπέρβασης (για το 1996:8,7% και για το 1997: 5,27%) του ειδικού πλαφόν του αραβοσίτου, όμως με την τελευταία ρύθμιση που επιτεύχθηκε στο Συμβούλιο Υπουργών Γεωργίας τον Ιούνιο του 1997 οι ποινές μειώθηκαν κατά 40%σε σχέση με την υπέρβαση. Η ρύθμιση αυτή θα επιδιωχθεί να ισχύσει και κατά το έτος εσοδείας 1998.
Εύκολα θα μπορούσε κανείς να υποστηρίξει ότι μπορούν να καταργηθούν οι περιορισμοί καλλιέργειας, αν συγχρόνως καταργούνταν και οι στηρίξεις. 'Ομως κανένας 'Ελληνας αγρότης δεν επιθυμεί την κατάργηση της στήριξης.
Στον τομέα των σιτηρών - αροτραίων καλλιεργειών επιδιώκουμε στα πλαίσια της Ε.Ε.: Σε μια πολιτική μείωσης των τιμών στήριξης να υπάρχει πλήρης αντιστάθμιση των εισοδημάτων των παραγωγών. Αν αυτή η αντιστάθμιση δεν μπορεί να είναι πλήρης για όλους, τότε να είναι πλήρης τουλάχιστον για τους μικρούς παραγωγούς. Να στηριχθεί η καλλιέργεια των πρωτεϊνούχων φυτών, όπως και οι καλλιέργειες που οδηγούν σε παραγωγή οσπρίων.
Να καταργηθούν όλες οι μορφές αγρανάπαυσης μιας και το εργαλείο της νέας πολιτικής μας είναι η προσαρμογή των κοινοτικών τιμών προς τις τιμές της διεθνούς αγοράς. Να αναγνωριστεί η διαφορά στις αποδόσεις μεταξύ σκληρού σίτου και λοιπών σιτηρών και ως εκ τούτου να διατηρηθεί η ειδική ενίσχυση για το σκληρό σίτο, όπως και το καθεστώς διάκρισης παραγωγής σκληρού σίτου ανάμεσα σε παραδοσιακές περιοχές και σε μη παραδοσιακές περιοχές.
Τιμές με βάση το κόστος παραγωγής και ένα λογικό κέρδος.
Η διαφοροποίηση της στήριξης με βάση το κόστος παραγωγής, ουσιαστικά οδηγεί σε μια βαθύτατα συντηρητική προσέγγιση για την ανάπτυξη της γεωργίας. 'Οποιος δεν συμπιέζει το κόστος παραγωγής, αλλά το αυξάνει, αυτός και θα ωφελείται. Η φιλοσοφία του "κόστος + λογικό κέρδος" ποτέ δεν είχε βάση. Το σωστό είναι "λογικό κόστος και κέρδος".
Το Υπουργείο Γεωργίας μελετά την ανταγωνιστικότητα των διαφόρων καλλιεργειών και επιδιώκει την ενημέρωση των παραγωγών για τα καθεστώτα τιμών, ενισχύσεων κλπ. που ισχύουν σε κάθε τομέα, καθώς και μέτρα και λύσεις με αναπροσαρμογή κοινοτικών κανονισμών προς το συμφέρον των παραγωγών.
Τα τελευταία χρόνια δεν παρέστη ανάγκη τέτοιων ενεργειών, αφού οι τιμές των σιτηρών στην Ελλάδα διαμορφώθηκαν σε επίπεδα σημαντικά υψηλότερα, τόσο σε σχέση με αυτά της παρέμβασης, όσο και σε σχέση με τα άλλα κράτη-μέλη. Απόδειξη αυτού είναι, ότι κατά την τελευταία πενταετία καμία ποσότητα δημητριακών δεν προσφέρθηκε στην κοινοτική παρέμβαση.
Συγκεκριμένα για το έτος εσοδείας 1997 οι τιμές παραγωγού για τα χειμερινά σιτηρά κυμάνθηκαν σε σχέση με την τιμή παρέμβασης σε ποσοστά από 24-56%πάνω από αυτή, εγώ για το καλαμπόκι από 13-35%.
Ειδικότερα, για το σκληρό σιτάρι οι τιμές διαμορφώθηκαν από 48-60 δρχ./κιλό, για το μαλακό αρτοποιήσιμο σιτάρι από 51-58 δρχ./κιλό, για το κριθάρι από 46-52 δρχ./κιλό και για το καλαμπόκι από 42-50 δρχ./κιλό, ενώ η καθορισθείσα από το 1992 ενιαία τιμή παρέμβασης για όλα τα σιτηρά είναι 37,19 δρχ./κιλό.
Με απόφαση του Συμβουλίου Υπουργών Γεωργίας στο Λουξεμβούργο καταργήθηκε το καθεστώς των ποσοστώσεων στο σκληρό σιτάρι.
Από 9.000.000 δικαιώματα στο σκληρό σιτάρι ποτέ δεν είχαμε καλλιεργήσει πάνω από 5.800.000. Με το νέο σύστημα η Ελλάδα θα έχει 6.100.000 δικαιώματα 1998.
ΒΙΟΜΗΧΑΝΙΚΗ ΤΟΜΑΤΑ
Κατάργηση των ποσοστώσεων και για τη μεταβατική περίοδο να περάσουν στην ευθύνη των συνεταιρισμών και ενώσεων
Κατάργηση ποσοστώσεων για λόγους που προαναφέραμε σε άλλα προϊόντα δεν είναι δυνατή.
Βελτίωση του συστήματος κατανομής συμβολαίων μπορεί να γίνει. Ακριβώς αυτό αποτελεί αίτημα του Υπουργείου Γεωργίας, στο οποίο έχει δοθεί ιδιαίτερη προτεραιότητα.
Το Υπουργείο Γεωργίας παρακολουθεί από κοντά την εφαρμογή του μέτρου και βρίσκεται σε συνεχή επαφή με τους εμπλεκόμενους φορείς, οργανώσεις παραγωγών, βιομηχανίες για τη διαμόρφωση θέσεων και προτάσεων προς την Ε.Ε.
Επιδιώξεις μας σε επίπεδο Ε.Ε. αποτελούν:
Η χορήγηση δυνατότητας, στα κράτη-μέλη, που το επιθυμούν να καταβάλλουν απευθείας στους παραγωγούς τις κοινοτικές ενισχύσεις που αναφέρονται σε προϊόντα που οδεύουν στη μεταποίηση.
Το σημερινό σύστημα καταβολής αυτών των ενισχύσεων μέσω των μεταποιητών, τουλάχιστον σε ορισμένα κράτη-μέλη, όπως η Ελλάδα, δημιουργεί προβλήματα όξυνσης των σχέσεων ανάμεσα σε παραγωγούς και μεταποιητές και προβλήματα καταδολίευσης των συμφερόντων των παραγωγών.
Η αλλαγή του συστήματος σύναψης συμβολαίων καλλιέργειας βιομηχανικής ντομάτας και η χορήγηση δυνατότητας στο κράτος-μέλος να παρεμβαίνει, ώστε κατά τη σχετική διαδικασία να εξασφαλίζονται ισότιμοι όροι συνεργασίας ανάμεσα στη μεταποιητική βιομηχανία και τους τοματοπαραγωγούς.
Απόδοση στους παραγωγούς των χρημάτων που αναγράφονται στα τιμολόγια παράδοσης της βιομηχανικής τομάτας
'Οταν υπάρχουν πλαστά τιμολόγια, αυτά τα εκδίδουν και τα υπογράφουν οι ίδιοι οι παραγωγοί, άλλες φορές γιατί είναι συνεργοί σε απάτη και άλλες φορές γιατί τελούν υπό το κράτος πίεσης.
Η παρέμβαση του κράτους μόνο αστυνομικό χαρακτήρα μπορεί να έχει και δεν μπορεί να εγγυηθεί την απολύτως σωστή λειτουργία του συστήματος.
Η σύμπραξη των ιδίων των παραγωγών στην εξυγίανση των σχέσεών τους με τη βιομηχανία είναι πολύ βασική. Σε καμία περίπτωση δεν μπορεί το κράτος να αναλάβει την ευθύνη για την καλή λειτουργία των όλων σχέσεων.
'Οσον αφορά την καταβολή της ελάχιστης τιμής στους παραγωγούς, αυτή διασφαλίζεται με την τήρηση των διαδικασιών που θεσπίστηκε με σχετική απόφασή μας.
Η πληρωμή διενεργείται με έμβασμα (τραπεζικό ή ταχυδρομικό), που εκδίδει ο μεταποιητής σε διαταγή της Ομάδας Παραγωγών ή του μεμονωμένου παραγωγού. Η Ομάδα Παραγωγών με τη σειρά της καταβάλλει μέσα σε 15 εργάσιμες ημέρες τα ποσά που αναλογούν στα μέλη της ή στα μη μέλη της που έχουν συμβληθεί με αυτή, χωρίς καμία κράτηση.
Κατάργηση του καθεστώτος των ομάδων παραγωγών με ταυτόχρονη ενίσχυση και ουσιαστική στήριξη των συνεταιρισμών για να αναλάβουν το ρόλο τους στην καλλιέργεια του προϊόντος.
Το κράτος ενίσχυσε με κάθε μέσο τις επενδύσεις και τις προσπάθειες των συνεταιρισμών στον τομέα της τοματοβιομηχανίας.
'Ηδη, το μεγαλύτερο εγκατεστημένο δυναμικό βιομηχανικής επεξεργασίας της τομάτας βρίσκεται στα χέρια των συνεταιρισμών (Ομοσπονδία Θεσσαλονίκης, ΣΕΒΑΘ, κλπ.). Πολλοί συνεταιρισμοί δεν έκαναν ό,τι όφειλαν για να διασφαλίσουν τη λειτουργία τους, τους παραγωγούς και την τύχη του προϊόντος (π χ. "Ομβρυακή").
Οι ομάδες παραγωγών δεν αποσυσχετίζονται από τις λειτουργίες των συνεταιρισμών. Απλά οι συνεταιρισμοί για να έχουν τις δυνατότητες που προβλέπονται για τις ομάδες παραγωγών, πρέπει γα αποδεχτούν καταστατικά, οργανωτικά και στην πράξη, ορισμένες υποχρεώσεις που έχουν θεσπιστεί 
 

Επιστροφή στην κορυφή



Σελίδα 9665 
και ισχύουν για τις ομάδες παραγωγών. Είναι γνωστό, ότι οι Συνεταιρισμοί, εφόσον πληρούν τις προϋποθέσεις, μπορούν να αναγνωριστούν ως Ομάδες Παραγωγών οπωροκηπευτικών, οι οποίες με τον τρόπο αυτό απολαμβάνουν τις κοινοτικές ενισχύσεις και έτσι μπορούν γα αντιμετωπίσουν καλύτερα τα προβλήματα προσανατολισμού της παραγωγής στις απαιτήσεις της αγοράς και να αξιοποιήσουν τις δυνατότητες που τους παρέχονται.
Σχετικά με το θέμα διενέργειας αναδασμών στο Ν. Σερρών γνωρίζουμε ότι,προκειμένου να ξεκινήσει η σχετική διαδικασία πρέπει να υποβληθούν στην οικεία Δ/νση Αγροτικής Ανάπτυξης άνω των 20 αιτήσεων ιδιοκτητών κατά κοινότητα με τις οποίες να ζητούν την διενέργεια αναδασμού. Η Δ/νση Αγροτικής Ανάπτυξης στη συνέχεια αφού εξετάσει την σκοπιμότητα και την δυνατότητα διενέργειας αναδασμού θα προβεί στις ενέργειες που προβλέπονται από τον ν. 674/77. Για περισσότερες πληροφορίες επί του θέματος να απευθυνθείται στην Δ/νση Αγροτικής Ανάπτυξης Ν. Σερρών.
Σε ό,τι αφορά το θέμα των αρδευτικών του Ν. Σερρών το Υπουργείο Γεωργίας θα εξετάσει την δυνατότητα ένταξης του έργου "ολοκλήρωση του αρδευτικού δικτύου Ν. Σερρών" και ιδιαίτερα της επαρχίας Φυλλίδος σε Πρόγραμμα όταν οι οικονομικές δυνατότητες το επιτρέψουν.
ΕΛΓΑ
Οι καλλιέργειες του Νομού Σερρών επλήγησαν το 1997 κυρίως από τους ανοιξιάτικους παγετούς (αμυγδαλιές, σακχαρότευτλα) από χαλάζια στη διάρκεια του καλοκαιριού (αροτραίες καλλιέργειες) και από παγετό στο τέλος Οκτωβρίου ( βαμβάκια, κηπευτικά).
Οι αποζημιώσεις στους πληγέντες παραγωγούς για τους παγετούς της άνοιξης ύψους 66Ο.ΟΟΟ.ΟΟΟ δρχ. έχουν ήδη καταβληθεί στους δικαιούχους . Οι πίνακες με τα πορίσματα εκτίμησης όλων των υπολοίπων ζημιών βρίσκονται στο στάδιο της πρώτης μηχανογραφικής επεξεργασίας και από τον ΕΛΓΑ καταβάλλεται κάθε δυνατή προσπάθεια ώστε και οι αποζημιώσεις αυτές να καταβληθούν το συντομότερο δυνατό.
Επισημαίνεται ότι για την αντιμετώπιση ζημιών ο ΕΛΓΑ επιλήφθηκε αμέσως και διενήργησε τις εκτιμήσεις μέσα σε σύντομο χρονικό διάστημα και σε χρόνο επίκαιρο για κάθε καλλιέργεια.
Για τον τομέα της κτηνοτροφίας γνωρίζουμε ότι σύμφωνα με τον κανονισμό ασφάλισης του ζωϊκού κεφαλαίου από τον ΕΛΓΑ καλύπτονται οι ζημιές στο ζωικό κεφάλαιο από το σύνολο σχεδόν των φυσικών κινδύνων και από τις ασθένειες- παθήσεις (Σπληνάνθρακα, πνευματάνθρακα , Ιογενή διάρροια Γαγγραινώδη κόρυζα των Βοοειδών, Γαγγραινώδη μαστίτιδα των αιγοπροβάτων, Δυστοκία , Εκστροφή μήτρας και Επιλόχεια παραπληγία) που δεν είναι δυνατή η αντιμετώπισή τους από τους Κτηνοτρόφους.
Τα ποσοστά κάλυψης των ζημιών φθάνουν το 80% για ζημιά 100% και θεωρούνται από τα υψηλότερα που ισχύουν διεθνώς στα πλαίσια θεσμοθετημένων ασφαλιστικών παροχών.
Με πρόσφατη τροποποίηση του Κανονισμού Ασφάλισης Ζωικού Κεφαλαίου που δημοσιεύθηκε στο αριθμ.321/Β/26-4-96 ΦΕΚ έγιναν σημαντικές βελτιώσεις στην ασφάλιση του ζωικού κεφαλαίου όπως π.χ. επεκτάθηκε η ασφαλιστική κάλυψη για τις ζημιές από καύσωνα στα ορνιθοειδή και τους χοίρους.
Στόχος πάντως του ΕΛΓΑ είναι η επέκταση και βελτίωση περαιτέρω της παρεχόμενης ασφάλισης στα πλαίσια όμως των οικονομικών δυνατοτήτων του ΕΛΓΑ, ώστε να εξασφαλίζεται η απρόσκοπτη λειτουργία του θεσμού της ασφάλισης.
Ο Υπουργός
ΣΤ. ΤΖΟΥΜΑΚΑΣ"
22. Στην με αριθμό 5568/16-3-98 ερώτηση δόθηκε με το υπ' αριθμ. 1677/27-3-98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 5568/16-3-98 ερώτησης που κατέθεσε στη Βουλή των Ελλήνων η Βουλευτής κ. Σ. Αλφιέρη σχετικά με την εξουδετέρωση νάρκης που εντοπίσθηκε σε ιδιόκτητο ακίνητο στην περιοχή Πύργου Ηλείας, σας γνωρίζουμε τα ακόλουθα:
Υπεύθυνη Στρατιωτική Μονάδα για την άρση ναρκοπεδίων και την έρευνα 'Υποπτων Χώρων, για την ανεύρεση και εξουδετέρωση μεμονωμένων ναρκών ή εγκαταλελειμένων πυρομαχικών, υπεύθυνο είναι το Τάγμα Εκκαθάρισης Ναρκών Ξηράς (ΤΕΝΞ).
Ο τρόπος λειτουργίας του ΤΕΝΞ, καθώς και οι διαδικασίες που ακολουθούνται σε περιπτώσεις που μεμονωμένοι ιδιώτες ή εταιρείες αιτούνται την συνδρομή του Στρατού για έρευνα και εκκαθάριση 'Υποπτων Χώρων (Υ/Χ) καθορίζονται επακριβώς από το Νομοθετικό Διάταγμα 1033/71 (Περί Οργανώσεως και Λειτουργίας του ΤΕΝΞ) και την Πάγια Διαταγή του Γενικού Επιτελείου Στρατού (ΓΕΣ).
Πιο συγκεκριμένα η προβλεπόμενη διαδικασία ορίζει ότι οποιοσδήποτε επιθυμεί την έρευνα και εκκαθάριση Υ/Χ, θα πρέπει να απευθυνθεί στην αρμόδια Στρατιωτική αρχή, υποβάλλοντας σχετική αίτηση με επισυναπτόμενη υποχρεωτικά Υπεύθυνη Δήλωση του Νόμου 1599/86, στην οποία θα πρέπει να φαίνεται ότι ο εν λόγω ενδιαφερόμενος αποδέχεται ή όχι το κόστος, που θα προκύψει για την απαιτούμενη εργασία.
'Ολες οι σχετικές αιτήσεις εξετάζονται με την δέουσα σχολαστικότητα και προσοχή βάσει θεσμοθετημένων διαδικασιών και σειράς προτεραιότητας. Σημειώνεται ότι σε καμμία περίπτωση δεν έτυχε να αγνοηθεί αίτημα που υπεβλήθη στην αρμόδια Στρατιωτική αρχή σύμφωνα με το πιο πάνω περιγραφόμενο τρόπο, ανεξαρτήτως του αν ο ενδιαφερόμενος ιδιώτης δύναται ή όχι να καλύψει το κόστος της άρσης. Επιπλέον, ποτέ δεν έχει απορριφθεί υποβληθείσα αίτηση ενδιαφερομένου φορέα ή ιδιώτη, ενώ κατ' επανάληψη έχουν διατεθεί δωρεάν Ο/Ν του ΤΕΝΞ, για ικανοποίηση αντιστοίχων αιτημάτων ιδιωτών. Για παράδειγμα, σημειώνεται ότι κατά το έτος 1997 διατέθηκαν δωρεάν, επ' ωφελεία Κοινοτήτων και ιδιωτών, Ο/Ν του ΤΕΝΞ, το κόστος εργασιών των οποίων ανήλθε στα 6,5 εκ. δρχ. ποσό που δεν πληρώθηκε από τους ιδιώτες ή από τις Κοινότητες αλλά επιβάρυνε τον προϋπολογισμό του ΓΕΣ.
Σχετικά με το αναφερόμενο στην παρούσα Ερώτηση ζήτημα, σας γνωρίζουμε ότι αφορά ένα οικόπεδο, για το οποίο υπήρχε η πληροφορία ότι βρισκόταν μέσα σ' αυτό θαμμένη μία νάρκη. Η διαδικασία που ακολουθήθηκε, το Μάρτιο του τρέχοντος έτους, από την αρμόδια τοπική Στρατιωτική υπηρεσία, προκειμένου να εξετασθεί ο Υ/Χ, είναι η προβλεπόμενη από την ισχύουσα νομοθεσία. Σημειώνεται ότι διατάχθηκε από το ΓΕΣ η δωρεάν διάθεση μίας ΟΝ/ΤΕΝΞ, η οποία στις 30-3-98 εκτέλεσε την αποστολή της χωρίς την οποιαδήποτε οικονομική επιβάρυνση του ενδιαφερομένου ιδιώτη. Η σχετική δαπάνη (130.000 δρχ.) επιβάρυνε και στην συγκεκριμένη περίπτωση τον προϋπολογισμό του ΓΕΣ.
Από τα παραπάνω προκύπτει ότι το Υπουργείο μας ευαισθητοποιείται σε τέτοιου είδους περιπτώσεις και με δικά του έξοδα αναλαμβάνει την εξουδετέρωση των εκρητικών, μεριμνώντας για την ασφάλεια των πολιτών.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
23. Στην με αριθμό 5572/17-3-98 ερώτηση δόθηκε με το υπ' αριθμ. 3751/1-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5572 που κατατέθηκε στις 17-3-98 από τη Βουλευτή κ. Νόρα Κατσέλη σας γνωρίζουμε ότι σχετικά με το θέμα ενημερώσαμε πρόσφατα στις 13-3-98 τη Βουλή κατά τη συζήτηση της υπ' αριθ. 1134/11-3-98 Επίκαιρης Ερώτησης.
Ο Υπουργός
Κ. ΛΑΛΙΩΤΗΣ"
24. Στην με αριθμό 5599/17-3-98 ερώτηση δόθηκε με το υπ' αριθμ. 2708/1-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
 

Επιστροφή στην κορυφή



Σελίδα 9666 
"Απαντώντας στην ερώτηση 5599/17-3-98, που κατατέθηκε στη Βουλή από τους Βουλευτές κυρίους Μ. Μπόσκου και Στ. Παναγιώτου, για τα θιγόμενα σ' αυτή θέματα, σας πληροφορούμε τα εξής:
Για το θέμα της επαναπρόσληψης των πέντε απολυθέντων από την Εταιρεία "ΔΡΟΜΕΑΣ", η οποία απασχολούσε 145 εργαζόμενους, η Δ/νση της Επιθεώρησης Εργασίας της Νομαρχιακής Αυτοδιοίκησης Σερρών πραγματοποίησε στις 10-3-98 Σύσκεψη Συμφιλίωσης μεταξύ των εκπροσώπων των εργαζομένων και της ανωτέρω εταιρείας και στις 19-3-98 μαζί με τον Πρόεδρο του Εργατικού Κέντρου Σερρών επιτόπια παράσταση στην εν λόγω εταιρεία, χωρίς αποτέλεσμα.
Εκπρόσωπος της εταιρείας δήλωσε ότι οι απολύσεις έγιναν για λόγους οικονομικούς και μέσα στα πλαίσια της αναδιοργάνωσης της εταιρείας με νέο τεχνολογικό εξοπλισμό, που οι απολυμένοι δεν είχαν τη δυνατότητα να προσαρμοσθούν σ' αυτόν, με αποτέλεσμα τη μη απόδοση εργασίας και όχι για τους λόγους που ισχυρίζονται δηλαδή για την προσπάθεια ίδρυσης δηλαδή εργοστασιακού σωματείου και την εντατικοποίηση της εργασίας.
Τέλος, ο εκπρόσωπος της εταιρείας δήλωσε ότι δεν θα πραγματοποιηθούν άλλες απολύσεις.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
25. Στην με αριθμό 5603/17-3-98 ερώτηση δόθηκε με το υπ' αριθμ. 400/2-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5603/17-3-98, που κατέθεσε ο Βουλευτής κ. Γεώρ. Καλαντζής, σας γνωρίζουμε τα ακόλουθα:
Στο άρθρο 6 παρ. 5 εδ. Β' του προσφάτως ψηφισθέντος νόμου 2525/23.9.97 (ΦΕΚ 188 -Α') ορίζεται ότι:
"Στους διαγωνισμούς που θα διενεργηθούν κατά τη διάρκεια της πενταετίας 1998-2002, η συνολική βαθμολογία των επιτυχόντων στο διαγωνισμό που υπηρέτησαν ως προσωρινοί αναπληρωτές και ωρομίσθιοι εκπαιδευτικοί στα δημόσια σχολεία Πρωτοβάθμιας και Δευτεροβάθμιας Εκπαίδευσης, εφόσον έχουν συμπληρώσει προϋπηρεσία δύο (2) τουλάχιστον διδακτικών ετών με πλήρες διδακτικό ωράριο, προσαυξάνεται με ποσοστό δύο τοις εκατό (2%) για κάθε διδακτικό έτος.
Στις περιπτώσεις διδακτικής προϋπηρεσίας με μειωμένο ωράριο γίνεται αναγωγή στο υποχρεωτικό εβδομαδιαίο ωράριο διδασκαλίας. Η διαμορφούμενη συνολική βαθμολογία προσδιορίζει τη σειρά εγγραφής των υποψηφίων στους πίνακες επιτυχίας".
'Ετσι με την αποκλιμάκωση των ποσοστών διορισμού με βάση την επετηρίδα και την κλιμάκωση των ποσοστών διορισμού με βάση τον διαγωνισμό πιστεύουμε ότι όλος ο αριθμός των αναπληρωτών που υπήρχε κατά τη δημοσίευση του νόμου 2525/97 θα μπορέσει να απορροφηθεί στα πλαίσια αυτής της πενταετίας.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
26. Στην με αριθμό 5618/98 ερώτηση δόθηκε με το υπ' αριθμ. 305/1-4-98 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 5618/98 ερώτηση του Βουλευτή κ. Νίκου Τσιαρτσιώνη, σας γνωρίζουμε:
Το Υπουργείο Εξωτερικών καθώς και όλες οι Ελληνικές Διπλωματικές Αρχές στο εξωτερικό παρακολουθούν συνεχώς το θέμα της ονομασίας της Πρώην Γιουγκοσλαβικής Δημοκρατίας της Μακεδονίας και προβαίνουν στις ενδεδειγμένες, προληπτικές ή κατασταλτικές ενέργειες, προκειμένου να διασφαλίζεται η χρήση της διεθνούς συμπεφωνημένης, βάσει της Απόφασης 817/93 του Συμβουλίου Ασφαλείας του ΟΗΕ, ονομασίας.
Υπάρχουν, όμως, περιπτώσεις όπου είναι τοις πράγμασι αδύνατο, παρά τις επανειλημμένες προσπάθειές μας, να επιβληθεί η χρήση της προαναφερθείσης ονομασίας από ξένους ιδιωτικούς φορείς.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
27. Στην με αριθμό 5623/17-3-98 ερώτηση δόθηκε με το υπ'αριθμ. 122/1-4-98 έγγραφο από τον Υπουργό Eμπορικής Ναυτιλίας η ακόλουθη απάντηση:
"Σε απάντηση της ερώτησης 5623/17-3-98 που κατατέθηκε από τους Βουλευτές κυρίους Κώστα Καραμηνά και Νίκο Τσιαρτσιώνη, σας γνωρίζουμε ότι, όμοια ερώτηση κατατέθηκε από τους ίδιους Βουλευτές την 11-2-98, την απάντηση της οποίας έχετε ήδη λάβει με το αριθμ. 57/4-3-98 έγγραφό μας.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
28. Στην με αριθμό 5625/17-3-98 ερώτηση δόθηκε με το υπ'αριθμ. 680/31-3-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5625/17-3-98 ερώτησης των Βουλευτών κυρίων Θ. Λεονταρίδη, Κ. Καραμηνά, Γ. Καρασμάνη και Ν. Τσιαρτσιώνη, σας πληροφορούμε τα εξής:
'Οπως θα γνωρίζετε ο χώρος του Αθλητισμού διοικείται σε όλα τα επίπεδα από στελέχη τα οποία εκλέγονται σύμφωνα με προβλεπόμενες από τα καταστατικά και το ν. 75/75 διαδικασίες.
Η εποπτεία της λειτουργίας όλων των αθλητικών φορέων ασκείται από την Γενική Γραμματεία Αθλητισμού και τον αρμόδιο Υφυπουργό Αθλητισμού πάντα όμως εντός των πλαισίων της άσκησης ελέγχου νομιμότητας αλλά και της καλώς ενοουμένης ανεξαρτησίας του αθλητικού χώρου.
Είναι προφανές ότι στο μέτρο της διάπραξης αδικημάτων ποινικών ή αθλητικών οι πολιτειακές αλλά και οι αθλητικές αρχές έχουν την δυνατότητα να επέμβουν όχι μόνο κατ' έγκληση των θιγομένων προσώπων αλλά και αυτεπαγγέλτως.
Τη δυνατότητα αυτή έχει και η αρμόδια Επιτροπή Φιλάθλου Ιδιότητας-Οργάνου της Ε.Ο.Α.- της οποίας η λειτουργία είναι απολύτως ανεξάρτητη και αδέσμευτη προκειμένου να διαδραματίσει το ρόλο ο οποίος της ανήκει.
Στα πλαίσια αυτής της λειτουργίας μία διένεξη μεταξύ αθλητικών παραγόντων, η οποία πήρε τόσο μεγάλη δημοσιότητα και βγήκε έξω από κάθε αθλητικό πλαίσιο ήδη προκάλεσε το ενδιαφέρον της ΕΦΙ, η οποία και θα ενεργήσει εκείνα τα οποία θα θεωρήσει απαραίτητα, για την αποκατάσταση του κύρους του οικείου αθλητικού χώρου.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
29. Στην με αριθμό 5652/98 ερώτηση δόθηκε με το υπ'αριθμ. 303/1-4-98 έγγραφο από τον Υπουργό Eξωτερικών η ακόλουθη απάντηση:
"Απαντώντας στην υπ' αριθμ. 5652/98 ερώτηση του Βουλευτή κ. Ι. Βαρβιτσιώτη, σας γνωρίζουμε:
Η Ελληνική Κυβέρνηση παρακολουθεί με μεγάλη προσοχή τις εξελίξεις ως προς το θέμα των αγνοουμένων της κυπριακής τραγωδίας του 1974 και καταβάλλει προσπάθεια για την ταχεία και ολοκληρωμένη επίλυσή του.
Είναι ακριβές ότι έχει γίνει στην Κύπρο τράπεζα αίματος των συγγενών των αγνοουμένων, ώστε να βοηθηθούν οι προσπάθειες διαλεύκανσης της τύχης τους. Το ίδιο πρόγραμμα έχει επεκταθεί και στην Ελλάδα. Κατόπιν συντονισμού των Κυπριακών Αρχών με το Υπουργείο Εξωτερικών και το Γενικό Επιτελείο Στρατού, έχει έλθει στην Αθήνα δύο φορές το τελευταίο τετράμηνο (10-12 Δεκεμβρίου 1997 και 8 Μαρτίου 1998) ιατρικό κλιμάκιο από την Κύπρο, που προέβη σε αιμοληψία συγγενών των αγνοουμένων. Εξετάζεται τώρα ο 
 

Επιστροφή στην κορυφή



Σελίδα 9667 
καταλληλότερος τρόπος να ολοκληρωθεί το πρόγραμμα αυτό με εκείνους τους συγγενείς, που δεν έχουν ακόμη δώσει αίμα.
Αληθεύει επίσης η πληροφορία περί αναγνώρισης του ενός από τους έξι Αμερικανούς αγνοούμενους, με βάση το DNA.
Τους τελευταίους μήνες έχει σημειωθεί μια ελαφρά πρόοδος στο θέμα της ανεύρεσης της τύχης των αγνοουμένων. Μετά από συνάντηση του Προέδρου κ. Κληρίδη με τον κ. Ντενκτάς στις 31 Ιουλίου 1997, συμφωνήθηκε οι δύο πλευρές να ανταλλάξουν τις πληροφορίες, που έχουν για τους εκατέρωθεν αγνοούμενους.
Στις 23 Ιανουαρίου 1998, έγινε η πρώτη σχετική ανταλλαγή πληροφοριών. Η τουρκοκυπριακή πλευρά έδωσε τα στοιχεία για ορισμένους τάφους, τα οποία και αξιολογήθηκαν από την ελληνοκυπριακή πλευρά, η οποία προετοιμάζεται για την περαιτέρω διερεύνησή τους. Περισσότερα στοιχεία δεν μπορούν να δοθούν στη φάση αυτή, επειδή οι δύο πλευρές έχουν συμφωνήσει να κινηθούν με διακριτικότητα και να αποφύγουν κάθε πολιτική εκμετάλλευση. Είναι αυτονόητο ότι προέχει να βρεθεί λύση στο θέμα που ταλανίζει τόσες οικογένειες και να μη δοθεί η αφορμή στο καθεστώς Ντενκτάς να παγώσει την όλη διαδικασία, προφασιζόμενο την εκ μέρους μας εκμετάλλευσή του.
Για τη χώρα μας και την Κυπριακή Δημοκρατία, το θέμα των αγνοουμένων δεν έχει καθόλου κλείσει και θα μείνει ανοικτό, όσο δεν έχει διαλευκανθεί η τύχη και με τον ΟΗΕ, ο οποίος αναμένεται να ανακοινώσει επίσημα στο άμεσο μέλλον το διορισμό του τρίτου μέλους της Επιτροπής Αγνοουμένων (οι άλλοι δύο είναι Ελληνοκύπριος και Τουρκοκύπριος), πράγμα που θα επιτρέψει στην Επιτροπή αυτή να ενεργοποιηθεί πλήρως και να ολοκληρώσει το έργο της.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
30. Στην με αριθμό 5662/18-3-98 ερώτηση δόθηκε με το υπ'αριθμ. 173/30-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της υπ' αριθμ. 5662/18.3.98 ερώτησης που κατέθεσαν στη Βουλή των Ελλήνων οι Βουλευτές κύριοι Ευάγγελος Μπασιάκος και Αδάμ Ρεγκούζας και μας διαβιβάστηκε με το υπ' αριθμ. 1086/20.3.98 σημείωμα του Γραφείου Κοινοβουλευτικού Ελέγχου του Υπουργείου Οικονομικών, σχετικά με τον τετραπλασιασμό του φ.μ.α. κατά την αγορά αγροτικών εκτάσεων από μη αγρότες, σας γνωρίζουμε τα ακόλουθα:
1. Η διάταξη που επιβάλλει τετραπλασιασμό του ισχύοντος συντελεστή φ.μ.α. κατά την αγορά αγροτικών εκτάσεων από μη αγρότες θεσπίστηκε για τη δημιουργία αντικινήτρων, ώστε να αμβλυνθεί το φαινόμενο της κατοχής αγροτικών εκτάσεων από μη αγρότες και προς το παρόν δεν αντιμετωπίζεται το θέμα της κατάργησής της.
2. Τόσο για την μη αγορά όσο και για την κληρονομιά, δωρεά ή γονική παροχή αγροτικών εκτάσεων σε αγρότες ισχύουν προσαυξημένες φορολογικές απαλλαγές και μειώσεις από τον οικείο φόρο.
3. Η υπηρεσία μας μελετά την ευνοϊκή αντιμετώπιση σχετικά με το θέμα της αγοράς αγροτικών εκτάσεων από μη αγρότες μέχρι 1 στρέμμα στην περιοχή του τόπου της μόνιμης κατοικίας τους, υπό την προϋπόθεση ότι ο αγοραστής και η οικογένειά του δεν έχει άλλη αγροτική έκταση στην περιοχή αυτή.
Ο Υφυπουργός
Γ. ΔΡΥΣ"
31. Στην με αριθμό 5663/18-3-98 ερώτηση δόθηκε με το υπ'αριθμ. 9260/31-3-98 έγγραφο από τον Υπουργό Υγείας και Πρόνοιας η ακόλουθη απάντηση:
"Σε απάντηση της ερώτησης 5663/18.3.98 που κατέθεσε στη Βουλή των Ελλήνων ο Βουλευτής κ. Ε. Μπασιάκος, σας γνωρίζουμε ότι:
Η θέση στο ΠΙ Ξηρονομής από όπου εξυπηρετείται και η κοινότητα Ελλοπίας είναι καλυμμένη από την γιατρό Στέφα Χρίνα (Χριστίνα), η ανωτέρω θέση προκηρύχθηκε έγκαιρα (ν. 2519/97, άρθρ. 26 παρ. 6) και καλύφθηκε από την γιατρό Ριζωνάκη Αικατερίνη η οποία θα παρουσιασθεί στο ΠΙ για να αναλάβει τα καθήκοντα μετά το πέρας της τρίμηνης εκπαίδευσής της στο Νοσ. Λειβαδιάς (ν. 2519/97 - άρθρο 26 παρ. 4 - ΦΕΚ 165'/τ.Α'/21.8.97) και σχετική Υπουργική απόφαση ΔΥ13α/οικ/39931/24.11.97-ΦΕΚ - 1126/τ.β'/18.12.97).
Οι κενές θέσεις στα ΠΙ Δόμβραινας από όπου εξυπηρετείται και η κοινότητα Θίσβης και στο ΠΙ Προδρόμου προκηρύχθηκαν έγκαιρα από 21.1.98 και 4.2.98 ημερομηνίες αποχώρησης των υπηρετούντων γιατρών. Μεχρι στιγμής δεν προτιμήθηκε αν από υποψηφίους αγροτικούς γιατρούς θα προκηρύσσονται δε συνεχώς μέχρι κάλυψής των. Μέχρι πληρώσεως των ανωτέρω θέσεων από άλλους γιατρούς, το Νοσ. Λειβαδιάς καλύπτει τις ανάγκες των κατοίκων αρμοδιότητας των ΠΙ στέλνοντας γιατρούς από όμορα Π. Ιατρεία.
Ο Υπουργός
ΚΩΝ. ΓΕΙΤΟΝΑΣ"
32. Στην με αριθμό 5664/18-3-98 ερώτηση δόθηκε με το υπ'αριθμ. 942/1-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην με αριθμό 5664/18-3-98 ερώτηση του Βουλευτή κ. Ι. Δραγασάκη, σχετικά με τα έσοδα από τον τεχνικό έλεγχο των οχημάτων, σας γνωρίζουμε τα εξής:
α) Τα κάθε είδους δημόσια έσοδα εισπράττονται υπέρ του Δημοσίου και όχι υπέρ του Υπουργείου Οικονομικών ή οποιουδήποτε άλλου Υπουργείου βάσει της αρχής του μη ειδικού προσδιορισμού των εσόδων. Είναι γνωστό ότι το σύνολο των εσόδων χρησιμοποιείται για τη χρηματοδότηση των πάσης φύσεως αναγκών του Δημοσίου.
β) Το σχέδιο νόμου όπου θα καθορίζονται οι πόροι των Νομαρχιακών Αυτοδιοικήσεων βρίσκεται στο στάδιο επεξεργασίας από τους αρμόδιους φορείς.
O Yφυπουργός
Ν. ΧΡΙΣΤΟΔΟΥΛΑΚΗΣ"
33. Στην με αριθμό 5701/9-3-98 ερώτηση δόθηκε με το υπ'αριθμ. 734/2-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5701/14-3-98 που κατέθεσε στη Βουλή ο Βουλευτής κ. Η. Βεζδρεβάνης, παρακαλούμε να πληροφορήσετε τον κ. Βουλευτή, σύμφωνα με τα στοιχεία της Περιφέρειας Ηπείρου τα εξής:
Η παράκαμψη της πόλης των Ιωαννίνων (Περιμετρική οδός Ιωαννίνων) στην οποία αναφέρεται το σώμα της ανωτέρω ΠΑΒ (υπόμνημα ΤΕΕ-ΤΗ), είναι το τμήμα Κόμβος Πεδινής και Εγνατίας - Λαχαναγορά - Καρδαμίτσα (με διακλάδωση προς την Ε.Ο. Ιωαννίνων - Κοζάνης) - Ελεούσα - Συνάντηση Ε.Ο. Ιωαννίνων - Κοζάνης.
Η Περιφέρεια Ηπείρου θεωρεί ότι η μελετηθείσα μέχρι σήμερα, στα πλαίσια του Γενικού Πολεοδομικού Σχεδίου, χάραξη της Περιμετρικής Οδού της πόλης των Ιωαννίνων, δίνει λύση στην κυκλοφοριακή αποσυμφόρηση της πόλεως και στην αποτελεσματική λειτουργία του πολεοδομικού της ιστού, παρά την επέκταση των ορίων του Δήμου Ιωαννίνων λόγω συνενώσεων, και κατά συνέπεια επιβάλλεται να προχωρήσει άμεσα και σύμφωνα με τις εν εξελίξει μελέτες, οι οποίες είναι και επίκαιρες και σε πλήρη ετοιμότητα. Παράλληλα θα πρέπει να ολοκληρωθεί η "Βλαχόστρατα", η οποία δεν μπορεί βέβαια να καλύψει ουσιαστικά τις ανάγκες της πόλης, μπορεί όμως να λειτουργήσει ως προσωρινή παράκαμψη κατ' αρχήν και εν συνεχεία σαν παράπλευρος δρόμος της περιμετρικής.
Εν όψει των ανωτέρω ζητήθηκε από τον μελετητή ο υπολογισμός του κόστους της πρότασης το οποίο ανέρχεται στα 4,2 δις δρχ. περίπου και θα αντιμετωπιστεί από το ΠΕΠ -2 Ηπείρου, στο οποίο και εντάχθηκε το έργο στην πρόσφατη συνεδρίαση της Επιτροπής Παρακολούθησης.
Ο Υπουργός
Κ. ΛΑΛΙΩΤΗΣ"
 

Επιστροφή στην κορυφή



Σελίδα 9668 
34. Στην με αριθμό 5708/19-3-98 ερώτηση δόθηκε με το υπ'αριθμ. 430/2-4-98 έγγραφο από τον Υφυπουργό Eθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5708/19-3-98 που κατέθεσε ο Βουλευτής κ. Δημ. Πιπεργιάς, σας γνωρίζουμε ότι σύμφωνα με την ισχύουσα νομοθεσία στον προσεχή διαγωνισμό για την κατάρτιση πίνακα διοριστέων εκπαιδευτικών μπορούν να συμμετέχουν οι υποψήφιοι που δεν έχουν υπερβεί το 45ο έτος της ηλικίας τους. Επίσης έχουν δικαίωμα να υποβάλουν αίτηση συμμετοχής στο διαγωνισμό οι υποψήφιοι που έχουν υπερβεί το 45ο έτος της ηλικίας τους, όχι όμως και το 50ο έτος, εφόσον έχουν πενταετή τουλάχιστον υπηρεσία στο δημόσιο ή Ν.Π.Δ.Δ. ή στην ιδιωτική εκπ/ση ή σε φροντιστήριο (άρθρο 15, παρ. 5α και 7Β' του ν. 1566/85).
Ο Υφυπουργός
ΙΩΑΝ. ΑΝΘΟΠΟΥΛΟΣ"
35. Στην με αριθμό 5721/98 ερώτηση δόθηκε με το υπ'αριθμ. 304/1-4-98 έγγραφο από τον Υπουργό Εξωτερικών η ακόλουθη απάντηση:
"Απαντώντας στην υπ' αριθμ. 5721/98 ερώτηση του Βουλευτή κ. Ν. Τσιαρτσιώνη, σας γνωρίζουμε:
Το Υπουργείο Εξωτερικών βρίσκεται ήδη σ' επαφή με τους αρμοδίους για τη διασύνδεση με το INTERNET ελληνικούς φορείς, προκειμένου ο προμηθευτής του παιχνιδιού NETGAMMON να προβεί στη διόρθωση του λάθους και να χρησιμοποιήσει την διεθνώς συμπεφωνημένη ονομασία Former Yugoslav Republic of Macedonia.
Το Υπουργείο Εξωτερικών και οι Ελληνικές Διπλωματικές Αρχές στο εξωτερικό παρακολουθούν ανελλιπώς το θέμα της χρήσης της καθιερωμένης με σχετική απόφαση του ΟΗΕ ονομασίας για την Πρώην Γιουκοσλαβική Δημοκρατία της Μακεδονίας και παρεμβαίνουν προληπτικά, προς αποτροπή χρήσης άλλης ονομασίας, αλλά και διορθωτικά, όταν κάτι τέτοιο περιέρχεται σε γνώση τους.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
36. Στην με αριθμό 5730/20-3-98 ερώτηση δόθηκε με το υπ'αριθμ. 128/1-4-98 έγγραφο από τον Υπουργό Εμπορικής Ναυτιλίας η ακόλουθη απάντηση:
"Απαντώντας στην ερώτηση 5730/20-3-98 που κατατέθηκε στη Βουλή από τους Βουλευτές κυρίους Σ. Κόρακα και Ν. Γκατζή, σας πληροφορούμε τα εξής:
Με πρωτοβουλία του Υπουργείου Εθνικής Οικονομίας προωθήθηκαν για δημοσίευση προεδρικά διατάγματα με τα οποία οι Οργανισμοί Λιμένος Πειραιώς και Θεσσαλονίκης υπάγονται στις διατάξεις του ν. 2414/96 "Εκσυγχρονισμός των Δημοσίων Επιχειρήσεων και Οργανισμών και άλλες διατάξεις" (ΦΕΚ Α' 153).
Παράλληλα βρίσκεται σε εξέλιξη η διαδικασία κατάταξης των λιμένων της χώρας σύμφωνα με τις διατάξεις του ν. 2503/97.
Οι οποιεσδήποτε προτάσεις και ενέργειες, στα πλαίσια αναμόρφωσης και βελτίωσης του ρόλου των λιμανιών της χώρας, με σκοπό την βελτίωση της ανταγωνιστικότητάς τους μέσα στο διεθνές περιβάλλον όπου δραστηριοποιούνται, θα τεθούν υπόψη των ενδιαφερομένων φορέων (χρήστες - εργαζόμενοι, λοιποί φορείς) στα πλαίσια κοινωνικού διαλόγου για τη λήψη οριστικών αποφάσεων.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
37. Στην με αριθμό 5753/23-3-98 ερώτηση δόθηκε με το υπ'αριθμ. 131/1-4-98 έγγραφο από τον Υπουργό Εμπορικής Ναυτιλίας η ακόλουθη απάντηση:
"Σε απάντηση της ερώτησης 5753/23-3-98 που κατατέθηκε από το Βουλευτή κ. Γ. Θωμόπουλο, σας γνωρίζουμε τα ακόλουθα:
1. Τα τελευταία χρόνια δεν έχει διαπιστωθεί ρύπανση της θάλασσας από λύματα απόβλητα χερσαίων εγκαταστάσεων, παρά μόνο κατά τις περιόδους εντόνων βροχοπτώσεων και πλημμυρών από απορίμματα που προέρχονται από τους ξηροποτάμους 'Ιναχο - Ξηριά ή Πάνιτσα, οι οποίοι ενώνονται και εκβάλλουν κοντά στο χωριό Νέα ΚΙΟΣ.
2. Η Λιμενική Αρχή Ναυπλίου με έγγραφό της προς τους αρμοδίους φορείς (Νομαρχία, ΟΤΑ) έχει τονίσει τους κινδύνους που εγκυμονεί για το θαλάσσιο περιβάλλον η μεταφορά των απορριμμάτων στη θάλασσα σε περίπτωση νεροποντής, ενώ παράλληλα ελέγχει την κατάσταση προληπτικά και κατασταλτικά.
3. Το φαινόμενο εμφάνισης νεκρών ψαριών δεν εντοπίσθηκε στη θάλασσα αλλά περιορίσθηκε στα λιμνάζοντα νερά του χειμάρρου. Μετά τις δειγματοληψίες/αναλύσεις νερού - νεκρών ψαριών που πραγματοποιήθηκαν από τις αρμόδιες Υπηρεσίες διαπιστώθηκε ότι ο θάνατος των ψαριών οφείλεται σε ασφυξία που έχουν υποστεί λόγω μειωμένης περιεκτικότητας του νερού σε διαλυμένο οξυγόνο από το μη εμπλουτισμό του με νερό θάλασσας, υψηλής θερμοκρασίας των ημερών εκείνων, βιολογικού φορτίου, καθαρισμού υδρόβιων φυτών του πυθμένα ή της κοίτης του χειμάρρου για αντιπλημμυρικούς λόγους κ.λπ.
Υπόψη ότι η θάλασσα δεν επικοινωνεί με τον χείμαρρο λόγω υψομετρικής διαφοράς και της ύπαρξης τσιμεντένιου πέδιλου της γέφυρας που ενώνει τις όχθες του.
4. Τα παραπάνω φαινόμενα είναι περιστασιακά/εποχιακά και εκτιμάται ότι η κατάσταση του Αργολικού Κόλπου θα βελτιωθεί σταδιακά με την ολοκλήρωση της σύνδεσης των αγωγών αστικών λυμάτων Ναυπλίου - Αργους - Ν. Κίου - Μιδέας με το υπάρχον σύστημα βιολογικού καθαρισμού και τον επαρκή έλεγχο για την αποφυγή απόρριψης λυμάτων - απορριμμάτων στους χείμαρρους.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
38. Στην με αριθμό 5772/23-3-98 ερώτηση δόθηκε με το υπ'αριθμ. 6007/31-3-98 έγγραφο από την Υπουργό Aνάπτυξης η ακόλουθη απάντηση:
"Απαντώντας στην ερώτηση 5772/23-2-98 της Βουλευτού κ. Ελσας Παπαδημητρίου, σχετικά με τυχόν επενδύσεις στη νήσο Γαυδοπούλα, σας γνωρίζουμε τα εξής:
Οσον αφορά αρμοδιότητες του Υπουργείου Ανάπτυξης, έχει υποβληθεί μόνον ένα αίτημα από ιδιωτική εταιρεία για τη νήσο Γαυδοπούλα, το οποίο αφορά άδεια μονάδας ηλεκτροπαραγωγής με συμπαραγωγή θερμότητας - ηλεκτρισμού, ισχύος 31,7 MW και με εφεδρική ισχύ 10,6 MW. Βασική προϋπόθεση για την έκδοση της άδειας αυτής είναι η προέγκριση χωροθέτησης από το Υ.ΠΕ.ΧΩ.Δ.Ε., το οποίο είναι αρμόδιο για την απάντηση των θεμάτων προστασίας του περιβάλλοντος που θίγονται στην Ευρώπη.
Σε κάθε περίπτωση όμως, η κυβέρνηση θα διερευνήσει όλες τις παραμέτρους που σχετίζονται με εθνικούς, περιβαλλοντικούς, ταυτότητα επενδυτών και λοιπούς όρους πριν αποφασίσει την οποιαδήποτε επένδυση.
Η Υπουργός
ΒΑΣΩ ΠΑΠΑΝΔΡΕΟΥ"
39. Στην με αριθμό 5772/23-3-98 ερώτηση δόθηκε με το υπ'αριθμ. 3787/30-3-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση με αριθμό 5772 που κατατέθηκε στις 23-3-98 από τη Βουλευτή κ. Ελσα Παπαδημητρίου, σας γνωρίζουμε τα ακόλουθα:
Στις αρμόδιες υπηρεσίες του ΥΠΕΧΩΔΕ (Δ/νση Χωροταξίας και Δ/νση Περιβαλλοντικού Σχεδιασμού) έχει κατατεθεί φάκελλος για προέγκριση χωροθέτησης βιομηχανικής μονάδας κατασκευής και συντήρησης εμπορευματοκιβωτίων και των απαραίτητων έργων υποδομής στη Νήσο Γαυδοπούλα.
 

Επιστροφή στην κορυφή



Σελίδα 9669 
Η διαδικασία προέγκρισης χωροθέτησης δεν έχει μέχρι σήμερα ολοκληρωθεί επειδή θεωρούμε ότι:
- το είδος και οι απαιτήσεις της επένδυσης 
- η γεωγραφική θέση της νήσου
- το γεγονός ότι έχει προταθεί μαζί με τη Γαύδο για ένταξη στο Δίκτυο Προστασίας σημαντικών οικοτόπων της Ευρώπης "Φύση 2000",
επιβάλλουν τη διευκρίνιση, αξιολόγηση και συνεκτίμηση πολλών και σημαντικών παραμέτρων.
Ο Υπουργός
Κ. ΛΑΛΙΩΤΗΣ")
 

Επιστροφή στην κορυφή



Σελίδα 9670 
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 1509/19-5-98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων, προκειμένου να ελεγχθεί κατά πόσο οι εργαζόμενοι στο ζύγισμα και στη φόρτωση των καπνών ασφαλίζονται από τους εργοδότες τους κλπ.
Ο κ. Κουρουμπλής έχει το λόγο. Απών. Διαγράφεται η επίκαιρη ερώτηση.
Δεύτερη είναι η με αριθμό 1504/19-5-98 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Εργασίας και Κοινωνικών Ασφαλίσεων, σχετικά με τη στελέχωση του τοπικού γραφείου Απασχόλησης Εργατικού Δυναμικού (ΟΑΕΔ) Γιαννιτσών κλπ.
Η επίκαιρη ερώτηση της κυρίας συναδέλφου έχει ως εξής:
"Ο ΟΑΕΔ Γιαννιτσών εξυπηρετεί το εργατικό δυναμικό της περιοχής που ξεπερνά τα 12.000 άτομα." Είναι τόσα πολλά; "Ο κύκλος εργασιών του διευρύνεται εξαιτίας της παρουσίας 3.500 Αλβανών που εξυπηρετούνται από τον ΟΑΕΔ (παραλαβή πράσινης κάρτας, λευκής κάρτας, ανανεώσεις κλπ.), αλλά και της αυξήσεως των προγραμμάτων για νέες θέσεις εργασίας και νέους επαγγελματίες.
Ωστόσο ο ΟΑΕΔ Γιαννιτσών παρουσιάζει λειτουργικές δυσχέρειες, καθώς αυτήν τη στιγμή από τις 10 προβλεπόμενες θέσεις προσωπικού, λειτουργεί με 7, καθώς οι τρεις θέσεις έχουν κενωθεί λόγω συνταξιοδότησης των υπαλλήλων. Επίσης δυο υπάλληλοι έχουν κατά το διάστημα αυτό αναρρωτική άδεια. Οι δυσχέρειες αυτές έχουν σαν αποτέλεσμα την ταλαιπωρία των πολιτών, που πρέπει να αναμένουν επί πολύ για τη διευθέτηση των υποθέσεών τους.
Γι'αυτό ερωτάσθε, κύριε Υπουργέ:
1. 'Εχετε υπόψη σας τις λειτουργικές ανάγκες του ΟΑΕΔ Γιαννιτσών;
2. Με ποιο τρόπο προτίθεσθε να τις αντιμετωπίσετε;".
Ο Υφυπουργός Εργασίας και Κοινωνικών Ασφαλίσεων κ. Νικόλαος Φαρμάκης έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, σύμφωνα με στοιχεία που μας δίνει η διοίκηση του Οργανισμού Απασχολήσεως Εργατικού Δυναμικού, το προσωπικό της τοπικής υπηρεσίας των Γιαννιτσών, σε σχέση με την κίνηση που παρουσιάζει η υπηρεσία κρίνεται επαρκές, προς το παρόν τουλάχιστον, για τη διεκπεραίωση των αντικειμένων με τα οποία ασχολείται, ύστερα μάλιστα και από την ενίσχυση της υπηρεσίας με τρεις υπαλλήλους, που διορίστηκαν μετά τον πανελλήνιο διαγωνισμό του 1995.
Η διοίκηση δεν έχει τη δυνατότητα να ενισχύσει την υπηρεσία με περισσότερο προσωπικό, με μετάθεση υπαλλήλων από άλλες υπηρεσίες, και επιπρόσθετα δεν έχει τη δυνατότητα να ζητήσει έγκριση για προκήρυξη πρόσληψης νέων υπαλλήλων, γιατί ισχύει η γενική αρχή και στον ΟΑΕΔ, την οποία γνωρίζετε, ότι πρέπει για πέντε αποχωρούντες να προσλαμβάνεται ένας υπάλληλος.
Η διοίκηση μας βεβαιώνει ότι σε περιόδους αιχμής και εφόσον υπάρχει πρόβλημα εξυπηρέτησης, θα προωθεί -όταν αυτό είναι αναγκαίο- αποσπάσεις υπαλλήλων από άλλες υπηρεσίες του ΟΑΕΔ, προκειμένου να αντιμετωπίζει αυξημένες ανάγκες, όταν αυτές υπάρχουν.
Αυτή είναι η απάντησή μας.
ΠΡΟΕΔΡΕΥΩΝ (Παναγιώτης Ν. Κρητικός): Η κ. Φουντουκίδου έχει το λόγο.
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Υπουργέ, είναι γνωστή η ταλαιπωρία που την υφίσταται ο 'Ελληνας πολίτης, όταν έχει να αντιμετωπίσει τη Δημόσια Διοίκηση. Και όλοι συμφωνούμε ότι πραγματικά είναι πολύ δύσκολο να διορθωθεί αυτό, χρειάζονται βαθιές τομές. Αλλά σε θέματα που έχουν να κάνουν τουλάχιστον με τη στελέχωση και τη διάρθρωση των υπηρεσιών, νομίζω ότι υπάρχει ευθύνη δική σας, κύριε Υπουργέ, ευθύνη της Κυβέρνησης, της πολιτείας γενικότερα, και ίσως θα πρέπει να το αντιμετωπίσουμε.
'Ενα μόνο γραφείο -σωστή και εύστοχη η παρατήρηση του κυρίου Προέδρου, τόσα πολλά άτομα εξυπηρετεί; - που εξυπηρετεί δώδεκα χιλιάδες μόνιμο εργατικό προσωπικό με καταγεγραμμένη ανεργία που ξεπερνά το 12%. Και έχετε προσθέσει στο ήδη βεβαρημένο πρόγραμμα καθημερινής εργασίας, περίπου τρεισήμισι χιλιάδες Αλβανούς, που συνεχώς χρειάζονται -αυτήν την περίοδο τουλάχιστον- την πράσινη, τη λευκή κάρτα, τις ανανεώσεις. 'Εχουμε αύξηση κατά 50% από το 1996 των επιδοτήσεων σε νέους επαγγελματίες και σε επιδοτούμενες επιχειρήσεις και ο ΟΑΕΔ στερείται οργανογράμματος.
Νομίζω ότι δεν είναι μόνο οι αποσπάσεις ή οι διοιρισμοί που μπορούν να καλύψουν τα κενά. 'Ισως στην ιδιαίτερη αυτή περιοχή θα ήταν επιβεβλημένη η ίδρυση ενός νέου γραφείου ΟΑΕΔ. Και θα πρότεινα την περιοχή της Κρύας Βρύσης, που και εκεί υπάρχουν αυξημένες ανάγκες. Συγκριτικά, για να δείτε πόσο υπολειπόμεθα των άλλων νομών -και ίσως δεν σας ενημέρωσε σωστά η κεντρική διοίκηση και φταίει η έλλειψη οργανογράμματος πιστεύω και όχι η πρόθεση- η 'Εδεσσα και η Ημαθία με λιγότερους εργάτες, έχουν η μεν 'Εδεσσα δέκα άτομα εργαζομένους, η δε Ημαθία έχει τρία γραφεία.
Κύριε Υπουργέ, τουλάχιστον στο μέτρο της δικής σας ευθύνης -δεν θα μπω στο θεσμικό ρόλο του ΟΑΕΔ και στις συνθήκες λειτουργίας του και αν ανταποκρίνονται στις σύγχρονες απαιτήσεις ή όχι- που έχει να κάνει με την καλή στελέχωση, το διάγραμμα λειτουργίας το ορθό, θα παρακαλούσα να απαλλάξετε τους πολίτες της Πέλλας από την κακοδαιμονία της κακής λειτουργίας της Δημόσιας Διοίκησης.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Αλήθεια είναι, κύριε Πρόεδρε, ότι το τελευταίο εξάμηνο ο ΟΑΕΔ υφίσταται ένα επιπλέον βάρος από την απογραφή των λαθρομεταναστών για τη χορήγηση της κάρτας παραμονής και εργασίας στην Ελλάδα. Και βέβαια τα όποια προβλήματα υπάρχουν στη λειτουργία της ελληνικής Δημόσιας Διοίκησης που ταλανίζουν ασφαλώς και αυτόν τον οργανισμό, δεν υπάρχει αμφιβολία ότι αυτό τον καιρό έχουν επιταθεί.
Η πρόταση για ίδρυση και άλλου γραφείου του Οργανισμού στην περιοχή, είναι μια πρόταση που θα θέσουμε υπόψη της Διοίκησης και ελπίζω να ικανοποιηθεί το αίτημα της κυρίας συναδέλφου. Δεν το υπόσχομαι ότι θα γίνει έτσι, αλλά θα παρακαλέσω τον Οργανισμό να δει με συμπάθεια μια τέτοια προοπτική, εφόσον βέβαια οι πάγιες τοπικές ανάγκες και όχι οι σημερινές που είναι όπως είπα αυξημένες, το απαιτούν.
Επίσης, θέλω να πω -επειδή έχω και από την πατρίδα μου ένα παράδειγμα λειτουργίας αυτής της υπηρεσίας- ότι πέρα από το προσωπικό που μπορεί πραγματικά να απαιτείται για τις ανάγκες της συγκεκριμένης περιοχής, υπάρχουν περιθώρια βελτίωσης της εξυπηρέτησης των πολιτών, με την πραγματική απόδοση που μπορούν να έχουν, μέσα στο ωράριό τους, οι υπάλληλοι που υπηρετούν.
Θα πρέπει να σας πω ότι στην περιφέρεια μου που λειτουργεί ένα γραφείο τέτοιο με τρείς υπαλλήλους, που θα μπορούσε να εξυπηρετήσει τους πολίτες - δεν έχει τόσο κόσμο όσο στη δική σας περιοχή κυρία συνάδελφε- η μη ενασχόληση του διευθυντή, κάποιες άδειες συχνές που παίρνει ο ένας υπάλληλος από τους τρείς, προσποιούμενος ή μη προσποιούμενος ασθένεια, επιδεινώνει τα προβλήματα.
Εγώ πιστεύω ότι υπάρχουν περιθώρια βελτίωσης. Θα συνεννοηθώ με τη διοίκηση, να ενισχυθεί το γραφείο όσο είναι δυνατόν και βέβαια θα εξετασθεί και το ενδεχόμενο ίδρυσης νέου γραφείου, όπως έχετε προτείνει.
ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 1521/20.5.98 επίκαιρη ερώτηση του Βουλευτή του Κομμουνιστικού 
 

Επιστροφή στην κορυφή



Σελίδα 9671 
Κόμματος Ελλάδος κ. Χαράλαμπου Αγγουράκη προς την Υπουργό Ανάπτυξης, σχετικά με την ελλιπή χρηματοδότηση της Επιστημονικής Βιβλιοθήκης, του Εθνικού Κέντρου 'Ερευνας Φυσικών Επιστημών "ΔΗΜΟΚΡΙΤΟΣ", την καταβολή των συνδρομών των επιστημονικών περιοδικών κλπ., διαγράφεται, λόγω κωλύματος του ερωτωμένου κυρίου Υπουργού.
Επίσης η με αριθμό 1516/20.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Πολιτισμού, σχετικά με τις προθέσεις του Υπουργείου για την ανέγερση Αρχαιολογικού Μουσείου στη Χαλκίδα, διαγράφεται, λόγω κωλύματος του ερωτωμένου κυρίου Υπουργού.
Ακολουθεί η με αριθμό 1510/20.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Εθνικής Παιδείας και Θρησκευμάτων, σχετικά με την επίλυση του κτιριακού προβλήματος του 1ου Δημοτικού Σχολείου Αρτέμιδος.
Η επίκαιρη ερώτηση του κ. Καρατάσου έχει ως εξής:
"Στο 1ο Δημοτικό Σχολείο Αρτέμιδας φοιτούν 300 συνολικά μαθητές. Ο αριθμός αυτός αυξάνεται κατ' έτος κατά 100 μαθητές, λόγω των εργασιών στο αεροδρόμιο.
Το κτίριο όμως του 1ου Δημοτικού Σχολείου έχει μόνο έξι αίθουσες, μια αποθήκη και έντεκα λυόμενες αίθουσες που ήρθαν από την Καλαμάτα. Οι αίθουσες αυτές είναι από αμιαντόπλακες, χαμηλού ύψους, με ανεπαρκή φωτισμό, θέρμανση και ασφάλεια.
Επειδή είναι απαράδεκτο για μια χώρα, στην οποία γεννήθηκαν τα γράμματα και ο πολιτισμός, να υπάρχουν τέτοια κτίσματα ως εκπαιδευτήρια, επειδή οι αίθουσες αυτές είναι επικίνδυνες για την υγεία και την ασφάλεια των μαθητών και έχουν υποστεί ζημιές μη επιδιορθώσιμες και επειδή η παιδεία είναι πρώτιστο αγαθό που πρέπει η πολιτεία με κάθε κόστος να προσφέρει στους πολίτες της.
Ερωτάται ο κύριος Υπουργός: 
Εάν προτίθεται να λύσει άμεσα, εντός του έτους, το κτιριακό πρόβλημα του 1ου Δημοτικού Σχολείου Αρτέμιδας".
Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, η επίκαιρη ερώτηση του συναδέλφου είναι πραγματικά επίκαιρη και ακριβής. Υπάρχει ένα σοβαρό κτιριακό πρόβλημα στο Δημοτικό Σχολείο Αρτέμιδας.
Είναι γεγονός ότι μετά από εντολή του Υπουργείου Παιδείας συνήλθε έκτακτα στις 14 Μαίου του 1998 η διοίκηση του ΟΣΚ, μαζί με τη συντονιστική επιτροπή και τους κοινωνικούς φορείς του Δήμου Αρτέμιδας, παρουσία και εκπροσώπων της Βουλής και επιβεβαιώθηκε ότι πρόκειται σύντομα να συνταγεί μελέτη για την κατασκευή νέου εξαθέσιου διδακτηρίου με τη μέθοδο της προκατασκευής.
Ο εκτιμώμενος χρόνος προβλέπει την τελική κατασκευή του κτιρίου, επτά με οκτώ μήνες μετά τον Σεπτέμβρη, όπου προβλέπεται να τελειώσουν οι διαδικασίες ανάθεσης του έργου.
'Εγινε επίσης αποδεκτό στα πλαίσια εκείνης της συνάντησης, όπως μας ενημερώνει ο ΟΣΚ, να τοποθετηθούν στον ίδιο χώρο, έως ότου κτιστεί με το σύστημα της προκατασκευής εξ ολοκλήρου το Δημοτικό Σχολείο, τρείς μεταφερόμενες προκατασκευασμένες αίθουσες -η τοποθέτηση δηλαδή αυτών των αιθουσών θα είχε προσωρινό χαρακτήρα- αλλά η συντονιστική επιτροπή των φορέων εξέφρασε επιφυλάξεις που αποδείχθηκαν δικαιολογημένες και στη συνέχεια προσκόμισε όλα τα αποδεικτικά στοιχεία, από τα οποία πείθεται και ο ΟΣΚ και το Υπουργείο Παιδείας ότι πράγματι οι αίθουσες είναι επικίνδυνες και δεν μπορούν, ούτε προσωρινά να καλύψουν τις ανάγκες στέγασης των παιδιών.
Γι' αυτό ακριβώς, μετά από παρέμβαση του Υπουργείου Παιδείας προς τον ΟΣΚ έχει δοθεί εντολή να επισπευσθούν όλοι οι χρόνοι και ανάθεσης του έργου και κατασκευής του έργου, με ιδιαίτερη προτεραιότητα στο 1ο Δημοτικό Σχολείο Αρτέμιδας, έτσι ώστε μέσα στο σχολικό έτος ή καλύτερα μέσα στο έτος 1998 -εμείς θα φροντίσουμε και τον Σεπτέμβρη αν είναι δυνατόν- να υπάρχουν οι προκατασκευασμένες αίθουσες, αλλά οπωσδήποτε, όπως το ζητάτε, κύριε συνάδελφε, εντός του έτους πραγματικά να υπάρχει νέο προκατασκευασμένο διδακτήριο. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρατάσος έχει το λόγο.
ΓΕΩΡΓΙΟΣ ΚΑΡΑΤΑΣΟΣ: Κύριε Υφυπουργέ, είναι παρήγορο ότι έστω και την τελευταία στιγμή, είδατε πράγματι το πρόβλημα. Αλλά δεν πρέπει σε καμία περίπτωση ο λαός να προλαβαίνει το κράτος. Δεν μπορούμε να βλέπουμε μικρά παιδάκια με μαύρες σημαίες να έρχονται να σας ζητάνε κάτι που έπρεπε να το κάνουμε εμείς.
Εκτός από αυτά που είπατε και εσείς, εκεί δίπλα υπάρχει ένας χώρος περίπου τρία οκτακόσια. Αυτόν το χώρο πρέπει να τον εξοπλίσετε το συντομότερο. Εκτός από αυτό, υπάρχουν οκτώ στρέμματα κάπου αλλού, που με μεμονωμένη πράξη εφαρμογής μπορεί να μπουν στο σχέδιο, ώστε να κτιστούν κτιριακά συγκροτήματα εκεί, για να μπορέσουν, λόγω και του αεροδρομίου και λόγω της μεγάλης ανάπτυξης που έχει η περιοχή, να καλυφθούν αυτές οι ανάγκες.
Γι'αυτό και εμείς, έχουμε ορισμένες επιφυλάξεις όσον αφορά την ανάθεση του έργου. Και τι επιφυλάξεις έχουμε; Φοβόμαστε -μπορεί αδικαιολόγητα ή δικαιολογημένα- μήπως γίνονται εσκεμμένα αυτά τα πράγματα, να φτάσει στο απροχώρητο η υπόθεση, για να μπορούμε να το δώσουμε με ανάθεση. 'Αποψη λέω. 
Για δέστε το και εσείς, κύριε Υφυπουργέ, γιατί δεν είναι δυνατόν τόσο καιρό να χρονίζει αυτή η υπόθεση του σχολείου και την τελευταία στιγμή να έρχονται τα παιδιά και να δίνουν λύση.
Είμαστε ενάντιοι σε κάθε ανάθεση, αλλά στην προκειμένη περίπτωση όμως, επειδή πράγματι υπάρχει ανάγκη εκεί, θα συμβάλλουμε και εμείς, ώστε η εργολαβία να γίνει με ανάθεση για το καλό της περιοχής.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Οφείλω να διαβεβαιώσω τον αγαπητό συνάδελφο ότι δεν υπάρχει καμία τέτοιου είδους υστεροβουλία. 
'Εχει συμφέρον και ο Οργανισμός Σχολικών Κτιρίων και πολύ περισσότερο το εποπτεύον και αρμόδιο Υπουργείο, το Υπουργείο Παιδείας, αυτά τα θέματα να λύνονται όσο το δυνατόν καλύτερα και όσο το δυνατόν συντομότερα.
Από την άλλη, από τις αρχές του έτους, έχει καθιερωθεί μια νέου τύπου σχέση ανάμεσα στον ΟΣΚ και στην Τοπική Αυτοδιοίκηση όλων των βαθμίδων του λεκανοπεδίου Αττικής στο οποίο πλέον περιορίζεται η αρμοδιότητα του Οργανισμού Σχολικών Κτιρίων. Εκεί δε όπου υπάρχουν και κατεπείγουσες περιπτώσεις έχει δεχθεί ο ΟΣΚ, στα πλαίσια αυτής της νέας συνεργασίας, να γίνονται και προγραμματικές συμβάσεις και να αναλαμβάνει και η τοπική κοινωνία με την εκπροσώπησή της, με το μηχανισμό που διαθέτει κάθε δήμος, την όσον το δυνατόν ταχύτερη προώθηση και υλοποίηση αυτών των σχεδίων κάλυψης των αναγκών σχολικής στέγης.
Επομένως, δεν υπάρχει καμία δολιότητα ή υστεροβουλία στο να αχθεί εξ ανάγκης όλη αυτή η υπόθεση σε ανάθεση έργου. Απλούστατα υπήρχαν κάποια προβλήματα, τα οποία δεν μπορούσε να ξεπεράσει ο Οργανισμός Σχολικών Κτιρίων στο παρελθόν, τώρα έχει μια σχετική άνεση και φυσικά εγκύπτοντας με περισσότερη επιμέλεια πάνω στα προβλήματα και διαθέτοντας μεγαλύτερη άνεση κινήσεων, πιστεύω ότι θα ανταποκριθεί σε αυτήν την ανάγκη της σχολικής στέγης.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στις επίκαιρες ερωτήσεις δευτέρου κύκλου:
Πρώτη είναι η με αριθμό 1497/18.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κωνσταντίνου Βρεττού προς τον Υπουργό Δημόσιας Τάξης, σχετικά με τα μέτρα που προτίθεται να λάβει η Κυβέρνηση για να αντιμετωπίσει την αύξηση της εγκληματικότητας.
 

Επιστροφή στην κορυφή



Σελίδα 9672 
Η επίκαιρη ερώτηση σε περιλήψη του κ. Βρεττού έχει ως εξής:
"Μια ενδιαφέρουσα έκθεση για την εξέλιξη της εγκληματικότητας στη σημερινή Ελλάδα, του καθηγητή εγκληματολογίας στο Πανεπιστήμιο Αθηνών, κ. Νέστορα Κουράκη, είδε πρόσφατα το φως της δημοσιότητας.
Σύμφωνα με αυτή, η εγκληματικότητα στη χώρα μας εμφανίζει τα τελευταία χρόνια θεαματική και αλματώδη αύξηση όσον αφορά τις βαρύτερες μορφές της -τα κακουργήματα- και μία αφανέστερη και μικρότερης κλίμακας αύξηση ως προς τη συνολική της έκταση.
Τα κύρια χαρακτηριστικά της εγκληματικής συμπεριφοράς, όπως καταγράφονται στην προαναφερθείσα ενδιαφέρουσα επιστημονική έκθεση οδηγούν σε τρία ουσιώδη συμπεράσματα:
1. Τα τελευταία δέκα, δεκαπέντε χρόνια παρατηρείται μια διαρκής και αλματώδης άνοδος των εγκλημάτων κατά της περιουσίας, αποτέλεσμα των οικονομικών δυσκολιών, αλλά και των προβλημάτων ενσωμάτωσης που αντιμετωπίζουν διάφορα κοινωνικά στρώματα.
2. Υπάρχει σοβαρή μετατόπιση σε μορφές βαριάς εγκληματικότητας (παραδείγματος χάρη, κακουργήματα, ναρκωτικά και οργανωμένο έγκλημα) με δυσανάλογα μεγάλη μείωση της ικανότητας της Αστυνομίας να εξιχνιάσει τα εγκλήματα αυτά.
3. Περίπου ένας στους δύο δράστες εγκλημάτων (ποσοσστό 44,7%) ανήκει στις ηλικίες 13-29 ετών, ενώ υπερδιπλασιάστηκε (από 10,6% το 1980 σε 22,2% το 1994) το ποσοστό των καταδικασθέντων δραστών με μόρφωση μέσης εκπαίδευσης.
Ερωτάται ο κύριος Υπουργός:
Αν αντικατοπτρίζουν την πραγματική κατάσταση τα στοιχεία που εμφανίζονται στην έκθεση Κουράκη.
Τι έκανε ή τι προτίθεται να κάνει η Κυβέρνηση για να αντιμετωπίσει την αύξηση της εγκληματικότητας που φαίνεται ότι λαμβάνει διαστάσεις εθνικού κινδύνου;".
Ο Υπουργός Δημόσιας Τάξης, κ. Γεώργιος Ρωμαίος, έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Πράγματι η μελέτη του καθηγητή εγκληματολογίας κ. Κουράκη, που επικαλείται ο κύριος συνάδελφος έχει ιδιαίτερο ενδιαφέρον, αλλά είναι αυτονόητο ότι ούτε σεις, κύριε συνάδελφε, στην ερώτησή σας ούτε κι εγώ στη σύντομη απάντηση, μπορούμε να την παρουσιάσουμε σε όλες της τις πτυχές.
Χρησιμοποιεί τα στατιστικά στοιχεία κυρίως της Αστυνομίας, όσον αφορά την αύξηση γενικά της εγκληματικότητας την τελευταία δεκαπενταετία, αλλά αν την έχετε διαβάσει -μάλλον το απόσπασμα από την εφημερίδα είδατε- κάνει και μία σε βάθος ανάλυση για τα αίτια αυτής της εγκληματικότητας, τα οποία έχουν ιδιαίτερο ενδιαφέρον και παραλληλισμούς με το τι έχει γίνει σε άλλες χώρες, οι οποίες έχουν την ίδια οικονομική και κοινωνική ανάπτυξη τα τελευταία χρόνια. Διότι αυτό είναι ένα φαινόμενο κατ' εξοχήν κοινωνικό, το οποίο συμβαδίζει με ορισμένες παραμέτρους, που έχουν σχέση με την οικονομική ανάπτυξη και την κοινωνική διάρθρωση. 
Τα στοιχεία, κατά κάποιο τρόπο είναι ακριβή και πράγματι σε ορισμένους τομείς έχουμε μία σημαντική αύξηση της εγκληματικότητας, αλλά η ανάγνωση των στοιχείων πάντοτε διαφέρει, ανάλογα με το τι θέλουμε να κάνουμε. Εσείς απλώς τα παραθέσατε πολύ σωστά, αλλά, όταν μιλάς, παραδείγματος χάρη, για διπλασιασμό ή τριπλασιασμό, έχει σημασία ποιος είναι ο αριθμός. Διότι έστω και αν τριπλασιάστηκαν οι ανθρωποκτονίες, ο αριθμός, που περίπου είναι διακόσιες πενήντα τα τελευταία χρόνια -σε σχέση με τις εξήντα πριν από δεκαπέντε χρόνια- εξακολουθεί να είναι σχετικά μικρός, ιδιαίτερα για τη χώρα μας και μάλιστα για το λεκανοπέδιο της Αττικής, το οποίο δεν είναι όπως ήταν πριν δεκαπέντε χρόνια.
Επομένως, οι αριθμοί διαβάζονται, επαναλαμβάνω, κατά διαφορετικό τρόπο.
Αυτό το οποίο πράγματι είναι ανησυχητικό -δεν δίστασα ποτέ σ' αυτήν την Αίθουσα να το αναγνωρίσω- είναι η σημαντική αύξηση στον τομέα των ναρκωτικών, που γίνεται εμφανής και από τις δραστηριότητες της Αστυνομίας, τις συλλήψεις των εμπόρων, αλλά και γενικότερα. Αυτό πράγματι είναι πολύ σημαντικό στοιχείο, αλλά όλοι γνωρίζουμε εδώ -γι' αυτό έχει συσταθεί και ειδική επιτροπή από τη Βουλή, να μελετήσει το πρόβλημα- το οποίο δεν αντιμετωπίζεται αποκλειστικά και μόνο από την Αστυνομία.
Γενικότερα, όμως, για το πρόβλημα της εγκληματικότητας -για να καταλήξω στο ερώτημα τι κάνουμε- τουλάχιστον από πλευράς της Αστυνομίας, πέραν από τα πρόσθετα μέτρα που έχουμε πάρει τον τελευταίο καιρό, λόγω μιας έξαρσης που παρατηρήθηκε για λόγους που έχουν σχέση κυρίως με τη διαδικασία νομιμοποίησης των αλλοδαπών, πέραν απ' αυτά τα μέτρα, που έχουν αρχίσει ήδη να αποδίδουν σημαντικά -και νομίζω ότι είναι και εμφανή από τα δελτία, τα οποία δεν πιστεύω να αποκρύπτουν τίποτε, κάθε άλλο μάλιστα, υπερπαρουσιάζουν τα γεγονότα- και για τα οποία γρήγορα θα έχουμε ένα πλήρη πίνακα, η Κυβέρνηση απεφάσισε πριν από ένα μήνα, να ενισχύσει την Αστυνομία, με την πρόσληψη χιλίων τετρακοσίων αστυνομικών, με άλλες δύο χιλιάδες και επιπλέον με ένα τριετές πρόγραμμα εξοπλισμού εκατό δισεκατομμυρίων (1.000.000.000) δραχμών, ώστε να μπορέσει πράγματι η Ελληνική Αστυνομία, κατά το μέτρο που την αφορά, να αντιμετωπίσει αυτή την αυξημένη εγκληματικότητα.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βρεττός έχει το λόγο.
ΚΩΝΣΤΑΝΤΙΝΟΣ ΒΡΕΤΤΟΣ: 'Ηταν πολύ ενδιαφέρουσα η απάντηση του κυρίου Υπουργού, κύριε Πρόεδρε, και το συμπέρασμα που βγάζουμε είναι ότι πράγματι υπάρχει ένα θέμα αύξησης της εγκληματικότητας στην πατρίδα μας, στη φιλήσυχη Ελλάδα, η οποία πλέον δεν είναι φιλήσυχη. Και αυτό, κύριε Υπουργέ, το βλέπουμε καθημερινά, το βλέπουμε στις περιοχές μας.
Θυμάμαι στο Μενίδι, που μένω, είχαμε κάποτε απόλυτη ησυχία. Σήμερα είναι δύσκολο να ζήσει κανείς εκεί, επειδή ακριβώς υπάρχει το πρόβλημα της ασφάλειας.
Κύριε Υπουργέ, θεωρώ ότι τα μέτρα τα οποία πρέπει να πάρει η Κυβέρνηση, πρέπει να είναι περισσότερα από ό,τι ήδη αναγγείλατε και τα οποία προωθείτε με πολύ καλή διάθεση. Παραδείγματος χάρη νομίζω ότι θα πρέπει να επανεξετάσετε το θέμα των πολυδύναμων, διότι μέχρι τώρα δεν λειτουργούν αποτελεσματικά.
Επίσης, νομίζω ότι θα πρέπει να επανεξετάσετε το θέμα που έχει σχέση με την απασχόληση των αστυνομικών μέσα στα γραφεία. Δεν υπάρχουν πλέον πολλοί αστυνομικοί που βγαίνουν έξω. Υπάρχουν αστυνομικοί των γραφείων.
Κατά την άποψή μου, πρέπει επίσης να αντιμετωπίσετε το θέμα της αξιοποίησης του αστυνομικού ως οργάνου, διότι σήμερα ο αστυνομικός δεν αξιοποιείται όσο πρέπει, με την έννοια ότι φοβάται να κάνει τη δουλειά του και γινόμαστε μάρτυρες των εράνων που γίνονται μεταξύ των αστυνομικών για να αντιμετωπίσουν τα προβλήματα των ποινικών διώξεων κατά την επιτέλεση του καθήκοντός τους.
Κύριε Υπουργέ, θεωρώ ότι υπάρχει μία ιδιότυπη εκδήλωση ομαδικής εγκληματικότητας στη χώρα μας, όχι μόνο εδώ, αλλά και αλλού, ιδιαίτερα όμως στην Ελλάδα, τα τελευταία χρόνια. Αυτήν την εγκληματικότητα την είδαμε να εμφανίζεται και χθες μετά από ένα ντέρμπι μεταξύ δύο ομάδων. Είδαμε την Αθήνα να καίγεται. Φαντάζομαι ότι παρά τα μέτρα τα οποία λάβατε και τα οποία είδαμε μέσα από την τηλεόραση, θα πρέπει ίσως να επανεξετάσετε τη στρατηγική σας σε σχέση με αυτού του είδους το ιδιότυπο ομαδικό έγκλημα που εμφανίζεται σε μεγάλη έκταση πλέον στη χώρα μας.
Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, αυτά τα μέτρα τα οποία ανακοίνωσα είναι κάποια πρόσθετα μέτρα. 'Ολα αυτά τα οποία είπε ο κ. Βρεττός έχουν γίνει ήδη αποδεκτά από την Αστυνομία και έχουν ληφθεί. 'Αλλωστε τα αυξημένα μέτρα τα οποία έχουμε πάρει τον τελευταίο καιρό, μεταξύ των άλλων, ενισχύθηκαν και από την 
 

Επιστροφή στην κορυφή



Σελίδα 9673 
έξοδο από τα γραφεία ενός σημαντικού αριθμού αστυνομικών. Απλώς δεν είχα το χρόνο να του τα καταγράψω με λεπτομέρεια.
Χαίρομαι που αναφέρθηκε ο κ. Βρεττός στα χθεσινά. Χαίρομαι βέβαια για την αναφορά και όχι για τα χθεσινοβραδινά θλιβερά αυτά επεισόδια που συνέβησαν από οπαδούς του Παναθηναϊκού κατά τον πανηγυρισμό της νίκης της ομάδας τους.
Θα κάνω δύο επισημάνσεις. Την πρώτη την έκανε και ο κ. Βρεττός. 'Εχουμε μία μορφή εγκληματικότητας, διότι εγκληματικότητα ήταν αυτή -δεν έχει σημασία αν δεν υπήρχε αιτία, ήταν εγκληματικότητα όταν κατέστρεψαν βιτρίνες, τραυματίσθηκαν επτά αστυνομικοί- πράγμα που αποδεικνύει ακριβώς ότι η εγκληματικότητα σήμερα έχει προσλάβει έκταση, για πάρα πολλούς λόγους. Αυτή, λοιπόν, η απαράδεκτη εγληματικότητα που εκφράζεται είτε μέσα στα γήπεδα είτε εκτός γηπέδων αναγκάζει την Αστυνομία να κινητοποιεί τεράστιες δυνάμεις και κάποτε πρέπει να σταματήσει.
Εμείς σαν Υπουργείο Δημόσιας Τάξης έχουμε προτείνει μία σειρά μέτρων στο αρμόδιο Υπουργείο Αθλητισμού, τα οποία περιλαμβάνονται στο νομοσχέδιο για τον αθλητισμό, που σύντομα θα κατατεθεί και έχουμε στείλει τελεσιγραφικά στην ΠΑΕ την άποψή μας για την ανάγκη ορισμένων μέτρων. Και λέω τελεσιγραφικά, διότι αν δεν ληφθούν αυτά τα μέτρα η Αστυνομία δεν πρόκειται από την ερχόμενη περίοδο να λάβει οιαδήποτε μέτρα προστασίας μέσα ή έξω από τα γήπεδα.
Είναι μεγάλη ευθύνη των ίδιων των συλλόγων και πρέπει να καταγγελθούν όλοι εκείνοι, οι οποίοι δεν λαμβάνουν τα απαραίτητα μέτρα, ώστε να συμμορφωθούν οι οπαδοί τους. Δεν είναι δυνατόν να γίνονται αυτά τα επεισόδια μέσα στο κέντρο της Αθήνας ούτε να ζητούμε και πάλι σε κάθε τέτοια περίπτωση να προστατεύει η Αστυνομία τους πολίτες και τις περιουσίες τους από τους πανηγυρισμούς, έστω ολίγων, αλλά πάντως επικίνδυνων "φιλάθλων".
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 1503/19.5.98 επίκαιρη ερώτηση του Βουλευτή της Νέας Δημοκρατίας κ. Νικολάου Παπαφιλίππου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τα τεχνικά προβλήματα που έχουν παρουσιαστσεί στο αρδευτικό έργο της περιοχής Σερβίων Κοζάνης, διαγράφεται λόγω κωλύματος του ερωτωμένου κυρίου Υπουργού.
NIKOΛΑΟΣ ΠΑΠΑΦΙΛΙΠΠΟΥ: Τι θα κάνουμε κύριε Πρόεδρε, θα την επαναφέρουμε;
ΠΡΟΕΔΡΕΥΩΝ (Παναγιώτης Ν. Κρητικός): 'Οπως βλέπετε διεγράφησαν και άλλες. Κωλύματα υπάρχουν. Θα την επανακαταθέσετε.
NIKOΛΑΟΣ ΠΑΠΑΦΙΛΙΠΠΟΥ: Παρακάλεσα τον κύριο Υπουργό, να ζητήσει ο ίδιος μία άλλη ημέρα που γίνεται κοινοβουλευτικός έλεγχος ...
ΠΡΟΕΔΡΕΥΩΝ (Παναγιώτης Ν. Κρητικός): Θα την επανακαταθέσετε και θα βρεθεί η ημέρα.
ΝΙΚΟΛΑΟΣ ΠΑΠΑΦΙΛΙΠΠΟΥ: Μα πότε; Μπορώ την ίδια εβδομάδα να το κάνω;
ΠΡΟΕΔΡΕΥΩΝ (Παναγιώτης Ν. Κρητικός): 'Οχι την ίδια δεν μπορείτε. Μπορείτε να την καταθέσετε αύριο, μεθαύριο για να πάει την άλλη εβδομάδα, τι να κάνουμε!
Θα συζητηθεί η με αριθμό 1522/20.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος, κ. Δημητρίου Κωστόπουλου, προς τον Υπουργό Υγείας και Πρόνοιας, σχετικά με τις κινητοποιήσεις των εργαζομένων στα νοσοκομεία, τη στελέχωσή τους με το απαραίτητο προσωπικό κλπ.
Η επίκαιρη ερώτηση έχει ως εξής:
"Σε κινητοποιήσεις βρίσκεται το σύνολο του προσωπικού μιας σειράς μεγάλων νοσοκομείων της χώρας (Ευαγγελισμός, Ασκληπιείο Βούλας, Τζάνειο Πειραιά, Γενικό Κρατικό Αθήνας, Λαϊκό κ.ά.).
Aπό τη στιγμή που τα περισσότερα νοσοκομεία αντιμετώπιζαν οξύτατα προβλήματα, λόγω έλλειψης προσωπικού, με επιπτώσεις στην περίθαλψη των ασθενών, πρόσφατη κοινή υπουργική απόφαση επιβάλλει περιορισμούς στην απασχόληση των εργαζομένων -κυρίως του νοσηλευτικού προσωπικού- τις αργίες και τις νύχτες.
Τα προγράμματα εφημεριών των γιατρών αντιμετωπίζονται με μια λογιστική λογική που ξεκινάει από το να γίνει οικονομία στις δαπάνες και όχι να εξυπηρετηθεί καλύτερα ο ασθενής. Η υγεία του λαού μπήκε στη λογική των απαγορευτικών προς τα ποσοστά των εφημεριών που επιβάλλει ο πρόσφατα ψηφισμένος νόμος.
Ερωτάται ο κύριος Υπουργός πώς σκέπτεται η Κυβέρνηση να αντιμετωπίσει αυτά τα ζητήματα και τι μέτρα θα πάρει, ώστε :
Να αποζημιωθούν άμεσα για τις ήδη δεδουλευμένες υπερωρίες τους και οι γιατροί και το υπόλοιπο προσωπικό όλων των κρατικών νοσοκομείων.
Να καλύπτονται από δω και μπρος οι πραγματικές ανάγκες σε ιατρικό και νοσηλευτικό προσωπικό τις μέρες των εφημεριών, των αργιών, τα Σαββατοκύριακα το διάστημα της νυχτερινής εργασίας.
Πότε επιτέλους θα γίνουν οι απαραίτητες προσλήψεις ιατρικού και νοσηλευτικού προσωπικού, που να καλύπτουν τις κενές οργανικές θέσεις, όπως ζητούν οι εργαζόμενοι;".
Ο Υπουργός Υγείας και Πρόνοιας κ. Γείτονας έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, κύριε συνάδελφε, η Κυβέρνηση ενισχύει τη στελέχωση των υπηρεσιών υγείας με συγκεκριμένα μέτρα. Αλλά και με τα συγκεκριμένα μισθολόγια στα οποία θα αναφερθώ, τους νέους νόμους, αναβάθμισε την οικονομική θέση των λειτουργών της υγείας. Και αναφέρομαι και στο μισθολόγιο για τους δημοσίους υπαλλήλους που ψηφίστηκε με το νόμο 2470/97 στο οποίο περιλαμβάνονται οι υγειονομικοί, οι οποίοι πήραν σημαντικές αυξήσεις και κράτησαν, όσοι δικαιούντο, ορισμένα ειδικά επιδόματα, αλλά αναφέρομαι και στο νέο νόμο στον 2606/98 για το μισθολόγιο των γιατρών, όπου δόθηκαν μεγάλες αυξήσεις στους βασικούς μισθούς και κίνητρα για την ενίσχυση της οικονομικής θέσης, αλλά και για την ενίσχυση της παραγωγικότητας των ίδιων των γιατρών.
'Οσον αφορά τις προσλήψεις, θέλω να θυμίσω ότι σ' αυτή τη διετία προωθήθηκαν δέκα χιλιάδες προσλήψεις. Το έχω πει χίλιες φορές, θα ήμουν ο ευτυχέστερος των ανθρώπων αν μπορούσα να καλύψω όλα τα κενά. Οι περισσότερες απ' αυτές τις προσλήψεις έχουν πραγματοποιηθεί και άλλες είναι σε εξέλιξη.
Θέλω επίσης να προσθέσω ότι προ τριών ημερών δόθηκε η έγκριση από την τριμελή επιτροπή εξ Υπουργών για την πρόσληψη δύο χιλιάδων νέων θέσεων -για φέτος δηλαδή, θα τις προκηρύξουμε σε λίγο μέσω του ΑΣΕΠ- στο χώρο της υγείας. 
Μιλάτε για κινητοποιήσεις, κύριε συνάδελφε. Θα πρέπει να συμφωνήσετε μαζί μου ότι στην Ελλάδα οι κινητοποιήσεις είναι εύκολες, συνήθως οι επιδόσεις είναι δύσκολες. 'Οταν μιλάμε είτε για προσλήψεις που έχουν σχέση με κάλυψη κενών θέσεων είτε για πρόσθετες αμοιβές, δεν θα πρέπει να αγνοούμε τις δυνατότητες της οικονομίας, όπως και τα όρια του προϋπολογισμού τον οποίο ψηφίζει η Βουλή.
Επομένως δεν είναι θέμα λογιστικής αντιμετώπισης η προσπάθεια λειτουργίας μέσα στα όρια των κονδυλίων που προσδιορίζονται από τον προϋπολογισμό. Και δεν είναι μόνο αυτό. Πιστεύω ότι επίσης θα συμφωνήσετε μαζί μου όσον αφορά το ότι η βελτίωση των υπηρεσιών ασφαλώς προϋποθέτει επαρκή στελέχωση, καλές αμοιβές, δυνατότητες εξέλιξης του προσωπικού, αλλά και ταυτόχρονα προϋποθέτει και αξιοποίηση όλων των δυνατοτήτων του προσωπικού με καλύτερα οργανωτικά σχήματα, έτσι ώστε να ενισχύεται η παραγωγικότητα.
Για το θέμα των υπερωριών και των εφημεριών που θίγετε, για τα νέα προγράμματα, με βάση και τους δύο νόμους, προβλέπεται άλλη διαδικασία για τις υπερωρίες και για τις εφημερίες. 
Καταρτίζονται προγράμματα με βάση τις πραγματικές ανάγκες από τα νοσοκομεία και στη μία και στην άλλη περίπτωση. 
 

Επιστροφή στην κορυφή



Σελίδα 9674 
Αυτά εγκρίνονται με κοινές αποφάσεις των Υπουργών Υγείας και των Υπουργών Οικονομικών. Φύγαμε από ένα καθεστώς πλασματικότητας, με το οποίο ούτε σεις συμφωνείτε ούτε οι ίδιοι οι εργαζόμενοι συμφωνούσαν και στον τομέα των υπερωριών, όπου είχαν καταντήσει επιδόματα ουσιαστικά οι υπερωρίες αλλά και στον τομέα των εφημεριών των γιατρών, όπου το μεγαλύτερο μέρος των εφημεριών ήταν πλασματικό.
'Οσον αφορά τα νυχτερινά, τα εξαιρέσιμα, τις αργίες, καθώς και το μισάωρο που είναι απαραίτητο για τη λειτουργία του νοσοκομείου σε 24ωρη βάση, με βάση το νέο νόμο, οι αποφάσεις γι'αυτά έχουν προωθηθεί και τα περισσότερα νοσοκομεία ήδη έχουν καταβάλει τις αμοιβές βάσει αυτών των νέων ρυθμίσεων.
Εμείς είχαμε δώσει εντολές στα νοσοκομεία να δώσουν και έναντι και πολλά νοσοκομεία το έκαναν. Υπάρχουν σε μερικά νοσοκομεία ακόμα, ορισμένα προβλήματα, όπως και στο Γενικό Κρατικό- όπως αναφερθήκατε- που θέλησαν να προσδιορίσουν το πρόγραμμα υπερωριών και τις αμοιβές των υπερωριών με βάση και τις τελευταίες αυξήσεις -για μένα κακώς- αυτό όμως τους καθυστέρησε λίγο, αλλά θα τακτοποιηθεί εντός των ημερών το θέμα. Κατόπιν τούτου πιστεύω ότι δεν υπάρχει κανένας λόγος κινητοποιήσεων για την αλλαγή αυτού του παλαιού συστήματος, για το οποίο κανένας δεν ήταν υπερήφανος. Πιστεύω ότι θα μας οδηγήσει σε καλύτερα αποτελέσματα και τα νοσοκομεία θα μπορούν να προσφέρουν καλύτερες υπηρεσίες, γιατί θα καλύπτονται και με υπερωρίες, αλλά και με εφημερίες οι πραγματικές ανάγκες.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, ο κύριος Υπουργός δυο φορές αναφερόμενος σε κάποια στοιχεία μας επικαλέσθηκε και είπε ότι και εμείς θα συμφωνήσουμε μαζί του.
'Οχι, δεν θα συμφωνήσουμε μαζί του. Αλλιώς προσεγγίζουμε τα ζητήματα. Δεν μπορεί δηλαδή να υπάρχει μια τέτοια αναταραχή στο χώρο της υγείας και να ερχόμαστε εδώ και να λέμε ότι "ψιχαλίζει". Δε γίνεται αυτό.
Υπάρχει κάποια κατάσταση, κύριε Υπουργέ, και θα εξηγηθώ ευθύς αμέσως. Ποιος πάει στο δημόσιο νοσοκομείο; Ο εργαζόμενος άνθρωπος, ο λαός.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Ολοι οι 'Ελληνες πολίτες.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ο εργαζόμενος 'Ελληνας, ο λαός. Εκείνος που τρέχουν τα λεφτά από τα μπατζάκια του, δεν θα πάει. Πάει, όπου γουστάρει.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ενάμισι εκατομμύριο περιθάλψαμε...
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Οι έχοντες ανάγκη αυτά τα νοσοκομεία, πάνε.
Επομένως, κοινωνικό κράτος, δημόσια υγεία, δημόσια νοσοκομεία είναι ταυτόσημες έννοιες. 'Ερχεσθε σήμερα και μας λέτε ότι αυτές είναι οι δυνατότητες της οικονομίας, αυτές είναι οι δυνατότητες του προϋπολογισμού. Μα, εσείς κάνατε τον προϋπολογισμό. Γιατί τον επικαλείσθε; Περικόψτε από αλλού, περικόψτε από τους πετρελαιάδες, περικόψτε απ'αυτούς που βάζουν τα παιδάκια και σπάζουν τις τζαμαρίες κάθε μέρα για να έχουν εισιτήρια στα γήπεδα, περικόψτε τους μεγαλοσχήμονες, περικόψτε από τα διαπλεκόμενα και δώστε στον τομέα της υγείας.
Δεν γίνεται, κύριε Υπουργέ, να διαμαρτύρονται οι λειτουργοί της υγείας και σεις να έρχεσθε και να λέτε εδώ ότι οι κινητοποιήσεις είναι εύκολες, αλλά τα αποτελέσματα δύσκολα. 'Εχει ο καιρός γυρίσματα. Μπορεί και τα αποτελέσματα να είναι εύκολα αν πάτε μ'αυτή τη λογική. Αλλά δεν θέλουμε να πιάσουμε τις άκρες. Θέλουμε να συνεννοηθούμε.
Κοιτάξτε την πραγματικότητα κατάματα. Μας λέτε ότι κάνατε δέκα χιλιάδες προσλήψεις και δεν μας λέτε πόσοι έχουν φύγει αυτό το διάστημα με τις κανονικές διαδικασίες, γιατί γηράσκει και αυτό το προσωπικό. 'Εχει ανάγκη το νοσοκομείο, έχει ανάγκη ο κόσμος, μην κλείνετε τα μάτια, μη γυρίζετε την πλάτη, μην ανωνυμοποιείτε τα πάντα.
Εσείς φέρατε το νόμο που κάνει τα νοσοκομεία ανώνυμες εταιρείες και όλες τις υπηρεσίες. Το Υπουργείο των Οικονομικών το έκανε, μην ξαφνιάζεστε. Εσείς ήσασταν αμέτοχος σ'εκείνην την περιπέτεια; Ο κ. Χριστοδουλάκης χειρίστηκε το θέμα αυτό, Υπουργός της Κυβέρνησής σας είναι. Τα πάντα θα γίνουν ανώνυμη εταιρεία.
Κύριε Πρόεδρε, δεν φέραμε μια επίκαιρη ερώτηση στη Βουλή για να μας πει ο κύριος Υπουργός αυτά που συνήθως λέει μέσα στο γενικότερο πλαίσιο της κυβερνητικής πολιτικής. Φέραμε αυτήν την επίκαιρη ερώτηση για να απαντήσει στον κόσμο αυτόν που κινητοποιείται και όχι σε μας. Εμείς, αν θέλετε, κάνουμε τον διαμεσολαβητή. Φέρνουμε αυτά τα αιτήματα, αυτές τις αγωνίες του κόσμου εδώ και η Κυβέρνηση πρέπει να απαντήσει σ'αυτόν τον κόσμο. 'Εχει υποχρέωση να απαντήσει. Η δημόσια υγεία δεν είναι ψιλικατζίδικο.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θέλω να πω στον κύριο συνάδελφο ότι η λογική, που ακολουθούμε, είναι λογική αναβάθμισης των υπηρεσιών υγείας, εκσυγχρονισμού του συστήματος, έτσι ώστε να παρέχει ακριβώς καλύτερες υπηρεσίες στον πολίτη, στον κάθε πολίτη, γιατί το σύστημά μας υγείας κινείται στη βάση της καθολικότητας, για όποιον έχει ανάγκη, είτε είναι πλούσιος είτε είναι φτωχός. Κι εδώ θέλω να σας πω, κύριε συνάδελφε, ότι στα νοσοκομεία δεν πηγαίνουν όσοι είναι φτωχοί, όπως είπατε, πηγαίνουν όλοι οι 'Ελληνες πολίτες, όταν έχουν πολύπλοκο πρόβλημα και θέλουν υψηλής ποιότητας ιατρικές υπηρεσίες. Και αυτό αποδεικνύεται με στατιστικά στοιχεία, αλλά και με συγκεκριμένα συγκρίσιμα στοιχεία μπορώ να το αποδείξω οποιαδήποτε ώρα. Μην πέφτετε κι εσείς στην παγίδα κάποιων, που εκμεταλλευόμενοι τις αδυναμίες του συστήματος, που υπάρχουν, θέλουν κάθε φορά να δυσφημίζουν το Εθνικό Σύστημα Υγείας.
Το Εθνικό Σύστημα Υγείας προσφέρει σημαντικά. Κι επειδή μου είπατε ποιοι πηγαίνουν, θα σας πω ότι πέρσι με στατιστικά στοιχεία ενάμισι εκατομμύριο 'Ελληνες, δηλαδή σχεδόν ένας από κάθε οικογένεια νοσηλεύτηκαν στα δημόσια νοσοκομεία και δεκατρία εκατομμύρια εξετάσεις έγιναν, δηλαδή πάνω από μία για κάθε 'Ελληνα έγινε στα δημόσια νοσοκομεία. Συμφωνώ μαζί σας. Θέλετε περισσότερη στελέχωση. Εγώ σας είπα ότι κάναμε αυτήν τη διετία αυτό το βήμα. Δέκα χιλιάδες προσλήψεις και δύο χιλιάδες νέες προσλήψεις. Δεν μπορούμε να αγνοήσουμε τα όρια του προϋπολογισμού και τη δυνατότητα της οικονομίας σε καμία περίπτωση. 'Ομως οφείλετε κι εσείς να συμφωνήσετε μαζί μου ότι το θέμα της παροχής καλύτερης εξυπηρέτησης του πολίτη είναι θέμα καλύτερης οργάνωσης των νοσοκομείων, αλλά και αύξησης της παραγωγικότητας μέσα από καλύτερα οργανωτικά σχήματα, γι' αυτό προσπαθούμε. Δεν πρόκειται να κόψουμε πραγματικές υπερωρίες ή εφημερίες γιατρών, που καλύπτουν πραγματικές ανάγκες. Και αυτό να είναι σαφές προς κάθε κατεύθυνση.
Νομίζω ότι αυτή η ρητή δήλωση θα πρέπει να σας ικανοποιεί, γνωρίζοντας την ευαισθησίας σας, κύριε Κωστόπουλε. Είμαστε όμως υποχρεωμένοι, δεδομένου ότι το κόστος των υπηρεσιών υγείας αυξάνει και αυτό είναι ανεξάρτητο από τη θέλησή μας, η βιοϊατρική τεχνολογία είναι δαπανηρή, έχουμε νέες ανάγκες, που δημιουργούν τα νέα επιδημιολογικά πρότυπα και άλλες εξελίξεις, είμαστε υποχρεωμένοι να δούμε και το κόστος των υπηρεσιών υγείας, το οποίο θα πρέπει να είναι όσο γίνεται χαμηλότερο, για να μπορεί το σύστημά μας να εξυπηρετήσει όλους αυτούς τους πολίτες που έχουν ανάγκη.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 1515/20.5.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Δικαιοσύνης, σχετικά με τις συνθήκες κράτησης των ανηλίκων στις φυλακές κλπ., διαγράφεται λόγω κωλύματος του ερωτωμένου κυρίου Υπουργού.
Επίσης, η με αριθμό 1512/20.5.98 επίκαιρη ερώτηση του 
 

Επιστροφή στην κορυφή



Σελίδα 9675 
Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Πολιτισμού, σχετικά με την προστασία και αναστήλωση του Θεάτρου της Αρχαίας Αιγείρας διαγράφεται λόγω κωλύματος του ερωτωμένου κυρίου Υπουργού.
Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία εξήντα πέντε μαθητές και πέντε συνοδοί - καθηγητές από το 4ο Γυμνάσιο Πάτρας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ"
Η Βουλή τους καλωσορίζει.
(Χειροκροτήματα από όλες τις πτέρυγες)
Εξαντλήθηκε -και πολύ νωρίς- το δελτίο επικαίρων ερωτήσεων της σήμερον. Διεγράφησαν εκ των δέκα, πέντε ερωτήσεις, λόγω κωλύματος των ερωτωμένων κυρίων Υπουργών και μία λόγω απουσίας του ερωτώντος κυρίου Βουλευτού.
Τελειώσαμε λίγο νωρίτερα τη συζήτηση του κοινοβουλευτικού ελέγχου νωρίτερα από το χρόνο που προβλέπεται από τον Κανονισμό και κατά συνέπεια θα διακόψουμε για τις 19.00', προκειμένου να έρθουν και οι κύριοι συνάδελφοι, για να μη διαγράψουμε τους εγγεγραμμένους να μιλήσουν στο νομοσχέδιο.
Δ Ι Α Κ Ο Π Η
 

Επιστροφή στην κορυφή



???? 9676 
???? ?? ???????
?????????? (???????. ?????: ??????????????? ??????
????????? ????????? ??/P> 
??????????? ????????
??????????? ???????? ????????? ?? ?????????.
?????? ???? ???????
????? ????????? ????? ???????????????????? ??? "???? ???? ??? ??????? ????? ??????????? ???????"?????? ????????????", ? ???????????????24.5.91 ????????????? ? ? ?1964/1991".
??????? ????? ???????? ??? ?? ???????? ????????.
?? ??? ??????.
??????? ?? ????????????????????????? ??? "???? ??????? ???????? ?????????????????????????????????????????????? ? ??? ? ?????????????? ????????? ???????? ????? ?????? ??? ??????".
?????? ???: ????????? ??????
????????? ????????????: ??????
?????? ???????? (????????? ???????: ????????, ???? ? ??.
?????????? (???????. ?????: ???? ???????
?????? ???????? (????????? ???????: ??? ???? ??????? ?' ?? ??????????????? ???????? ???? ??? ? ????????? ?? ???????, ?? ?????????????? ???? ???, ?????? ?????? ? ????????, ??? ????? ???? ?? ?????
?????????? (???????. ?????: ??? ??? ????.
????????????? ??? ????? ?? ???????.
?????? ?????????? ?????????
??????? ?? ????????????????????????? ???"?????????????????????? ???????????????????????????? ?????".
?????? ???: ????????? ??????
??????? ?????????: ??????
?????????? (???????. ?????: ????? ? ??????????? ??? ????? ?? ???????.
?????? ?????'????
??????? ?? ????????????????????????? ???"???? ????? '????????? (M.O.U.) ??? ????? ??? ???????? ?????? SAMSON POD ????????????????????????????(Open Skies) ??? ?.".
?????? ???: ????????? ??????
??????? ?????????: ??????
?????????? (???????. ?????: ????? ? ??????????? ??? ????? ?? ???????.
?????? ???????????.
??????? ?? ????????????????????????? ???"???? ??????? ??? ???????? ?????????????? ?????????? ???????? ??????? ????????? ???????? ??????.
?????? ???: ????????? ??????
???? ?? ?????????: ???, ???
?????????? (???????. ?????: ?????? ?????????????? ??????????? "???? ??????? ??? ???????? ?????????????? ?????????? ???????? ??????? ????????? ???????? ??????, ??? ???????? ? ?? ???? ?? ????? ???????????????????? ???
"???? ??????? ??? ???????? ?????????????? ?????????? ???????? ??????? ????????? ???????? ??????/P> 
'??? ???
???????????????, ??????? ??? 28 ?? 1 ????????, ????????? ???? ???? ?????????????? ?????????? ???????? ??????? ???????- ?? ???????? ?????? ??????? ?? ??? ?? 16 ????? 1997, ????? ? ???? ? ??????? ???? ?????? ???????? ???
????????
?????? ??? ??????????? ??? ?????????
??????????? ??? ??? ???????????
??? ??????????? ??? ?????????
??? ??? ?????????? ??? ???????????
??????????
? ???????????????????? ????????????????? ???????,
????????????? ?????"? ??????????",
????????? ?????????? ?????? ??? ????? ????? ?????????? ??? ??????????????, ?? ? ?????????? ???? ???????, ??????, ??????????? ??? ????? ?? ???????? ?????,
??????????? ? ????? ?????????????????????????????? ??? ??, ? ????????? ???????, ?? ? ?????????, ????????????? ? ????????,
?????????????? ? ?????? ????????? ??? ???????? ?????????? ?? ?????? ?????????????? ?? ????? ???? ???? ?? ???, ?????? ????????????? ??,
?????????? ?? ????????:
????? 1
1. ????????????, ??????????????????? ?? ???????????????????? ??????, ???????????????? ???????????????????????? ???????, ? ???????? ????? ?????????????????????????????????????????, ? ??? ???????? ??, ? ????? ??????? ?????????? ??????? ??????.
??? ?????? ????????????, ?????? ????????? ???????? ?????????? ????? ???? ????? '???.
2. ? ???????? ??????????:
- ?? ????????????????????/P> 
??????? ????????? ????
- ?????? ?? ????
- ?? ????? ???????? ??? ???- ??????????, ??? ???????? ??????, ? ????????? ???????, ????????????, ????????????????????? ????? ?????????? ??? ??.
3. ???????????? ?????? ? ????? ??
 

????? ?? ???



Σελίδα 9677 
αντίστοιχων οργανισμών και επιχειρήσεών τους στην εφαρμογή και εκτέλεση των αναπτυξιακών σχεδίων και προγραμμάτων του άλλου Μέρους.
ΑΡΘΡΟ 2
1. Η συνεργασία που προβλέπεται στο άρθρο 1 περιλαμβάνει, ιδίως, τους ακόλουθους τομείς:
- βιομηχανία,
- ενέργεια,
- ναυπηγικές κατασκευές και ναυπηγοεπισκευές,
- γεωργία, συμπεριλαμβανομένης της αγροτικής βιο-
μηχανίας,
- κατασκευαστικές και οικοδομικές δραστηριότητες,
- μεταφορές, συμπεριλαμβανομένων των θαλάσσιων
μεταφορών,
- τραπεζικές, ασφαλιστικές και άλλες χρηματοπιστω-
τικές υπηρεσίες,
- τουρισμό,
- επαγγελματική κατάρτιση και εκπαίδευση στον
τομέα του μάνατζμεντ,
- άλλους τομείς υπηρεσιών αμοιβαίου ενδιαφέροντος.
2. Για το σκοπό αυτόν και υπό την επιφύλαξη της νομοθεσίας που ισχύει στις αντίστοιχες χώρες τους, τα Συμβαλλόμενα Μέρη θα ενθαρρύνουν τη συνεργασία και τη σύναψη συμφωνιών μεταξύ των αρμόδιων, για τους συμφωνηθέντες τομείς, αρχών τους.
ΑΡΘΡΟ 3
1. Η οικονομική συνεργασία, που προβλέπεται στην παρούσα Συμφωνία, θα πραγματοποιηθεί, ιδίως, επί τη βάσει συμφωνιών και συμβολαίων μεταξύ ελληνικών και σλοβακικών επιχειρήσεων, οργανισμών και εταιριών, σύμφωνα με τη νομοθεσία κάθε Συμβαλλόμενου Μέρους.
2. Τα Συμβαλλόμενα Μέρη θα καταβάλλουν κάθε προσπάθεια για να διευκολύνουν τη δραστηριότητα αυτή, με τη δημιουργία ευνοϊκών συνθηκών για την οικονομική συνεργασία, ιδίως δε:
- με τη δημιουργία ευνοϊκών συνθηκών για τις
επενδύσεις,
- με τη διευκόλυνση της ανταλλαγής πληροφοριών
εμπορικής και οικονομικής φύσεως,
- με τη διευκόλυνση ανταλλαγών και επαφών μεταξύ
των οικονομικών τους παραγόντων,
- με τη διευκόλυνση της διοργάνωσης πανηγύρεων,
εκθέσεων, συμποσίων κ.λπ.,
- με την οργάνωση δραστηριοτήτων για την προώ-
θηση του εμπορίου περιλαμβανομένης της εμπο-
ρικής προώθησης σε τρίτες χώρες.
ΑΡΘΡΟ 4
1. Τα Συμβαλλόμενα Μέρη θα δημιουργήσουν ευνοϊκές συνθήκες για την ανάπτυξη της τεχνολογικής συνεργασίας μεταξύ τους, καθώς και μεταξύ των αντίστοιχων ιδρυμάτων, οργανισμών ή επιχειρήσεών τους, σύμφωνα με τις εθνικές τους προτεραιότητες και σύμφωνα με τη νομοθεσία τους.
2. Η συνεργασία αυτή μπορεί να έχει τη μορφή, μεταξύ άλλων:
- επεξεργασίας και εφαρμογής κοινών ερευνητικών
προγραμμάτων,
- οργανώσεως επισκέψεων και μορφωτικών ταξιδίων
για ειδικευμένες αντιπροσωπείες,
- οργάνωσης επιμορφωτικών προγραμμάτων σε το-
μείς αμοιβαίου ενδιαφέροντος,
- παροχής τεχνικής και επιστημονικής εξειδίκευσης,
- συγκλήσεως συμποσίων και συναντήσεων,
- ανταλλαγής τεχνογνωσίας και αδειών.
3. Τα Συμβαλλόμενα Μέρη μπορούν να καθορίσουν, με αμοιβαία συμφωνία, άλλους τομείς τεχνολογικής συνεργασίας, στους οποίους κρίνεται επιθυμητή η επέκταση της συνεργασίας, λαμβάνοντας υπόψη, ιδίως, τις ανάγκες τους σε εργατικό δυναμικό, πρώτες ύλες, εξοπλισμό και τεχνολογία.
ΑΡΘΡΟ 5
1. Συνιστάται, δια της παρούσας, Μεικτή Επιτροπή με σκοπό την εξασφάλιση της εφαρμογής της παρούσας Συμφωνίας.
2. Η Μεικτή Επιτροπή απαρτίζεται από εκπροσώπους των Συμβαλλόμενων Μερών και θα συνέρχεται κατόπιν αιτήσεως οποιουδήποτε Μέρους, σε τόπο και χρόνο που θα συμφωνείται από κοινού, δια της διπλωματικής οδού.
3. Η Μεικτή Επιτροπή θα προβαίνει σε επισκόπηση της προόδου που έχει πραγματοποιηθεί για την υλοποίηση των στόχων της παρούσας Συμφωνίας και θα διατυπώνει, αν απαιτείται, συστάσεις για την εφαρμογή της.
ΑΡΘΡΟ 6
1. Η παρούσα Συμφωνία τίθεται σε ισχύ τριάντα (30) ημέρες από την ημερομηνία κατά την οποία τα Συμβαλλόμενα Μέρη αντήλλαξαν έγγραφες ανακοινώσεις, με τις οποίες πληροφορούν ότι ολοκληρώθηκαν οι διαδικασίες που απαιτούνται από τις αντίστοιχες νομοθεσίες τους για το σκοπό αυτόν. Θα παραμείνει σε ισχύ για μία περίοδο πέντε (5) ετών.
2. Εκτός εάν ένα από τα Συμβαλλόμενα Μέρη καταγ- γείλει τη Συμφωνία τουλάχιστον έξι (6) μήνες πριν από την ημερομηνία λήξεως της ισχύος της, η παρούσα Συμφωνία θα παρατείνεται εν συνεχεία σιωπηρώς για ετήσιες διαδοχικές περιόδους και κάθε Συμβαλλόμενο Μέρος διατηρεί το δικαίωμα να καταγγείλει τη Συμφωνία, κατόπιν ανακοινώσεως, με εξάμηνη, τουλάχιστον, προειδοποίηση.
3. 'Οσον αφορά συμφωνίες και συμβόλαια που συνή- φθησαν μεταξύ οικονομικών παραγόντων των δύο Μερών, βάσει της παρούσας Συμφωνίας, τα προηγούμενα άρθρα θα εξακολουθήσουν να ισχύουν για μία περαιτέρω πενταετία από την ημερομηνία αυτή.
4. Από τη θέση της σε ισχύ, η παρούσα Συμφωνία αντικαθιστά, όσον αφορά την Ελληνική Δημοκρατία και τη Δημοκρατία της Σλοβακίας, τη Συμφωνία μεταξύ της Κυβερνήσεως της Ελληνικής Δημοκρατίας και της Κυ- βερνήσεως της Σοσιαλιστικής Δημοκρατίας της Τσεχοσλοβακίας για την ανάπτυξη της οικονομικής, βιομηχανικής και τεχνικής συνεργασίας, η οποία υπεγράφη στην Αθήνα, στις 22 Οκτωβρίου 1980.
'Εγινε εις διπλούν, στην Αθήνα, την 16η Οκτωβρίου 1997 στην ελληνική, σλοβακική και αγγλική γλώσσα και όλα τα κείμενα είναι εξίσου αυθεντικά.
Σε περίπτωση διαφοράς ως προς την ερμηνεία υπερισχύει το αγγλικό κείμενο.
ΓΙΑ ΤΗΝ ΚΥΒΕΡΝΗΣΗΓΙΑ ΤΗΝ ΚΥΒΕΡΝΗΣΗΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣΔΗΜΟΚΡΑΤΙΑΣ ΤΗΣ ΣΛΟΒΑΚΙΑΣΑ. Μπαλτάς Jan FoltinΥφυπουργός ΥφυπουργόςΕθνικής Οικονομίας Οικονομίας 

Επιστροφή στην κορυφή



Σελίδα 9678 
Η σελίδα σε PDF 

Επιστροφή στην κορυφή



Σελίδα 9679 
Η σελίδα σε PDF 

Επιστροφή στην κορυφή



Σελίδα 9680 
Η σελίδα σε PDF 

Επιστροφή στην κορυφή



Σελίδα 9681 
Η σελίδα σε PDF 

Επιστροφή στην κορυφή



Σελίδα 9682 
Η σελίδα σε PDF 

Επιστροφή στην κορυφή



Σελίδα 9683 
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την επικύρωση των Πρακτικών όσον αφορά την ψήφιση στο σύνολο του ανωτέρω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Η Βουλή παρέσχε τη ζητηθείσα εξουσιοδότηση.
Υπουργείου Γεωργίας.
Μόνη συζήτηση επί της αρχής, των άρθρων και του συνόλου του σχεδίου νόμου: "Σύσταση Οργανισμού Πιστοποίησης Λογαριασμών, Οργανισμού Πληρωμών και Ελέγχου Κοινοτικών Ενισχύσεων Προσανατολισμού και Εγγυήσεων, Οργανισμού Πιστοποίησης και Επίβλεψης Γεωργικών Προϊόντων, Γενικών Διευθύνσεων και θέσεων προσωπικού στο Υπουργείο Γεωργίας και "Εταιρείας Αξιοποίησης Αγροτικής Γης" Α.Ε. και άλλες διατάξεις".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Δημόσιας Ταξης.
Μόνη συζήτηση επί της αρχής των άρθρων και του συνόλου του σχεδίου νόμου: "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.
Επανερχόμεθα στη συζήτηση του νομοσχεδίου του Υπουργείου Υγείας και Πρόνοιας: "Κύρωση σύμβασης μεταξύ του Ελληνικού Δημοσίου και του Ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ", με την οποία τροποποιείται η από 24.5.91 όμοια σύμβαση που κυρώθηκε με το ν. 1964/91".
Βρισκόμαστε στη συζήτηση επί της αρχής και έχουν απομείνει να μιλήσουν αρκετοί συνάδελφοι, πρώτος ο κ. Νικόλαος Ακριτίδης, ο οποίος έχει το λόγο.
ΝΙΚΟΛΑΟΣ ΑΚΡΙΤΙΔΗΣ: Κυρίες και κύριοι συνάδελφοι, νομίζω ότι είναι χρήσιμο να επαναλάβω ότι οι κύριες και ουσιαστικές ρυθμίσεις που προβλέπει η τροποποίηση της σύμβασης του νοσοκομείου που συζητούμε σήμερα και που προτείνεται από το Υπουργείο Υγείας προς κύρωση στο Σώμα, είναι δύο.
Η πρώτη, αφορά τη φυσιογνωμία του νοσοκομείου και η δεύτερη, τη διοίκηση και τη λειτουργία του, την οργάνωση και την εποπτεία του.
Σε ό,τι αφορά την πρώτη, δηλαδή τη φυσιογνωμία αυτού του νοσοκομείου της Θεσσαλονίκης, δε νομίζω ότι υπάρχει τώρα καμιά απολύτως αμφιβολία ότι το νοσοκομείο θα λειτουργεί με όλα τα χαρακτηριστικά ενός δημόσιου νοσοκομείου. Θα προσφέρει δηλαδή υπηρεσία στους πολίτες, όπως ακριβώς και τα νοσοκομεία του Ε.Σ.Υ. και υπό τους ιδίους, με αυτά, όρους που αφορούν τους πολίτες. Δηλαδή, θα εφημερεύει κατά τον προγραμματισμό του συνόλου των νοσοκομείων της πόλης και θα δέχεται ασφαλισμένους με τους ίδιους οικονομικούς και άλλους όρους προς το Ε.Σ.Υ., σε όλους τους ασφαλισμένους.
Δεύτερον, η οργάνωσή του σε κλινικές και εργαστήρια εντάσσεται και υπηρετεί το σχεδιασμό του Υπουργείου Υγείας και πραγματοποιείται με αποφάσεις του Υπουργείου Υγείας. Συμμετέχει επίσης, όπως όλα τα άλλα νοσοκομεία, στα προγράμματα εκπαίδευσης και ιατρικής έρευνας.
Αυτά τα χαρακτηριστικά στη σύμβαση του 1991, ήταν είτε ακαθόριστα και απροσδιόριστα σε τέτοιο βαθμό, ώστε καθιστούσαν αδύνατη τόσο τη σύγκροτησή του, όσο και τη λειτουργία του είτε οδηγούσαν σε έναν τύπο νοσηλευτικού ιδρύματος αυτόβουλου και υπό πλήρη ιδιωτικό έλεγχο που επιδοτούνταν όμως, για την κάλυψη των λειτουργικών του δαπανών, από το κράτος χωρίς κανόνες και χωρίς συστηματικό έλεγχο. Αυτό φαντάζομαι ότι κανείς δεν μπορεί να το υιοθετήσει σ'αυτήν την Αίθουσα, αλλά ευρύτερα στην κοινωνία μας, όπως ήδη έχει εκφραστεί.
Σήμερα, με την τροποποίηση -όπως εξήγησε αναλυτικά και ο κύριος Υπουργός στην προηγούμενη συνεδρίαση και νομίζω με πειστικό τρόπο- κατοχυρώνεται αφ' ενός ο δημόσιος λειτουργικός χαρακτήρας του νοσοκομείου υπό την εγγύηση του κράτους, η οποία εγγύηση παρέχεται με κανόνες και μέτρα εποπτείας, προγραμματισμού και ελέγχου της λειτουργίας του και αφ' ετέρου παραμένει ο χαρακτήρας του ως νομικού προσώπου ιδιωτικού δικαίου.
Αυτό που εγώ νομίζω ότι έχει σημασία είναι να διαγνώσουμε ποια είναι η ιδιαίτερη σημασία του γεγονότος ότι το νοσοκομείο θα είναι ίδρυμα ιδιωτικού δικαίου. Κατά τη γνώμη μου, η ουσιαστική σημασία αυτού του γεγονότος, η σημαντική διαφοροποίηση αυτού του νοσοκομείου από τα υπόλοιπα νοσοκομεία του Ε.Σ.Υ., του δημόσιου τομέα, είναι ότι στο νοσοκομείο αυτό δεν θα υπάρχει μονιμότητα σε όλο το προσωπικό του. Ιδιαίτερα σε ό,τι αφορά το ιατρικό προσωπικό προβλέπεται αυτό να προσλαμβάνεται με σύμβαση ορισμένου χρόνου, η ανανέωση της οποίας θα γίνεται μετά από κρίση της επίδοσης και της ικανότητας του καθένα απ'αυτά τα στελέχη. 
Αυτό είναι κατά τη γνώμη μου, το κύριο και ουσιαστικό στοιχείο που αποτυπώνει και καταγράφει το χαρακτήρα αυτού του νοσοκομείου ως κοινωφελούς οργανισμού ιδιωτικού δικαίου. 
Βεβαίως, πιστεύω πως εδώ δεν μπορεί να υπάρχει άλλη γνώμη και άλλη άποψη από το ότι οι προσλήψεις συνολικά και ιδιαίτερα των γιατρών, οι κρίσεις και όλες οι άλλες διαδικασίες πρέπει να γίνονται από όργανα, με διαδικασίες και με εγγυήσεις που να διασφαλίζουν, τόσο το αδιάβλητο, όσο και την διαφάνεια και την αξιοκρατία, πράγμα που πιστεύω ότι προβλέπεται στο νομοσχέδιο.
Είχε γίνει πολύς λόγος στην επιτροπή, αλλά επίσης, επισημάνθηκε και στην Αίθουσα ότι υπάρχουν δικλείδες διαφυγής ή υπάρχουν περιθώρια και παράθυρα διαφυγής από αυτούς τους κανόνες. Ιδιαίτερα επισημάνθηκε η παράγραφος 4 με την οποία τροποποιείται το άρθρο 16 της αρχικής σύμβασης που προβλέπει ότι μπορεί να γίνονται προσλήψεις προσωπικού από το διοικητικό συμβούλιο εξάμηνης θητείας, εποχιακών και άλλων υπαλλήλων και να μπορεί να υπάρχει ανανέωση.
Εγώ θα θυμίσω ότι και αυτό, όπως προβλέπει η προηγούμενη παράγραφος στην οποία παραπέμπει αυτή η ρύθμιση, η ε' της παραγράφου 3, η πρόβλεψη είναι ότι αυτό το προσωπικό θα προσλαμβάνεται κατά το άρθρο 18 του ν.2190. Αλλά θέλω να ξεκαθαρίσω ότι κανείς και εγώ ιδιαίτερα, δεν μπορεί να συμβιβαστεί με την ιδέα ότι θα μπορεί να γίνεται παρέκκλιση των αρχών και της εφαρμογής του ν.2190.
Επομένως, θα μπορούσαμε απλά να πούμε ότι η διαφοροποίηση αυτού του νοσοκομείου βρίσκεται στο σημείο εκείνο που ανατρέπεται ένα καθεστώς που ισχύει σήμερα και στο μέτρο που ισχύει, στα δημόσια νοσοκομεία του ΕΣΥ, όπου κλινικές και εργαστήρια σε πολλές περιπτώσεις μεταβάλλονται ουσιαστικά σε ιδιωτικές κλινικές, σε ιδιωτικά εργαστήρια εκείνων που τα διευθύνουν. Επίσης υπάρχει ένα καθεστώς που το συναντούμε πολύ συχνά, όπου ιδιωτικά διαγνωστικά κέντρα και άλλα εργαστήρια γίνονται προσαρτήματα στην ουσία δημόσιων νοσοκομείων, αλλά και ασφαλιστικών οργανισμών του δημοσίου.
'Ενας τέτοιος στόχος, του να αποκοπούν τέτοιας μορφής συμφέροντα, είναι πάρα πολύ φυσικό ότι θα δημιουργεί αντιδράσεις, κυρίως από την πλευρά εκείνων που κυριολεκτικά σήμερα το κρατικό σύστημα υγείας. Γνωρίζω πόσο προκαλεί, διεγείρει την ευαισθησία της κοινής γνώμης, αλλά ιδιαιτέρως την ευαισθησία μας σε αυτή την Αίθουσα, αυτό το γεγονός. Και η ευαισθησία αυτή έχει προκαλέσει πλήθος συζητήσεων και στο παρελθόν, αλλά και στην προηγούμενη συνεδρίαση.
Νομίζω ότι η πρόταση για τον τρόπο με τον οποίο θα λειτουργήσει το νοσοκομείο, περιορίζει αισθητά ή παρέχει εγγύηση αισθητού περιορισμού αυτού του φαινομένου.
Σε ό,τι αφορά τώρα τη διοίκηση του νοσοκομείου, αυτή όπως γνωρίζουμε ασκείται από το διοικητικό συμβούλιο και 
 

Επιστροφή στην κορυφή



Σελίδα 9684 
τον γενικό διευθυντή, οι οποίοι λειτουργούν στα πλαίσια των κανονισμών λειτουργίας του νοσοκομείου που εγκρίνεται από τους Υπουργούς Υγείας. Και αυτή είναι μια άλλη ρήτρα εγγύησης για την ορθή του λειτουργία.
Ειδικότερα, η πρόβλεψη για τη σύνθεση του διοικητικού συμβουλίου που δίνει η δυνατότητα της συμμετοχής του "Ιδρύματος Παπαγεωργίου", του κράτους και της κοινωνίας με το γνωστό έβδομο μέλος της κοινής αποδοχής, νομίζω ότι αποτελεί μια ισόρροπη λύση και βεβαίως μια λύση από την οποία δεν προκύπτει ότι υπάρχει μονόπλευρος έλεγχος, είτε αυτός είναι του κράτους είτε είναι του ιδρύματος, όπως αρχικά προβλέπονταν είτε άλλης κατηγορίας. Νομίζω ότι αυτή η σύνθεση που παρέχει εγγυήσεις θα πρέπει να στηριχθεί.
Γι'αυτό πιστεύω, κύριε Υπουργέ, ότι ο γενικός διευθυντής που θα προσληφθεί κατά τα προβλεπόμενα, πρέπει να έχει τη συναίνεση του διοικητικού συμβουλίου.
Επίσης, πιστεύω ότι είναι χρήσιμη η ομόφωνη διεκδίκηση του διοικητικού συμβουλίου να υπάρξει η σύμφωνη γνώμη του -όχι η απλή, αλλά η σύμφωνη γνώμη, του διοικητικού συμβουλίου- για τη φιλοξενία των πανεπιστημιακών κλινικών. Βεβαίως, αυτό δεν πρέπει να φθάνει στο σημείο εκείνο που να ανατρέπει τη γενικότερη νομοθεσία όπως έχετε πει, αλλά η σύμφωνη γνώμη είναι νομίζω πάρα πολύ χρήσιμη.
Θα ήθελα επίσης να πω ότι στην Αίθουσα αυτή έγινε πολύ λόγος στην προηγούμενη συνεδρίαση για διάφορα ζητήματα και είναι φυσικό σ' αυτό τον κορυφαίο χώρο διαλόγου και κριτικής να αναπτύσσονται θέσεις που αφορούν γενικότερα το θέμα. Πολλοί συνάδελφοι τόνισαν ότι το νοσοκομείο θα πρέπει να λειτουργήσει -το συντομότερο φυσικά- ανεξαρτήτως του τι πρόκειται να γίνει με τους δωρητές. Νομίζω ότι η αναφορά αυτή, εφάπτεται της σφαίρας της σκανδαλολογίας που όλοι γνωρίζουμε ότι έχει αναπτυχθεί γύρω από τους ανθρώπους αυτούς. Αυτό δεν μπορεί να είναι μια αποδεκτή πολιτική θέση, να την υιοθετεί η Αίθουσα για πολλούς λόγους. Πρώτα πρώτα σε ό,τι αφορά την ηθική της πλευρά μου έκανε πολύ εντύπωση όχι γιατί διαλέχτηκε η παραμονή της έναρξης της συζήτησης αυτής της πρότασης στη Βουλή από την εισαγγελία προκειμένου να ασκήσει την ποινική διώξη, αλλά το γεγονός ότι -όπως πληροφορήθηκα -η έγκληση αυτή έχει γίνει από έναν δικηγόρο της Αθήνας πριν από τρία χρόνια, δυο φορές από εισαγγελίες πρωτοδικών και εφετών στη Θεσσαλονίκη έχει τεθεί στο αρχείο και την τελευταία στιγμή, κάποιος εισαγγελέας κίνησε και πάλι την υπόθεση. Αυτό μου κάνει ιδιαιτέρως μεγάλη εντύπωση, η τριετία αυτή και η επιμονή. 
Και κλείνω λέγοντας ότι το νοσοκομείο θα λειτουργήσει κύριοι συνάδελφοι. Το ουσιαστικό, όμως, είναι να δούμε με ποιο τρόπο θα λειτουργήσει, όπως ήδη αναφέρθηκαν. Και νομίζω ότι η ηθική και η πολιτική στήριξη αυτού του τρόπου λειτουργίας από τη Βουλή έχει πολύ μεγάλη σημασία. Με την έννοια αυτή εγώ θεωρώ ότι η Βουλή χωρίς επιφυλάξεις πρέπει να ψηφίσει αυτήν την τροποποίηση, γιατί πραγματικά αλλάζει την αρχική σύμβαση ουσιαστικά και δημιουργεί όρους για να μπορέσει να λειτουργήσει αποτελεσματικά και αποδοτικά το νοσοκομείο από εδώ και πέρα.
Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Το λόγο έχει ο κ. Μαγκριώτης. 
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κύριε Υπουργέ, κυρίες και κύριοι συνάδελφοι, ...
ΠΡΟΕΔΡΕΥΩΝ (Παναγιώτης Ν. Κρητικός): Σας αναμέναμε "τη εισηγήσει" του κυρίου Ακριτίδη...
ΙΩΑΝΝΗΣ ΜΑΓΚΡΙΩΤΗΣ: Και εμείς, κύριε Πρόεδρε, την Ολυμπιακή που παρ' όλες τις βαθιές τομές συνεχίζει να καθυστερεί.
ΠΡΟΕΔΡΕΥΩΝ (Παναγιώτης Ν. Κρητικός): ... ο οποίος λειτούργησε ως πρύτανης των Θεσσαλονικέων Βουλευτών. 
ΙΩΑΝΝΗΣ ΜΑΓΚΡΙΩΤΗΣ: Τον ευχαριστούμε πολύ. Γιατί η τροποποίηση της σύμβασης που συζητούμε είναι σημαντική ιδιαίτερα για όλους εμάς τους νέους Βουλευτές που δεν είχαμε την ευκαιρία να συμμετάσχουμε στη συζήτηση της πρώτης σύμβασης το 1991. Σύμβαση που όπως τη χαρακτήρισε ορθότατα ο Υπουργός Υγείας ο κ. Γείτονας προχθές στην αγόρευσή του, δημιουργούσε ουσιαστικά μια ιδιωτική κλινική, η οποία θα χρηματοδοτείτο κυρίως από τα χρήματα του δημοσίου και του Κοινοτικού Πλαισίου Στήριξης. Δυστυχώς με τους όρους εκείνης της σύμβασης, εάν ξεκινούσε η λειτουργία του νοσοκομείου είναι σίγουρο πως ο καθημερινός άνθρωπος, ο απλός άνθρωπος των δυτικών συνοικιών δεν θα είχε προσπέλαση στο νοσοκομείο, δεν θα μπορούσε να γευτεί τις υψηλές υπηρεσίες του Νοσοκομείου "Παπαγεωργίου", όπως ονομάζεται με την τροποποίηση της σύμβασης, γιατί δυστυχώς τα οικονομικά του δεν θα του το επέτρεπαν. Γι' αυτό η προσπάθεια της Κυβέρνησης ήταν σημαντική. Η καθυστέρηση για την τροποποίηση της σύμβασης σ' έναν μεγάλο βαθμό οφείλεται στην ακαμψία της διοίκησης του ιδρύματος για τις ελάχιστες βελτιώσεις που περιλαμβάνονται στην τροποποιημένη σύμβαση που σήμερα συζητούμε και που δίνουν τη δυνατότητα κατ' αρχάς το νοσοκομείο να ενταχθεί λειτουργικά -και το τονίζω το λειτουργικά- στον περιφερειακό σχεδιασμό του Εθνικού Συστήματος Υγείας. Δίνουν τη δυνατότητα στην πολιτεία να έχει την υψηλή εποπτεία τουλάχιστον.
Βελτιώνει τις δυνατότητες και τις προϋποθέσεις προσπέλασης των ανθρώπων της δουλειάς, της μεγάλης πλειοψηφίας των πολιτών της Θεσσαλονίκης και της ευρύτερης περιοχής στο Νοσοκομείο Παπαγεωργίου.
Θέλω με την ευκαιρία αυτή να σημειώσω, κύριε Πρόεδρε, μία υπερβολική, θα έλεγα, υποστήριξη -δεν την ανέμενα- από την πλευρά της Νέας Δημοκρατίας, προς τις επιχειρήσεις του ιδιωτικού τομέα της υγείας, τον ιδιωτικό τομέα της οικονομίας που αναπτύσσει επιχειρήσεις, επιχειρηματική δραστηριότητα στις υπηρεσίες υγείας και πρόνοιας.
'Εφθασε η Νέα Δημοκρατία να διατυπώνει από του Βήματος αυτού διά του εκπροσώπου της ότι έχει μεγαλύτερη εμπιστοσύνη στη διαχείριση ενός νοσοκομείου από έναν ιδιώτη, χωρίς δυνατότητα ελέγχου κοινωνικού παρά στους εκπροσώπους της πολιτείας, παρά στο δημόσιο, το οποίο έχει τον συνεχή έλεγχο.
Δεν μπορούμε όμως έτσι να ευτελίζουμε τις υπηρεσίες που προσφέρουν τα ιδρύματα του Εθνικού Συστήματος Υγείας. Δημόσια Νοσοκομεία σήκωσαν όλο το βάρος τα τελευταία δεκαπέντε χρόνια και είναι ανεγνωρισμένη η προσφορά τους στα πλατιά λαϊκά στρώματα. Δεν μπορούν τα προβλήματα, οι δυσλειτουργίες, οι σπατάλες που παρατηρούνται στα νοσοκομεία του ΕΣΥ, πολλές φορές τα ράντζα που μερικές φορές αδικαιολογήτως υπάρχουν να δικαιώσουν αυτή σας τη θέση.
Δεν πρέπει να επιχαίρουμε ότι περίπου το 50% των υπηρεσιών υγείας προσφέρονται από ιδιωτικές επιχειρήσεις νομίμως ή παρανόμως. Δε νομίζω να περιποιεί τιμή στην ελληνική πολιτεία, στον πολιτικό κόσμο το ότι ο ιδιωτικός τομέας έχει τέτοια μεγάλη συμμετοχή στον τζίρο, κύριε Υπουργέ, και όχι στις υπηρεσίες....
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν υπάρχει κάτι τέτοιο.
ΙΩΑΝΝΗΣ ΜΑΓΚΡΙΩΤΗΣ: Αναφέρομαι αθροιστικά στα ιδιωτικά ιατρεία και στις επιχειρήσεις που προσφέρουν υπηρεσίες υγείας, και στην παράνομη δραστηριότητα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε μία διακοπή για να το διευκρινίσω;
ΙΩΑΝΝΗΣ ΜΑΓΚΡΙΩΤΗΣ: Παρακαλώ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν υπάρχει κανένα στοιχείο που να τεκμηριώνει ότι το 50% των υπηρεσιών υγείας προσφέρεται από ιδιώτες. Υπάρχουν εκθέσεις, αναλύσεις επιστημόνων -αυτά τουλάχιστον τα στοιχεία βρίσκω εγώ στο Υπουργείο και είναι των τελευταίων δύο ετών-που λέει, σε αντίθεση με όσα είχε πει ο ΟΟΣΑ, ότι διαθέτουμε περίπου για υπηρεσίες υγείας από δημόσια και ιδιωτική κατανάλωση -προσέξτε το-περίπου το 8% του ΑΕΠ. Κάνουν μια αναλογία ότι το 5,5% ή το 5,2%, εκεί διαφέρουν οι εκτιμήσεις, προέρχεται από δημόσια κατανάλωση και το υπόλοιπο, το περίπου 3% από την ιδιωτική κατανάλωση. Αυτό 
 

Επιστροφή στην κορυφή



Σελίδα 9685 
όμως είναι άλλο από την αναλογία Δημοσίου και ιδιωτικού τομέα στην προσφορά υπηρεσιών.
ΙΩΑΝΝΗΣ ΜΑΓΚΡΙΩΤΗΣ: Σε αυτά τα στοιχεία αναφέρομαι.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, κάνατε την παρέμβασή σας.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Και το μεγαλύτερο μέρος, των υπηρεσιών υγείας προσφέρεται από το δημόσιο τομέα.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Μαγκριώτη, ο χρόνος της παρέμβασης του Υπουργού κρατήθηκε, δεν σας επιβάρυνε καθόλου.
ΙΩΑΝΝΗΣ ΜΑΓΚΡΙΩΤΗΣ: Σε αυτά τα στοιχεία ακριβώς αναφέρομαι, στην πραγματικότητα που γνωρίζουν οι 'Ελληνες πολίτες. Οι αφανείς, αυτές που δεν καταγράφονται επισήμως, υπηρεσίες που προσφέρονται στον τομέα της υγείας, είναι πολύ πιο υψηλές και αυτές πρέπει να χτυπήσουμε μέσα από την αναδιάρθρωση, τον εκσυγχρονισμό και την αναβάθμιση του ΕΣΥ και όχι βεβαίως μέσα από τη διάλυσή του που επιχείρησε η Νέα Δημοκρατία κατά την τελευταία κυβερνητική της περίοδο και ευτυχώς, δεν το κατόρθωσε.
Αναφέρθηκε στο παράδειγμα του "Ωνασείου" η Νέα Δημοκρατία και είπε πως η κακή διαχείριση, παρότι την πλειοψηφία στη σύνθεση του Συμβουλίου του ιδρύματος αυτού την έχει το δημόσιο, απλώς βολεύει "ημετέρους" και κακοδιοικεί, κακοδιαχειρίζεται και τα ελλείμματα είναι υψηλά. Οι υπηρεσίες δεν παρέχονται για εκείνους για τους οποίους κατασκευάστηκε και χρηματοδοτείται, γιατί μόνο τα υψηλά εισοδηματικά στρώματα μπορούν να πληρώσουν το υψηλό κόστος των υπηρεσιών που προσφέρονται στο Ωνάσειο.
Αν, λοιπόν, το κακό παράδειγμα του Ωνασείου ή οι όποιες αδυναμίες θέλετε να μεταφερθούν και στο νοσοκομείο των δυτικών συνοικιών της Θεσσαλονίκης, του Παπαγεωργίου, τότε νομίζω πως ένα εύγε σας ανήκει.
Αυτό εμείς θέλουμε να αποφύγουμε. Τη δομή και τη λειτουργία του "Ωνασείου" και τη νοοτροπία που καλλιεργήθηκε, αγαπητοί συνάδελφοι της Νέας Δημοκρατίας, σ' αυτό το νοσοκομείο, θέλουμε να μη μεταφέρουμε στη Θεσσαλονίκη. Εάν αυτό συμβεί, μπορεί να συμπαρασύρει και τα άλλα νοσοκομεία και συνολικά το σύστημα παροχής υπηρεσιών υγείας, και να καταστρέψει τον ιστό της περίθαλψης σε αυτήν τη μεγάλη περιοχή.
Βεβαίως, αν η Νέα Δημοκρατία είναι ενθουσιασμένη ή ήταν ενθουσιασμένη με την προηγούμενη σύνθεση του διοικητικού συμβουλίου, όπου η πλειοψηφία ανήκε στο "'Ιδρυμα Παπαγεωργίου" και φυσικά, το καθεστώς των προσλήψεων στην απόλυτη ευχέρεια στην πλειοψηφία του συμβουλίου, δηλαδή στο "'Ιδρυμα Παπαγεωργίου" με τη δυνατότητα των εκπροσώπων τους να προσλαμβάνουν κατά το δοκούν να είστε σίγουροι ότι δεν είναι αυτές και οι προσδοκίες του λαού της Θεσσαλονίκης και της ελληνικής κοινωνίας οι ίδιες.
Με το ν. 2190 έστω και περιορισμένα, όπως περιλαμβάνεται στην τροποποιούμενη σύμβαση, που είναι η διάταξη που ισχύει για τις θυγατρικές των ΔΕΚΟ, δημιουργείται ένα στοιχειώδες πλαίσιο διαφάνειας. Το Δ.Σ. όμως πρέπεινα επιδείξει υψηλό αίσθημα ευθύνης. Κατά την προκήρυξη, και τη διαμόρφωση των κριτηρίων και κατά την κατάρτιση του πίνακα αυτών που θα προσληφθούν. Αυτήν την έκκληση απευθύνω προς το διοικητικό συμβούλιο του νοσοκομείου. Η ανεργία στη Θεσσαλονίκη είναι υψηλή. Οι προσδοκίες είναι υψηλές. Θα πρέπει τα κριτήρια να είναι αυστηρά. Οι διαδικασίες διαφανείς. Η αξιοκρατία απόλυτη και καθολική. Δεν πρέπει να υπάρξει ίχνος αμφισβήτησης για τις προσλήψεις. 'Οπως πρέπει να προσληφθούν ικανά στελέχη για να προσφέρουν υψηλές υπηρεσίες στους πολίτες.
Τέλος θα ήθελα να πω πως το καθεστώς του νομικού προσώπου ιδιωτικού δικαίου δίνει αφ' ενός μεν ευελιξία στην διοίκηση και στη λειτουργία του νοσοκομείου αφ' ετέρου μπορεί να λειτουργήσει ως πιλότος για τη γενικότερη αναμόρφωση του Εθνικού Συστήματος Υγείας. 'Ομως, αυτό το καθεστώς, εάν δεν προσδιοριστεί και περιγραφεί με αυστηρούς κανόνες, όσον αφορά το περιεχόμενο των συμβάσεων και για το ιατρικό προσωπικό, αλλά και για το νοσηλευτικό και το εργατοτεχνικό, τότε μπορεί να δημιουργήσει εκρηκτικές συνθήκες εργασίες. Καθεστώς πλήρους σύγχυσης και αναρχίας στο εσωτερικό του νοσοκομείου.
Γι' αυτό θα πρέπει να διατυπωθούν σαφείς κανόνες για το πως θα ανανεώνονται οι συμβάσεις, κάθε είδους σύμβαση, τόσο για το ιατρικό, όσο και για το νοσηλευτικό και εργατοτεχνικό προσωπικό. Πρέπει να υπάρχουν κριτήρια, όπως υπάρχουν στις χώρες της Ευρώπης και στην Αμερική. Μέσα στα όρια μιας τριετίας η επιτυχημένη θητεία για έναν χειρουργό θα κρίνεται από το πόσες πετυχημένες εγχειρήσεις έχει, ποιο το κόστος της νοσηλείας, πόσες μέρες νοσηλεύτηκαν οι ασθενείς του.
Εδώ θα πρέπει να προσθέσω ότι οι πανεπιστημιακές κλινικές ή η πανεπιστημιακή έρευνα δεν πρέπει να αποκλεισθούν από ένα ίδρυμα, το οποίο φιλοξενεί τεχνολογικό εξοπλισμό τελευταίας γενιάς. 'Ισα-ίσα πρέπει να υποστηριχθούν. 'Ομως, δεν θα πρέπει αυτό το νοσοκομείο να καταδυναστευθεί από τις πανεπιστημιακές κλινικές και από τους πανεπιστημιακούς. Οι πανεπιστημιακοί δάσκαλοι θα πρέπει να ενταχθούν σε ένα σύστημα λειτουργίας πλήρες, έτσι ώστε να μπορούν να προσφέρουν την υψηλή επιστημονική τους γνώση και εμπειρία και να έχουν, τις ανάλογες απολαβές. Διαφορετικά το νοσοκομείο μπορεί να γίνει μηχανισμός πλουτισμού των καθηγητών ή του ιατρικού προσωπικού. Δεν θα είναι τότε φορέας παροχής υπηρεσιών υψηλής ποιότητας, όπως θέλουμε και προσδοκούμε όλοι.
Κλείνω λέγοντας ότι θα υπερψηφίσω την τροποποιούμενη σύμβαση γιατί πρέπει να αφαιρεθεί κάθε επιχείρημα κωλυσιεργίας της έναρξης λειτουργίας του νοσοκομείου το οποίο ταχύτατα πρέπει να λειτουργήσει. Ακόμη πρέπει να λάμψει η αλήθεια γύρω από την χρηματοδότηση την κατασκευή και την ανάπτυξή του. Πρέπει ακόμα να καταδειχθεί ότι ο κύριος χρηματοδότης και επενδυτής είναι το δημόσιο είναι ο 'Ελληνας φορολογούμενος πολίτης και για αυτόν δημιουργήθηκε το νοσοκομείο και οι υπηρεσίες του σε αυτόν πρέπει να απευθύνονται.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαθεμελής έχει το λόγο.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κυρία και κύριοι συνάδελφοι, χαίρω διότι επιτέλους έρχεται σε κύρωση στη Βουλή αυτή η τροποποιητική σύμβαση η οποία μπορούσε να αποτελέσει αιτία αλλά και πρόσχημα για την ακόμη παραπέρα καθυστέρηση έναρξης της λειτουργίας του Νοσοκομείου Παπαγεωργίου, του νοσοκομείου των δυτικών συνοικιών στη Θεσσαλονίκη.
Τώρα πρέπει να πω εκ προοιμίου ότι αυτή η ιστορία είναι πανελληνίως γνωστό ότι μπήκε στη δίνη κάποιων περιέργων και ανομολογητών αντιπαραθέσεων από μία χρονική φάση και ύστερα. Συμφέροντα που δεν χρειάζεται και δεν είναι απαραίτητα να κατανομάσουμε εδώ. 
Επεχείρησαν πρώτον, να ματαιώσουν την αποπεράτωση και λειτουργία του, δεύτερον, αν δεν το καταφέρουν, να αναβάλουν άχρι καιρού ούτως ώστε να προηγηθεί προφανώς άλλο νοσηλευτικό ίδρυμα έναντι του νοσοκομείου Παπαγεωργίου. Τρίτον, και εφόσον δεν κατορθώσουν το δεύτερο να εξισωθεί προς τα κάτω το νοσοκομείο Παπαγεωργίου. Να γίνει δηλαδή ένα από τα ίδια. Και επομένως να μην υπάρχει, ας το πω έτσι, λόγος και αιτία επιλογής του είτε από "ιθαγενείς" είτε από εισερχομένους Βαλκάνικους, νεόπλουτους, των διαφόρων μαφιών της Βαλκανικής, οι οποίοι έχουν περίσσια χρήματα και οι οποίοι προφανώς αναζητούν υπηρεσίες υγείας υψηλού βαθμού, και δεν θα θέλουν να πάνε ούτε στις άλλες ευρωπαϊκές χώρες ούτε στις Ηνωμένες Πολιτείες.
Στην προσπάθεια να επιτευχθεί ο ένας ή ο άλλος ή ο παράλλος στόχος χρησιμοποιήθηκαν μέσα και τα οποία δεν τιμούν ιδιαίτερα τα συναλλακτικά ήθη σ' αυτήν τη χώρα. Πρέπει να πω ότι ανεμείχθη και η ίδια η δικαιοσύνη. Δεν μπορώ να αντιληφθώ βεβαίως γιατί Δικονομικά ενδεχομένως υπήρχε μία δωσιδικία και των δικαστηρίων των Αθηνών αλλά πάντως οιοσδήποτε θα εσκέπτετο ένα νοσοκομείο το οποίο κείται στη 
 

Επιστροφή στην κορυφή



Σελίδα 9686 
Θεσσαλονίκη, έχει αντιδίκους που ζουν στη Θεσσαλονίκη να επιλέξει ως τόπο δωσιδικίας την Αθήνα. Γνωρίζω πολύ καλά ότι για το διορισμό ενός περιέργου προσωρινού διοικητικού συμβουλίου χρησιμοποιήθηκαν τέσσερις αιτήσεις. Ματαιώθηκε η εκδίκαση των τριών και εξεδικάσθη η τετάρτη. Δεν είναι τυχαίο το γεγονός ότι εξεδικάσθη αυτή η τετάρτη προφανώς προσπαθώντας οι δυνάμεις που βρίσκονται πίσω από τις "ανησυχίες", που δημοσία τις εξέφρασε μία φοιτήτρια στη Θεσσαλονίκη και δύο τρείς άλλοι υπάλληλοι κάποιας ιδιωτικής εταιρείας κλπ., αυτές οι δυνάμεις προφανώς είχαν το λόγο τους να επιλέξουν την τετάρτη δικαστίνα. Γνωρίζω επίσης ότι ήθελαν να εξευμενίσουν την Κυβέρνηση της χώρας, για αυτό θεώρησαν ότι είναι σωστή η συγκεκριμένη κίνηση να ορισθούν στελέχη του κόμματός μας στο Δ.Σ. Δεν γνωρίζω βέβαια από που η δικαστής εξ Αθηνών τελούσε σε γνώση του ποιοί αποτελούν ηγετικά στελέχη της κομματικής οργάνωσης του ΠΑ.ΣΟ.Κ για να τα διορίσει στο Δ.Σ. ή τον παλαιό και συμπαθέστατο και εντιμότατο συνάδελφο μας κ. Τριαρίδη Πρόεδρο αυτής της προσωρινής επιτροπής.
Κάνω αυτές τις αναφορές για να πω με πόση θλίψη μπορεί να παρακολουθήσει κανείς ορισμένα δρώμενα σ' αυτήν τη χώρα που δεν έχουν άμεση σχέση με την κρατική εξουσία αλλά όμως κατά περίπτωση επιχειρούν να τη χρησιμοποιήσουν σε όλες τις μορφές της νομοθετικής, της διοικητικής και δικαστικής της έκφρασης. 'Εγινε όμως όλα αυτά.
Είναι όμως, κυρίες και κύριοι συνάδελφοι, απίστευτο ότι έχουν γραφεί βιβλία, έχει καταναλωθεί αρκετό μελάνι, έχουν πληρωθεί εφημερίδες των Αθηνών και της Θεσσαλονίκης για να δημοσιεύουν ολοσέλιδες ανακοινώσεις με τον ηχηρό τίτλο. "Για την ένταξη του νοσοκομείου δυτικών συνοικιών στο Εθνικό Σύστημα Υγείας" ωσάν να πρόκειτο να συμβεί κάτι διαφορετικό. Δεν θεωρώ τυχαίο και το γεγονός ότι μετά από τέσσερις ή πέντε νομίζω ελέγχους ορκωτών λογιστών, διατεταγμένους από εισαγγελείς το Υπουργείο Υγείας κλπ. οι οποίοι δεν απέδωσαν το επιθυμητό αποτέλεσμα την παραμονή της συζήτησης της παρούσης προς κύρωση τροποποιημένης σύμβασης ασκήθηκε και ποινική δίωξη σε κακουργηματικό μάλιστα βαθμό εναντίον των αδελφών Παπαγεωργίου!
Δεν υπερασπίζομαι κανέναν, δεν με διόρισε κανένας συνήγορο υπερασπίσεως του ούτε μου αρέσει αυτή η ιδιότητα αλλά οφείλω να διαμαρτυρηθώ με ιδιαίτερη έμφαση πως είναι δυνατόν να γίνονται τέτοια πράγματα σε αυτήν τη χώρα, άρρητα και αθέμιτα.
Μάλιστα, επειδή δεν γνωρίζω πολλούς στην Ελλάδα οι οποίοι να διέθεσαν τριάντα εκατομμύρια (30.000.000) δολάρια ή περίπου τόσα ή έστω τα μισά ή έστω και ένα κλάσμα, αλλά υψηλό κλάσμα αυτού του ποσού, πλην τον Παναγιώτη Αγγελόπουλο, ο οποίος έκανε ανάλογες χειρονομίες προς το Οικουμενικό Πατριαρχείο και για την αποκατάσταση του παλαιού κτιρίου και για την ανέργεση νέου και για τον εξωραϊσμό και ανακαίνιση του Πατριαρχικού ναού και έχει δαπανήσει εδώ που τα λέμε πολλά χρήματα δεξιά και αριστερά...
ΠΡΟΕΔΡΕΥΩΝ (Παναγιώτης Ν. Κρητικός): Και άλλα και άλλα. Ξέρει ο κ. Γείτονας και γι' αυτά που έχει δώσει ο Παναγιώτης Αγγελόπουλος για την Αρκαδία.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Και πρόσφατα στο "ΑΓΙΟ ΣΑΒΒΑ" όπου έχει κάνει μεγάλη δωρεά.
ΠΡΟΕΔΡΕΥΩΝ (Παναγιώτης Ν. Κρητικός): Και για την αναστήλωση του πατρικού σπιτιού του Κολοκοτρώνη στο Λιμποβίσι.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Και πριν από τρία χρόνια στη Ζυρίχη για την ανέγερση του ναού του Αγίου Δημητρίου, να προσθέσω εγώ..
Εν πάση περιπτώσει, επειδή δεν γνωρίζω και πολλούς άλλους ωσάν τον Παναγιώτη Αγγελόπουλο, επιτρέψτε μου να τιμήσω τους αδελφούς Παπαγεωργίου για τη δωρειά τους. Να απαντήσω και σε όλους εκείνους που μου λένε ότι ο Αβέρωφ δεν έγινε ναύαρχος επειδή έδωσε λεφτά για να αγοραστεί το καράβι, γιατί να γίνει ο Παπαγεωργίου πρόεδρος του νοσοκομείου, έχω την εντύπωση ότι δεν επεδίωξε μόνος του,αλλά και αν το επεδίωξε δεν θα μπορούσε μόνος του να επιτύχει να κατασκευάσει με δική του ευθύνη, του ιδρύματος Παπαγεωργίου, το νοσοκομείο αν η πολιτεία δεν του ενεπιστεύετο αυτό. Κατά τη γνώμη μου καλώς έκανε και του ενεπιστεύθη την ανέγερση του νοσοκομείου.
Διότι ασχέτως των όσων λέγονται, ακόμα και αληθών -υποτειθέμενων- για υπερτιμολογήσεις κ.λ.π., το βέβαιο είναι, ότι κατασκευάστηκε ένα νοσοκομείο σε χρόνο ρεκόρ και με κόστος ρεκόρ σε σχέση με τα συνήθως εν Ελλάδι συμβαίνοντα των δημοσίων έργων. 
Από την άλλη μεριά, θεωρώ το κράτος ισχυρό εάν κάτι δεν πάει καλά σε όλη αυτή την ιστορία, ότι μπορεί να επέμβει ανά πάσα στιγμή και να επαναφέρει τα πράγματα στον σωστό δρόμο. 
Νομίζω, βέβαια, ότι σε κάθε περίπτωση οι καλοί λογαριασμοί πρέπει να κάνουν τους καλούς φίλους. Διότι πράγματι, μία βιαστικά διατυπωμένη αρχική σύμβαση δημιουργούσε ένα πλήθος κενών. Και είναι ορθή η διατύπωση μιας νέας συμβάσεως. Ενδεχομένως και αυτή αφήνει ορισμένα κενά. Τουλάχιστον προσωπικά δεν ικανοποιούμαι από το γεγονός ότι δεν έρχεται να ισχύσει ξεκάθαρα ο ν.2190, δεν είναι το ΑΣΕΠ εκείνο το οποίο θα κάνει τους διορισμούς. Βεβαίως, θα γίνουν υπό τον έλεγχο του ΑΣΕΠ. Αλλά είναι άλλο να τους κάνει το ΑΣΕΠ.
Με την παράγραφο 4 -η παραπομπή γίνεται στο άρθρο 18 και όχι στο άρθρο 21- έχω φόβο ότι θα υπάρξουν προβλήματα.
Αντιλαμβάνομαι, ότι πρέπει να μπουν πανεπιστημιακές κλινικές, αλλά εάν πρόκειται να μπουν πανεπιστημιακές κλινικές, έτσι όπως τις γνωρίζουμε όλοι μας σήμερα, τότε καλύτερα είναι να μην μπουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Γι' αυτό, λοιπόν, θα πρέπει να διασφαλιστεί η είσοδος των πανεπιστημιακών κλινικών, πώς θα γίνει, εν πάση περιπτώσει η λειτουργία αυτού του νοσοκομείου να γίνει παράδειγμα προς μίμηση και όχι αυτό το οποίο επιθυμούν άλλα κέντρα συμφερόντων, να το εξομοιώσουν δηλαδή προς τα κάτω με τα ήδη λειτουργούντα. Για να έχουμε ένα νοσοκομείο περιωπής, για να έχουμε ένα νοσηλευτικό ίδρυμα περιωπής, θα πρέπει να υπάρχει η δυνατότητα ορισμένων νέων θεσμών -νέων για την Ελλάδα, αλλά γνωστών στο εξωτερικό- όπως καθηγητές και άλλοι γιατροί να μπορούν να εξετάζουν τους ιδιωτικούς τους πελάτες μέσα στο νοσοκομείο, να εισπράττουν ένα ποσοστό της αμοιβής και το υπόλοιπο να μένει για το νοσοκομείο να υπάρχει και δυνατότητα πριμοδότησης της παραγωγικότητας στους γιατρούς που να αποτελέσει και κίνητρο. 
Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, ο Βουλευτής Ιωαννίνων, κ. Αντώνιος Φούσας, ζητά ολιγοήμερη άδεια απουσίας του στο εξωτερικό.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, η Βουλή ενέκρινε τη ζητηθείσα άδεια. 
Ο κ. Γιακουμάτος έχει το λόγο.
ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, κυρίες και κύριοι συνάδελφοι, τριάντα πέντε χρόνια περιμένει η Θεσσαλονίκη και η ευρύτερη Μακεδονία μας ένα καινούριο νοσοκομείο, τριάντα πέντε χρόνια οι πολίτες αυτής της Βόρειας Ελλάδας δοκιμάζονται σκληρά όταν δεν υπάρχει ένα νοσοκομείο καινούριο για να μπορούν να νοσηλευτούν.
Πράγματι, τον Οκτώβριο του 1989 αυτό το όνειρο και το όραμα των πολιτών άρχισε να αποκτά σάρκα και οστά. Τον Οκτώβριο του 1989 κινήθηκε η διαδικασία για τη δημιουργία Πανεπιστημιακού Νοσοκομείου Δυτικών Συνοικιών Θεσσαλονίκης. Πράγματι, μέσα σε εννέα μήνες κινήθηκαν οι φορείς. Η επιτροπή που έγινε από το Νομάρχη, από το Δήμαρχο Θεσσαλονίκης, οι πολίτες και οι άλλοι ιατρικοί σύλλογοι με 
 

Επιστροφή στην κορυφή



Σελίδα 9687 
ζηλευτή εργατικότητα άρχισαν να υλοποιούν αυτό το όραμα από τον Οκτώβριο του 1989.
Θέλω να προσέξετε,κύριε Υπουργέ, λιγάκι το οδοιπορικό αυτής της ιστορίας. Τι ήταν αυτό; Το Υπουργείο Εθνικής 'Αμυνας και το Υπουργικό Συμβούλιο δώρισε για δημιουργία πανεπιστημιακού νοσοκομείου, επαναλαμβάνω, εκατόν πενήντα στρέμματα.
Καταθέτω για τα Πρακτικά της Βουλής, κύριε Υπουργέ, το προεδρικό διάταγμα της πράξης του Υπουργικού Συμβουλίου όπου λέει "αποκλειστικά η ανέγερση του πανεπιστημιακού νοσοκομείου". 
(Στο σημείο αυτό, ο Βουλευτής κ. Γεράσιμος Γιακουμάτος καταθέτει για τα Πρακτικά το προανεφερθέν προεδρικό διάταγμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτό είναι η δωρεά για τη δημιουργία του νοσοκομείου δυτικών συνοικιών.
Και πράγματι η περιφέρεια Μακεδονίας αντάλλαξε με το Υπουργείο Υγείας μεγάλη αλληλογραφία, αλληλογραφία όπου αυτό το νοσοκομείο των δυτικών συνοικιών θα έπρεπε, κύριε Υπουργέ, να ενταχθεί στις κοινοτικές επιδοτήσεις, επιχορηγήσεις, στα ΣΠΑ. 'Ερχεστε σήμερα και λέτε 75% επιχορήγηση. Μόνο για τα δημόσια νοσοκομεία δίνει επιχορήγηση και μπορεί να ενταχθεί στα ΣΠΑ. Τα ιδιωτικά νοσοκομεία δεν εντάσσονται στα ΣΠΑ.
Γίνεται, λοιπόν, μία επιτροπή, όπως σας είπα, από τις 19.10.89. Μέχρι το Μάϊο του 1990 η Μακεδονία, η περιφέρεια προσπαθεί να το εντάξει, κύριε Υπουργέ. 
Καταθέτω στα Πρακτικά τα χαρτιά για να δείτε αυτό το θλιβερό οδοιπορικό 19.10.1989, 25.10.1989. Μεγάλες προσπάθειες να εντάξουν η νομαρχία και η περιφέρεια στα ΣΠΑ το νοσοκομείο δυτικών συνοικιών.
(Στο σημείο αυτό, ο Βουλευτής κ. Γεράσιμος Γιακουμάτος καταθέτει για τα Πρακτικά τα προανεφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και έρχεται, κύριε Υπουργέ, στις 3 Μα|ου 1990 και λέει δυστυχώς ότι το έργο δεν εντάσσεται και δεν συμπεριλαμβάνεται στην επιχορήγηση, στη χρηματοδότηση από την Ευρωπαϊκή 'Ενωση. Και εδώ είναι το πρόβλημα.
'Εχω το έγγραφο και θα το καταθέσω για τα Πρακτικά της Βουλής, όπου η επιτροπή αγωνιά που είναι ο κ. Κοσμόπουλος, ο κ. Παπαναγιώτου, ο κ. Δαλαίνας. Είναι περίπου δεκαπέντε άτομα. 
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά το προανεφερθέν έγγραφο, τα οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και έρχεται στις 30 Απριλίου, κύριοι συνάδελφοι, και λέει ότι αγνοήθηκε πλήρως και δεν μπήκε. Δεν συμπεριλαμβάνεται, λέει, το νοσοκομείο δυτικής Θεσσαλονίκης στα ΣΠΑ. 'Ετσι λέει εδώ η απόφαση του Μα|ου.
To ερώτημα, κύριε Υπουργέ, είναι ότι η χρηματοδότηση όταν το Μάϊο του 1990 δεν μπαίνει, παρουσιάζονται τον Αύγουστο του 1990 δύο δωρητές. Και ενώ μέχρι το 1989 προχωράει πάρα πολύ καλά η επιτροπή από φορείς, ενώ δεν εντάσσεται στα ΣΠΑ, έρχεται ο Αύγουστος του 1990. Οι δωρητές πού το ήξεραν; Φακίρηδες ήταν; Πήγαν σε χαρτομαντεία; 
Και λέμε ότι συστήνουμε ίδρυμα με την επωνυμία "Αδελφοί Παπαγεωργίου" με κεφάλαιο πέντε εκατομμύρια (5.000.000) δραχμές, κύριε Υπουργέ. 'Ηταν το αρχικό κεφάλαιο του ιδρύματος Παπαγεωργίου. Και ώ του θαύματος, εντάσσεται στα ΣΠΑ 75% επιχορήγηση. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Γυρίστε μία δεκαετία πίσω; Ερωτώ για να σας παρακολουθήσω.
ΓΕΡΑΣΙΜΟΣ ΓΙΑΚΟΥΜΑΤΟΣ: Σας λέω, κύριε Υπουργέ, 29.8.1990.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν ήμουν τότε. Δεν παρακολούθουσα.
ΓΕΡΑΣΙΜΟΣ ΓΙΑΚΟΥΜΑΤΟΣ: Αν δεν παρακολουθείτε, καταλαβαίνετε ότι έχει γίνει υφαρπαγή. Στις 29 Αυγούστου 1990 εμφανίζεται το ίδρυμα Παπαγεωργίου. Μέχρι τότε αποκλείεται από τα ΣΠΑ, μέχρι τότε έχουν δοθεί τα ογδόντα στρέμματα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν τη γνωρίζω την ιστορία αυτή.
ΓΕΡΑΣΙΜΟΣ ΓΙΑΚΟΥΜΑΤΟΣ: Να τη μάθετε από τα Πρακτικά. Πάρτε τα χαρτιά, γιατί άμα δεν γνωρίζετε, τι υπογράφετε; Ποιος κυβερνάει; Ποιος είναι υπεύθυνος; Εγώ;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μα, από το 1990;
ΓΕΡΑΣΙΜΟΣ ΓΙΑΚΟΥΜΑΤΟΣ: Ναι, το 1990.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριοι συνάδελφοι.
ΓΕΡΑΣΙΜΟΣ ΓΙΑΚΟΥΜΑΤΟΣ: Με τα πέντε εκατομμύρια (5.000.000) λοιπόν, κεφάλαιο του ιδρύματος υφαρπάζεται, ω του θαύματος, το νοσοκομείο δυτικών συνοικιών από τους φορείς και ανατίθεται με τη σύμβαση στις 3.9.1991 που επικυρώθηκε και υφαρπάχθηκε η ψήφος από τη Βουλή και δίδεται πού; Δίδεται στο ίδρυμα Παπαγεωργίου.
Τι να κάνει έναντι πέντε εκατομμυρίων (5.000.000) κεφαλαίου αλλά και τριάντα εκατομμυρίων (30.000.000) δολαρίων -θα επανέλθω- που θα καταθέσει. Δηλαδή θα είναι όχι φορείς πλέον αλλά το ίδρυμα, δηλαδή οι αδελφοί Παπαγεωργίου, άρα δύο γουνέμποροι, θα είναι εργολάβοι διαχειριστές και διοικητές του νοσοκομείου. Αυτό έλεγε η σύμβαση του 1991.
Ποιο ήταν το κόστος της σύμβασης τότε, κύριε Υπουργέ; Ξεκίνησε ένα δισεκατομμύριο οκτακόσια εκατομμύρια (1.800.000.000), έγινε πέντε δισεκατομμύρια (5.000.000.000) ...
ΑΘΑΝΑΣΙΟΣ ΜΑΤΗΣ: Ποιος είχε ... (δεν ακούστηκε)
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Μάτη, μη διακόπτετε.
ΓΕΡΑΣΙΜΟΣ ΓΙΑΚΟΥΜΑΤΟΣ: Εσείς.
... πάει δώδεκα δισεκατομμύρια (12.000.000.000) και τώρα έχει φτάσει τριάντα τέσσερα δισεκατομμύρια (34.000.000.000). Και τι γίνεται τότε λοιπόν; 'Ερχονται οι ευεργέτες -δεν είναι θέμα δικό μου να το ανακοινώσω, είναι θέμα της πολιτικής ηγεσίας του τόπου να διαφυλάξει το φορολογούμενο πολίτη, γι αυτό ψάξτε- και λένε ότι θα παραδώσουν το έργο σε τέσσερα χρόνια. Σήμερα έχουμε 25.5.1998 και ποιο είναι το αποτέλεσμα;
Πρώτον το έργο δεν έχει παραδοθεί. 
Δεύτερον, τα πέντε δισεκατομμύρια (5.000.000.000), που έγιναν δώδεκα δισεκατομμύρια (12.000.000.000), έφτασαν τελικά στα τριάντα τέσσερα δισεκατομμύρια (34.000.000.000).
Τρίτον, με υπογραφή του ιδρύματος αναβάλει την εκτέλεση του έργου η δεύτερη εταιρεία κατά σειρά, η "ΜΗΧΑΝΙΚΗ" του Εμφιετζόγλου, και αυξάνει κατά τέσσερα δισεκατομμύρια πεντακόσια εκατομμύρια (4.500.000.000) το κόστος και δεσμεύει το δημόσιο με υπογραφή του ιδρύματος.
Είπε λοιπόν προηγουμένως ο κ. Παπαθεμελής ότι εδώ μπαίνουν ιδιωτικά συμφέροντα στη μέση και αρχίζω κι εγώ να τσιμπιέμαι. Λέω μήπως και κάτι γίνεται εδώ και ποιο ρόλο παίζω ίσως εγώ άθελά μου; 
Κάνω λοιπόν μια κατάθεση εγγράφων καλοπροέραιτα. όπως έχω δικαίωμα από τη Βουλή, μια επίκαιρη ερώτηση και μια ερώτηση. Και λέω: Κύριοι, γιατί αυτούς τους δωρητές, αυτούς τους μεγάλους
"καραμουρτζούνηδες" της πολιτικής ζωής, της υγείας του ελληνικού λαού, γιατί τους λασπολογείτε; Και παρακαλώ πολύ, κύριε Υπουργέ, απαντήστε μου. Και καταθέτω στα Πρακτικά της Βουλής το έγγραφο του Υπουργείου Οικονομικών το μεγαλείο του κ. Δρυ, ο οποίος εκφράζει τι τελικά; Εκφράζει ιδιωτικά συμφέροντα δημόσια συμφέροντα; Τι εκφράζει;
Και λέει επί λέξει: "Στην έκθεση" -την έκθεση του Υπουργείου Οικονομικών- "περιγράφονται πράξεις μη σύνομες, παραλήψεις, παραβάσεις, παρατυπίες κλπ. ...". Αυτά τα λένε τα ιδιωτικά συμφέροντα; Θα το καταθέσω αυτό στα Πρακτικά.
 

Επιστροφή στην κορυφή



Σελίδα 9688 
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Φεύγω λοιπόν από εκεί -λέω ότι ο κ. Δρυς μπορεί να είναι πιασμένος από κάπου κατά Παπαθεμελή, ή κατά οποιονδήποτε- και πάω στο Νομικό Συμβούλιο του Κράτους. Λέω λοιπόν: Με συγχωρείτε, τα τριάντα εκατομμύρια (30.000.000) δολάρια τα έβαλε ο μεγαλοευεργέτης, διότι εγώ δεν πιστεύω, όπως δεν πιστεύει κανένας πολίτης και θέλω αποδείξεις. Βλέπω λοιπόν έγγραφο με ημερομηνία 3.4.1998. Η απόφαση αυτή δεν αναγνωρίζει ότι το ίδρυμα εξεπλήρωσε τις οικονομικές του υποχρεώσεις, αλλά αρκείται μόνο στον προσδιορισμό της εκτάσεως των υποχρεώσεών του. Δηλαδή τα είκοσι εκατομμύρια (20.000.000) από τους τόκους. Αυτό λέει και αυτό το λέει και ο κ. Παπίδας, ο οποίος λέει ξεκάθαρα να συσταθεί πενταμελής επιτροπή μετά από οκτώ χρόνια, κύριε Υπουργέ, για να δούμε αν έβαλε τα τριάντα εκατομμύρια (30.000.000) δολάρια.
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και ερωτώ: Αυτό ο τόπος είναι ξέφραγο αμπέλι; Σε αυτήν τη χώρα βάζεις μια ταμπέλα και λες δωρητής, λαθρέμπορος, νοικοκύρης, ό,τι θέλεις, χωρίς να υπάρχει έλεγχος και επέμβαση του κράτους; Και ερωτώ: Ποιος παίζει το παιχνίδι; Τα ιδιωτικά συμφέροντα και οι ιδιωτικές κλινικές που, ναι, υπάρχουν ναι, προασπίζονται τα συμφέροντά τους -θεμιτά ή αθέμιτα- και καλά κάνουν; Το κράτος όμως τι υπερασπίζει; Υπερασπίζει το φορολογούμενο πολίτη; Δεν έπρεπε από την αρχή εδώ και οκτώ χρόνια να ξεκαθαρίσει την κατάσταση; Να πει, κύριοι αδελφοί Παπαγεωργίου, δωρητές και ευεργέτες του έθνους μεγάλοι, δώστε μας τα extre -τα ζήτησα- εισαγωγής του συναλλάγματος, δώστε τις φορολογικές δηλώσεις. Δεν έγινε τίποτα από όλα αυτά. Εμένα αυτό με υποψιάζει και με κάνει μέσα από τα ψευτοδιλήμματα μέσα από οποιεσδήποτε, αν θέλετε, πιέσεις που ασκούνται πάνω και κάτω από το τραπέζι, να δηλώσω ξεκάθαρα ότι αυτή η υπόθεση βρομάει ότι αυτή η υπόθεση πρέπει να διαλευκανθεί από τη δικαιοσύνη και ότι αυτή η υπόθεση πρέπει επιτέλους να τελειώσει.
Οι δωρεές στιλ Καραμουρζούνη, κύριε Ιωαννίδη, πρέπει να σταματήσουν κάποτε σ' αυτόν τον τόπο. Και αν μεν έβαλαν τα πέντε δισεκατομμύρια (5.000.000.000), καλώς τα έβαλαν, να βάλω έναν ανδριάντα και τη φωτογραφία τους μέσα στο σπίτι μου. Εάν όμως δεν τα έβαλαν, να τους δώσουν τα λίγα λεφτά που έβαλαν και το νοσοκομείο αυτό να γίνει πανεπιστημιακό νοσοκομείο δυτικών συνοικιών Θεσσαλονίκης και να ονομασθεί νοσοκομείο, ή "Ανδρέα Παπανδρέου" -επιτέλους θυμηθείτε τον- ή "Κωνσταντίνου Καραμανλή", που το δικαιούται.
Εγώ καταψηφίζω αυτήν τη σύμβαση.
ΦΟΙΒΟΣ ΙΩΑΝΝΙΔΗΣ: Ποιος δέσμευσε το δημόσιο; Ποιος έκανε τη σύμβαση;
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Κύριε Ιωαννίδη, δεν έχετε το λόγο.
ΦΟΙΒΟΣ ΙΩΑΝΝΙΔΗΣ: Αν αυτά που λέτε, είναι αληθή, να ζητήσετε τις ευθύνες από την Κυβέρνησή σας.
ΓΕΡΑΣΙΜΟΣ ΓΙΑΚΟΥΜΑΤΟΣ: ... (δεν ακούστηκε).
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, σας παρακαλώ! Δεν έχετε το λόγο.
Το Κομμουνιστικό Κόμμα Ελλάδας ορίζει Κοινοβουλευτικό Εκπρόσωπο τον κ. Απόστολο Τασούλα για τη συζήτηση αυτού του νομοσχεδίου.
Επίσης, έχω την τιμή να ανακοινώσω ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εξήντα πέντε μαθητές και τέσσερις συνοδοί- καθηγητές από το 4ο Γυμνάσιο Πάτρας.
Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες)
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Επειδή ο κ. Γιακουμάτος, μόλις μπήκα στην Αίθουσα, με ρώτησε ρητορικά ποιος κυβερνούσε και έκανε την αναδρομή ...
ΓΕΡΑΣΙΜΟΣ ΓΙΑΚΟΥΜΑΤΟΣ: Ποιος κυβερνάει.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): ...στο 1990-1991 και είπε περί κυβέρνησης "μπακάλη", του θυμίζω ποια παράταξη ήταν τότε στην κυβέρνηση, αν το έχει ξεχάσει, η δική του της Νέας Δημοκρατίας.
Ευχαριστώ, κύριε Πρόεδρε.
ΓΕΡΑΣΙΜΟΣ ΓΙΑΚΟΥΜΑΤΟΣ: ... (δεν ακούστηκε).
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Γιακουμάτο! Θα τα πείτε στη δευτερολογία σας.
Ο κ. Σωτηρόπουλος έχει το λόγο.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Δεν θα ήθελα να είμαι ο αμέσως επόμενος ομιλητής μετά το συνάδελφο και φίλο Γεράσιμο Γιακουμάτο, γιατί έχω μία διαφορετική θεώρηση της υποθέσεως Παπαγεωργίου.
Το 1991 αυτή η σύμβαση ψηφίστηκε ομόφωνα απ' όλες τις πτέρυγες της Βουλής, με κυβέρνηση της Νέας Δημοκρατίας. 'Ηταν μία σύμβαση, όχι ιδανική, προσωπικά και για πολλούς συναδέλφους, αλλά ήταν αναγκαία και η καλύτερη που θα μπορούσε να γίνει τότε, για να προχωρήσει αυτό το ίδρυμα, να ολοκληρωθεί μέσα στα χρονικά διαστήματα που επρεπε να ολοκληρωθεί, χωρίς να γίνουν υπερβάσεις.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Βεβαίως έπασχε σε ορισμένα σημεία, όπως στο ότι δεν μπορούσε το ελληνικό δημόσιο να βάλει το 75% της δαπάνης και να δώσει εκατόν πενήντα στρέμματα και να επιτρέψει τη διοίκηση, την ολοκληρωτική διαχείριση στο 'Ιδρυμα Παπαγεωργίου, στους δωρητές Παπαγεωργίου.
ΝΙΚΟΛΑΟΣ ΠΑΠΑΦΙΛΙΠΠΟΥ: Πεδίο βολής του στρατού...
ΠΡΟΕΔΡΕΥΩΝ (Νικόλαος Κατσαρός): Παρακαλώ, να μη διακόπτετε.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Οι διορισμοί του ιατρικού και του νοσηλευτικού προσωπικού να γίνουν από το διοικητικό συμβούλιο, όπως προέβλεπε η αρχική σύμβαση.
Την ψηφίσαμε τότε για δύο λόγους: Για να γίνει το συντομότερο δυνατόν αυτό το κτίριο, αυτό το νοσοκομείο, και για να μην έχουμε οικονομικές υπερβάσεις.
Αυτοί οι άνθρωποι οι δωρητές έκαναν ένα λάθος. Αντί να δώσουν τριάντα εκατομμύρια (30.000.000) δολάρια, έπρεπε να έδιναν είκοσι εννέα εκατομμύρια (29.000.000) δολάρια και να κρατούσαν το ένα εκατομμύριο (1.000.000) δολάρια, να έβγαζαν μία εφημερίδα ή ένα ραδιόφωνο. Αν το είχαν κάνει αυτό, θα ήταν τελείως διαφορετικά τα πράγματα σήμερα.
Θυμάμαι τώρα, ο Λάτσης το 1986 είπε: "Θα χρηματοδοτήσω με τετρακόσια εκατομμύρια (400.000.000) δολάρια -ναι, κύριοι συνάδελφοι, τετρακόσια εκατομμύρια- να κάνω το μεγαλύτερο παιδιατρικό νοσοκομείο των Βαλκανίων στο Βασιλικό Κτήμα Τατοίου", όπως συνηθίζεται να λέγεται. Το τι γράφτηκε τότε και το τι ελέχθη, δεν περιγράφεται. Και έτσι ματαιώθηκε αυτό το νοσοκομείο, που είχε προτείνει ο Λάτσης. Αν τα έβλεπε τώρα αυτά, θα έλεγε: "Πόσο δικαιωμένος είμαι, με τα όσα τραβάνε αυτοί οι κύριοι Παπαγεωργίου".
Δεν τον ξέρω, τον κ. Παπαγεωργίου, αλλά τον άνθρωπο που καλέσαμε στην επιτροπή, ειλικρινά τον λυπήθηκα.
Τα τριάντα εκατομμύρια (30.000.000.) δολάρια, απ' ό,τι έχω διαβάσει, διότι έχουν γίνει όλοι οι έλεγχοι, ορκωτών λογιστών κλπ., αλλά ακόμη και η διαιτησία που έγινε, απέδειξαν ότι τα έχουν βάλει οι άνθρωποι. Υπάρχει μια διαφορά, μια αμφιβολία για πέντε εκατομμύρια (5.000.000) δολάρια, εάν οφείλουν να τα βάλουν ή όχι. Εγώ λέω ότι οφείλουν να τα βάλουν.
'Ηταν, όμως, το κράτος αναγκασμένο να μη σταματήσει τώρα εδώ τις διαδικασίες, διότι η αρχική σύμβαση προέβλεπε ότι αν υπάρξουν κι αυτές οι διαφορές, αυτές οι αμφιβολίες, 
 

Επιστροφή στην κορυφή



Σελίδα 9689 
το κράτος πρέπει να συνεχίσει τις εργασίες, να ολοκληρωθεί το νοσοκομείο και να λειτουργήσει.
Ξέρετε, αγαπητοί συνάδελφοι, για τι νοσοκομείο μιλάμε; Μιλάμε για ένα νοσοκομείο, που θα έχει δυόμισι χιλιάδες εργαζόμενους, που θα έχει τριάντα πέντε χιλιάδες εισαγωγές ασθενών το χρόνο, που θα γίνονται είκοσι πέντε χιλιάδες χειρουργεία το χρόνο, που έχει εβδομήντα πέντε κρεβάτια εντατικής θεραπείας, που τρομάζουμε να βρούμε ένα κρεβάτι στην Αθήνα, που όλες οι δυτικές συνοικίες το επεδίωκαν επί σειρά δεκαετιών -τολμώ να πω- και πολλά άλλα.
Η τεχνολογία η σύγχρονη που υπάρχει μέσα σ' αυτό το νοσοκομείο, δεν υπάρχει σε άλλο στην Ελλάδα. Λοιπόν, δεν μπορεί να μένει χωρίς να λειτουργεί αυτό το νοσοκομείο και να απαξιώνεται και ο τεχνολογικός μηχανισμός, αλλά και να είναι εις βάρος των κατοίκων της Θεσσαλονίκης.
Εδώ έχετε ευθύνη, κύριοι συνάδελφοι της Κυβέρνησης. Θυμάμαι το Φεβρουάριο του 1997 τον κ. Γείτονα και τον κύριο Υφυπουργό στη Θεσσαλονίκη. 'Ηταν έτοιμο σχεδόν το νοσοκομείο. Μην περιμένετε να ετοιμασθεί καθ' ολοκληρίαν για να λειτουργήσει. Θα το λειτουργήσετε, ή θα το λειτουργήσουμε και συνέχεια, κάθε χρόνο, κάτι θα λείπει, κάτι θα διορθώνεται, κάτι θα κατασκευάζεται.
Μην περιμένετε να είναι έτοιμο από το τηλεφωνικό κέντρο μέχρι το εργαστήριο, για να πούμε ότι θα μπούμε να το λειτουργήσουμε. Πάντα θα υπάρχουν ελλείψεις, πάντα θα γίνονται νέες κατασκευές, κάτι θα προστίθεται. Πρέπει, λοιπόν, να πάρουμε την απόφαση να το λειτουργήσουμε. Πρέπει να το λειτουργήσετε, μια και είστε Κυβέρνηση.
Ο κ. Γείτονας τότε, το Φεβρουάριο του 1997, είχε πει ότι θα παραμείνει κλειστό για τρεις μήνες ακόμη το νοσοκομείο. Η πρόθεση υπάρχει, αλλά στην πολιτική δεν μετράει η πρόθεση, μετράει το αποτέλεσμα. Και πέρασαν όχι μόνο τρείς μήνες, αλλά ένας χρόνος ακόμη, δεκαπέντε μήνες και βρισκόμαστε πάλι στα ίδια μέτρα και στα ίδια σταθμά, ενώ εκείνη την εποχή είχαν αρχίσει να κάνουν υποχωρήσεις οι Παπαγεωργίου, για να διορισθεί διοικητικό συμβούλιο όχι με πλειοψηφία δική τους, αλλά με τρείς από το δημόσιο, τρεις δικούς τους και ένας κοινή συναινέσει.
Εφόσον η σύμβαση υπεγράφη πέρυσι το Σεπτέμβριο, γιατί έρχεται στη Βουλή με καθυστέρηση οκτώ μηνών; Εγώ θα ψηφίσω τη σύμβαση και θα την ψηφίσω για τους λόγους που αναφέρω, για να μην έχετε τη δικαιολογία ότι "πώς θέλει η Νέα Δημοκρατία ή πώς θέλετε, κύριε Σωτηρόπουλε, να λειτουργήσει το νοσοκομείο και από την άλλη μεριά δεν υπογράφετε τη σύμβαση;"
Εμένα δεν μου πέφτει κανένας λόγος. Εφόσον οι ίδιοι οι Παπαγεωργίου υπέγραψαν με το ελληνικό δημόσιο τη σύμβαση και εμείς την είχαμε ψηφίσει τότε ομόφωνα, εγώ θα την ψηφίσω και τώρα, γιατί θέλω το νοσοκομείο να λειτουργήσει, καίτοι θεωρώ ότι και αυτή η σύμβαση πάλι έχει ορισμένες ατέλειες και στο μέλλον θα χρειασθεί νέα τροποποίηση, νέα αλλαγή.
Λέμε για τις πανεπιστημιακές κλινικές. Ψηφίσατε προχθές -γιατί εμείς είμαστε υπέρ των ιδιωτικών πανεπιστημίων- ότι μπορεί να λειτουργούν πανεπιστημιακές κλινικές στο νοσοκομείο, αλλά είπατε ότι, εάν είναι σαν τα νοσοκομεία τα πανεπιστημιακά που λειτουργούν σήμερα, καλύτερα να μη λειτουργήσουν. Δεν είναι εκεί το θέμα.
Αντιλαμβάνεσθε ότι ουσιαστικά δέχεσθε τη λειτουργία ιδιωτικών πανεπιστημιακών κλινικών, όχι απλώς πανεπιστημιακών σχολών κοινωνιολογίας ή σχολών για οικονομολόγους, αλλά ιδιωτικών πανεπιστημιακών κλινικών σε ένα ίδρυμα που είναι Νομικό Πρόσωπο Ιδιωτικού Δικαίου, που θα λειτουργεί ναι μεν ως κοινωφελές ίδρυμα, αλλά με όλους τους κανόνες της ιδιωτικής οικονομίας.
Εδώ χρειάζεται πάλι προσοχή. Θα το βρούμε μπροστά μας, διότι δεν είναι τόσο εύκολη η εγκατάσταση και λειτουργία πανεπιστημιακών κλινικών, όχι από την άποψη τη δική σας όμως, αλλά από την άλλη άποψη.
Μου έκανε εντύπωση η παρέμβαση του κ. Ντογιάκου την παραμονή που θα συζητούσαμε στη Βουλή το νομοσχέδιο αυτό. Η ΣΔΟΕ είχε έτοιμο το πόρισμα από το Γενάρη. Ο κ. Ντεγιάκος το ξέρει το θέμα. Δεν είμαι νομικός, αλλά έχω συζητήσει με διάφορους νομικούς κύκλους και μου έχουν πει ορισμένα πράγματα. Βρήκε ορισμένες παρατυπίες, που έχουν γίνει στη σύμβαση όλο αυτό το διάστημα, ότι δεν έχουν βάλει τα χρήματα που έπρεπε να βάλουν ή από που βρήκαν τα χρήματα οι δωρητές.
Εντάξει, οι άνθρωποι λένε ότι έκαναν γουνεμπόριο από το 1960 μέχρι σήμερα. Αυτό δεν το αμφισβητεί κανείς. Είναι επιτυχημένοι επιχειρηματίες, το ομολογούν οι πάντες. 'Εχουν εισοδήματα στο εξωτερικό.
Οι φορολογικές δηλώσεις που ψάχνουμε εμείς τα δέκα τελευταία χρόνια δεν καλύπτουν τα εισοδήματα των τριάντα εκατομμυρίων (30.000.000) δολαρίων, περίπου τα επτά δισεκατομμύρια (7.000.000.000) δραχμές, αλλά τα εισοδήματα κατά πάσα πιθανότητα υπάρχουν.
Δεν θέλω να κάνω τον υποστηρικτή των αδελφών Παπαγεωργίου, αλλά βάσει του πορίσματος των ελεγκτών έχουν γίνει ορισμένες παρατυπίες. Αναφέρεται ότι δεν δέχτηκε το ίδρυμα τη δωρεά των αδελφών Παπαγεωργίου, ή δεν φαίνεται πόσα έβαλε ο ένας αδελφός και πόσα έβαλε ο άλλος αδελφός, εάν υπολογίστηκαν και οι τόκοι του αρχικού κεφαλαίου, ή και των εισφορών των δωρητών στην Ελλάδα. Κάτι τέτοια πράγματα. Αλλά κανείς δεν αμφισβητεί ότι τα είκοσι πέντε εκατομμύρια (25.000.000) δολάρια πραγματικά έχουν δοθεί από το 'Ιδρυμα για το νοσοκομείο "Παπαγεωργίου".
Κύριοι συνάδελφοι, ο λαός της Μακεδονίας, των δυτικών συνοικιών της Θεσσαλονίκης περιμένει να λειτουργήσει αυτό το νοσοκομείο.
Οι ευθύνες οι δικές σας είναι μεγάλες και σας είπα πού. Πρώτον, γιατί καθυστερήσατε να φέρετε τη σύμβαση στη Βουλή και δεύτερον, γιατί δεν συνεχίσατε τις εργασίες, για να ολοκληρωθεί ο κτιριακός εξοπλισμός του νοσοκομείου, βάσει της αρχικής σύμβασης.
Ο πρώτος που είχε εντοπίσει το πρόβλημα ήταν ο Υπουργός σας ο κ. Πεπονής, το καλοκαίρι του 1996, ο οποίος είπε ότι εγώ δεν θα επιτρέψω να έχουν στο διοικητικό συμβούλιο -οι αδελφοί Παπαγεωργίου- την πλειοψηφία, όταν περίπου το 75% των δαπανών το έχει βάλει το δημόσιο.
Εγώ είμαι απαισιόδοξος και φοβούμαι ότι ούτε και τώρα θα λειτουργήσει. Είναι πολύ δύσκολο πράγμα να προσληφθεί όλο αυτό το ιατρικό και μη ιατρικό προσωπικό για τη λειτουργία αυτού του νοσοκομείου. Ούτε σε δύο ούτε σε τρεις ούτε σε πέντε μήνες ούτε με αποσπάσεις θα λυθεί το πρόβλημα.
Θέλω να κάνω και μία σύσταση, αν μου επιτρέπετε. Εάν αυτούς τους βασικούς άνθρωπους που το έχτισαν -όχι οι αδελφοί Παπαγεωργίου -αλλά οι μηχανικοί, οι ηλεκτρολόγοι, οι επιστήμονες, οι πάντες- διότι η βιοχημική τεχνολογία είναι υψίστη σήμερα- δεν τους προσλάβετε και τους διώξετε, θα έχετε τεράστια προβλήματα λειτουργίας να αντιμετωπίσετε. Δεν θα λειτουργήσει το νοσοκομείο, θα καθυστερεί και θα απαξιώνεται όλος ο τεχνολογικός εξοπλισμός.
Ευχαριστώ πολύ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, το λόγο.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υφυπουργέ, έχετε το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε και κύριοι συνάδελφοι, πιστεύω ότι δεν θα χρειαστεί να καλύψω το δεκάλεπτο, διότι μετά την τοποθέτηση του κ. Σωτηρόπουλου έχω πολύ λίγα πράγματα να πω σε αντίθεση με την τοποθέτηση του κ. Γιακουμάτου, ο οποίος έκανε μία διαδρομή στο απώτερο παρελθόν, η οποία δεν ξέρω αν μας βοήθησε να καταλάβουμε, τι συζητάμε σήμερα.
Με πέντε κουβέντες θα κάνω μία αναδρομή.
Το 1991 με πρόταση της τότε κυβέρνησης το ελληνικό Κοινοβούλιο κύρωσε μία σύμβαση. 'Ολοι ξέρουμε τι έλεγε αυτή η σύμβαση. Αυτά που λένε κάποιοι συνάδελφοι, ιδιαίτερα από την πλευρά της Νέας Δημοκρατίας, εναντίον των αδελφών Παπαγεωργίου για τον κακό χειρισμό του όλου θέματος, δεν νομίζω ότι έπρεπε να εκτοξεύονται εναντίον αυτών των 
 

Επιστροφή στην κορυφή



Σελίδα 9690 
ανθρώπων. Εγώ δεν τους γνώριζα, τώρα τους γνώρισα. Τι έγινε λοιπόν;
"Με απόφαση της ελληνικής πολιτείας έκαναν ό,τι έκαναν. Η Βουλή τους είπε "βάλτε ό,τι είπατε, τα επτά δισεκατομμύρια (7.000.000.000), χειριστείτε όμως εσείς τα υπόλοιπα χρήματα του δημοσίου και της Ευρωπαϊκής 'Ενωσης". Αυτό έκαναν, αγαπητοί συνάδελφοι.
Ποιoς ευθύνεται; Μα, εκείνοι που πήραν αυτήν την απόφαση, αυτοί που έφεραν αυτήν την πρόταση. Και εμείς καλούμαστε σήμερα να βγάλουμε τα κάστανα από τη φωτιά.
Ακούστηκε: Γιατί δεν ανοίγει το ΠΑΣΟΚ το νοσοκομείο; Γιατί δεν το λειτουργεί; Δεν θέλει να λειτουργήσει. Ο Γείτονας και ο Σκουλάκης υποκύπτουν σε συμφέροντα. 
Ποια συμφέροντα; Τι είναι αυτά τα πράγματα; Εμείς, αγαπητοί συνάδελφοι, τέσσερις λύσεις είχαμε μπροστά μας.
Πρώτη λύση. 'Οταν τελειώσει το νοσοκομείο, να το λειτουργήσουμε με την παλιά σύμβαση.
Δεν νομίζω ότι υπάρχει συνάδελφος αυτήν τη στιγμή στη Βουλή που τολμάει να πει "ναι, αυτή η σύμβαση ήταν καλύτερη". Δηλαδή να το λειτουργήσουμε σαν μια ιδιωτική κλινική, να μην έχουμε κανέναν έλεγχο στην διοίκηση -τέσσερα, τρία- να αναπτυχθεί, όπως θα ήθελε το διοικητικό συμβούλιο, να τη λειτουργήσει όπως ήθελε, αλλά το ελληνικό δημόσιο να επιχορηγεί τα ελλείμματα αυτής της ιδιωτικής κλινικής.
Υπάρχει συνάδελφος εδώ μέσα, που να το θέλει αυτό; Ειλικρινά, πέρα από το αν θέλουμε να χαϊδέψουμε αυτιά κάποιων ανθρώπων, είναι δυνατόν να το θέλει κάποιος αυτό; Για όνομα του Θεού!
Η δεύτερη λύση ήταν να καταγγείλουμε, λέει, τη σύμβαση για παράβαση των συμφωνηθέντων.
Δεν υπάρχει παράβαση, κύριοι συνάδελφοι. Η μόνη παράβαση είναι ότι δεν κατέθεσε την εγγυητική επιστολή. Αλλά δεν φταίμε εμείς γι'αυτό. Φταίνε εκείνοι που ξεκίνησαν το έργο το 1993. Κατέθεσε την εγγυητική επιστολή ή όχι; 'Ερχεται ο άνθρωπος και λέει "εγώ δεν κατέθεσα την επιστολή, εγώ έχω τελειώσει το έργο". Και σας παραδίδει το έργο. Τι να του πούμε τώρα; Γιατί δεν κατέθεσες την εγγυητική επιστολή τότε;
Υπάρχουν κάποιοι άλλοι -αυτή είναι η τρίτη λύση- που λένε: "Μετά την παρέμβαση της δικαιοσύνης, δεν είναι δυνατόν να προχωρήσετε, να λειτουργήσετε αυτό το νοσοκομείο. Περιμένετε να αποφανθεί οριστικά η δικαιοσύνη, όσον αφορά την προέλευση των χρημάτων".
Βάλτε δηλαδή μια πενταετία, πέντε χρόνια αγαπητοί συνάδελφοι!
Ποια ήταν η τέταρτη λύση, την οποία επέλεξε το Υπουργείο; Να κάνει ό,τι μπορεί, να βελτιώσει τη σύμβαση, να την τροποποιήσει με τη σύμφωνη γνώμη του ιδρύματος. Υπάρχει άλλος τρόπος να τροποποιηθεί μια σύμβαση, πέρα από τη σύμφωνη γνώμη του ιδρύματος; Δεν υπήρχε άλλος τρόπος, αγαπητοί συνάδελφοι.
Σας είπε και προχθές ο κ. Γείτονας, ο οποίος χειρίστηκε περισσότερο το θέμα από μένα, ότι ήταν πάρα πολύ δύσκολη η διαδικασία και η διαπραγμάτευση με το ίδρυμα, για να φθάσουμε εδώ που φθάσαμε, να συνυπογράψει τη σύμβαση και να έρθει αυτή προς κύρωση στη Βουλή των Ελλήνων.
'Ετσι έχουν τα πράγματα. Είμαστε, αν θέλετε, χαρούμενοι και περήφανοι που φέρνουμε μια σύμβαση, που ο συνάδελφος ο κ. Σωτηρόπουλος την ψηφίζει, που πολλοί συνάδελφοι της Νέας Δημοκρατίας την ψηφίζουν. Και οι περισσότεροι συνάδελφοι του ΠΑΣΟΚ και όλων των κομμάτων πρέπει να την ψηφίσετε, γιατί είναι η μέρα με τη νύχτα, είτε το θέλουμε είτε όχι και όσον αφορά τη σύνθεση του διοικητικού συμβουλίου και όσον αφορά τη λειτουργία του ιδρύματος και όσον αφορά τη λειτουργική του ένταξή στο Εθνικό Σύστημα Υγείας και όσον αφορά τους διορισμούς του προσωπικου με το ν. 2190 και όσον αφορά τους διορισμούς των γιατρών, ΣΚΕΙΟΠΝΙ, και όσον αφορά τον έλεγχο των προμηθειών και τα πάντα. Είναι η μέρα με τη νύχτα. Και την υπέγραψαν οι αδελφοί Παπαγεωργίου, ο ίδιος ο Παπαγεωργίου συμφώνησε, γιατί το είδε και ο ίδιος.
'Οσον αφορά τις πανεπιστημιακές κλινικές, θα πρέπει να σταματήσει επιτέλους. Θα μπορούσαμε σε αυτήν την τροποποιημένη σύμβαση να ανακαλύψουμε τον άριστο τρόπο λειτουργίας των πανεπιστημιακών κλινικών; Σοβαρολογούμε; Υπάρχουν νόμοι του κράτους, κύριοι; Πώς εγκαθίσταται μία πανεπιστημιακή κλινική σήμερα σε ένα νοσοκομείο; Εγκαθίσταται με κοινές υπουργικές αποφάσεις, μετά από απόφαση του πανεπιστημίου. Αυτά δεν είναι γνωστά; Τώρα θα λέμε ότι θέλουμε ειδικούς όρους για να αναπτύξουμε πανεπιστημιακές κλινικές; Σοβαρολογούμε;
Είμαστε περήφανοι, λοιπόν, που φέρνουμε αυτήν τη σύμβαση και ειλικρινά καλώ όλες τις πτέρυγες της Βουλής να την ψηφίσουν, γιατί το νοσοκομείο πρέπει να λειτουργήσει και μάλιστα γρήγορα, σωστά, όπως προβλέπει αυτή η σύμβαση. Το έχει ανάγκη η Θεσσαλονίκη, το έχει ανάγκη η Βόρεια Ελλάδα, το έχει ανάγκη ο ελληνικός λαός.
ΓΕΡΑΣΙΜΟΣ ΓΙΑΚΟΥΜΑΤΟΣ: Εδώ και τώρα.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ναι, να το ψηφίσετε, αγαπητέ συνάδελφε, διότι γνωρίζετε ότι δεν υπάρχει άλλη λύση.
ΓΕΡΑΣΙΜΟΣ ΓΙΑΚΟΥΜΑΤΟΣ: Το περνάτε και μόνοι σας. Δεν χρειάζεται.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μας λέτε ότι καθυστερήσαμε και σας ρωτώ, γιατί καθυστερήσαμε;
Ξέρετε πότε έγινε η προκήρυξη του διαγωνισμού; Στις 20.01.93. Η έγκριση της μελέτης εφαρμογής έγινε στις 31.05.93. Πότε υπεγράφη η σύμβαση, αγαπητοί συνάδελφοι; Στις 08.07.93. Η υπογραφή της σύμβασης με τη "ΜΗΧΑΝΙΚΗ" πήρε πρώτη παράταση μέχρι 31.10.96, απόφαση 135 του διοικητικού συμβουλίου του ιδρύματος.
Δεύτερη παράταση -ακούστε ημερομηνίες, για να σταματήσουν επιτέλους εκείνοι που λένε ότι το νοσοκομείο μπορούσε να λειτουργήσει, προ δύο χρόνια και έχουν ζυμώσει την ελληνική κοινή γνώμη- 15.01.97. Τρίτη παράταση, 20.04.97. Αυτή η τρίτη παράταση...
ΓΕΡΑΣΙΜΟΣ ΓΙΑΚΟΥΜΑΤΟΣ: Ποιος δίνει τις παρατάσεις;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Το διοικητικό συμβούλιο, το οποίο η Κυβέρνηση σας, αγαπητέ συνάδελφε, όρισε να χειριστεί όλο το θέμα. Να κατασκευάσει το νοσοκομείο και να χειριστεί τα χρήματα του ελληνικού λαού, του ελληνικού δημοσίου.
Αυτά προέβλεπε, αγαπητέ συνάδελφε, η σύμβαση την οποία φέρατε στη Βουλή και όλη η Βουλή ψήφισε.
'Ετσι είναι, αγαπητοί συνάδελφοι. Τα είπε ο Υπουργός, δεν θέλω να επαναλάβω.
ΓΕΩΡΓΙΟΣ ΣΑΛΑΓΚΟΥΔΗΣ: Τελικά, πότε μπορούσε να λειτουργήσει; 
ΠΡΟΕΔΡΕΥΩΝ (Νικόλαος Κατσαρός): Θα σας παρακαλέσω πολύ, κύριε συνάδελφε, είστε γραμμένος, θα μιλήσετε.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Το συντομότερο δυνατόν.
Για πρώτη φορά το ίδρυμα -το έδειξα το έγγραφο και εγώ και ο Υπουργός- μας ειδοποιεί ότι τελειώνει το έργο 26.5.98. Το έργο δεν έχει τελειώσει ακόμη. Ο Υπουργός είπε προχθές -και καλώς, έτσι είναι τα πράγματα- ότι δεν έχει ακόμα τηλεφωνικό κέντρο.
Εμείς είπαμε ότι έχει συσταθεί μία πενταμελής επιτροπή.
ΓΕΡΑΣΙΜΟΣ ΓΙΑΚΟΥΜΑΤΟΣ: 'Ασε τις επιτροπές, πάρε το φραγγέλιο και μπες μέσα.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας παρακαλώ.
Το έργο της θα περατωθεί μέχρι 30.06.98
ΓΕΡΑΣΙΜΟΣ ΓΙΑΚΟΥΜΑΤΟΣ: Κράτος δεν υπάρχει.
ΠΡΟΕΔΡΕΥΩΝ (Νικόλαος Κατσαρός): Θα σταματήσετε επιτέλους;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα δοθεί απάντηση σε όλες τις εκκρεμότητες, όσον αφορά το πόσο έχει να παίρνει ακόμη το 'Ιδρυμα.
Από εκεί και πέρα, μόλις κυρωθεί η σύμβαση, θα προχωρήσουμε στην ψήφιση του οργανισμού, θα προκηρύξουμε τις 
 

Επιστροφή στην κορυφή


Σελίδα 9691 
θέσεις και κανείς από εμάς εδώ δεν μπορεί να δεσμευθεί με ημερομηνίες. Το συντομότερο δυνατόν. Ελπίζουμε όλοι και θέλουμε όλοι να γίνει μέσα στο 1998.
Κάνω έκκληση σε όλους τους πολιτικούς, κοινωνικούς και επιστημονικούς φορείς, να χαμηλώσουμε λίγο τους τόνους, όσον αφορά το ίδρυμα, να σταματήσουμε να μετατρέπουμε συνέχεια το θέμα του Ιδρύματος Παπαγεωργίου, του Νοσοκομείου Παπαγεωργίου, "σε θέαμα". Εχουν συμβάλλει πάρα πολλοί προς αυτή την κατεύθυνση. Να προσεγγίσουμε με νηφαλιότητα το θέμα, να το αγκαλιάσουμε, να το στηρίξουμε, να το λειτουργήσουμε γρήγορα. 'Ολοι μπορούν να συμβάλουν προς αυτήν την κατεύθυνση. Δεν νομίζω ότι όσοι έχουν μιλήσει μέχρι σήμερα είναι ειδικοί νοσοκομειολόγοι, γιατί κοντεύουν οι μισοί 'Ελληνες να γίνουν ειδικοί νοσοκομειολόγοι. 'Εχουμε την εντύπωση ότι μπορούμε να το λειτουργήσουμε. Ζητούμε τη στήριξη σας, αυτό θέλει ο λαός της Θεσσαλονίκης, αυτό θέλει η ελληνική κοινωνία.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Ο κ. Κίρκος έχει το λόγο.
ΓΕΩΡΓΙΟΣ ΚΙΡΚΟΣ: Κύριε Πρόεδρε, κύριοι συνάδελφοι, ο προλαλήσας Υπουργός με έβγαλε από το αδιέξοδο. Μετά την ομιλία του κ. Γιακουμάτου και αφού ανέβηκε στο Βήμα ο συνάδελφος κ. Σωτηρόπουλος, ακούσαμε δύο, με αποτέλεσμα, εκ διαμέτρου αντίθετες απόψεις, γιατί τελικά ο ένας θα ψηφίσει, ενώ ο άλλος θα καταψηφίσει...
ΓΕΡΑΣΙΜΟΣ ΓΙΑΚΟΥΜΑΤΟΣ: Δημοκρατία, πλουραλισμός, δεν είμαστε αρνιά σε στρούγκα.
ΓΕΩΡΓΙΟΣ ΚΙΡΚΟΣ: Χαίρομαι, κύριε Γιακουμάτο, καλό αυτό.
ΠΡΟΕΔΡΕΥΩΝ (Νικόλαος Κατσαρός): Κύριε Γιακουμάτο, αν δεν σταματήσετε, λυπούμαι πάρα πολύ, αλλά θα εφαρμόσω τον Κανονισμό.
ΓΕΡΑΣΙΜΟΣ ΓΙΑΚΟΥΜΑΤΟΣ: Αναφέρθηκε στο όνομά μου.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, αν δεν σταματήσετε, θα εφαρμόσω τον Κανονισμό.
ΓΕΩΡΓΙΟΣ ΚΙΡΚΟΣ: Κύριοι συνάδελφοι, είναι η δεύτερη συνεδρίαση, που κουβεντιάζουμε ένα θέμα για το χώρο της Θεσσαλονίκης, της Μακεδονίας, της βόρειας Ελλάδας, το νοσοκομείο των δυτικών συνοικιών που με τη νέα σύμβαση που θα κυρώσουμε σε λίγες ώρες, ονομάζεται Γενικό Περιφερειακό Νοσοκομείο Παπαγεωργίου.
Ακούστηκαν πάρα πολλά μέχρι τώρα. Και βέβαια αυτής της σύμβασης, που μας φέρνει η Κυβέρνηση να κυρώσουμε, το πρόπλασμά της βρίσκεται στη σύμβαση του 1991. Δεν προέρχεται από παρθενογένεση. 'Εγινε κουβέντα ανάμεσα στο 'Ιδρυμα Παπαγεωργίου και το ελληνικό δημόσιο, για να καταλήξει σ' αυτήν την τελική μορφή, που πρόκειται να ψηφίσουμε.
Κύριοι συνάδελφοι, όποιος διάβασε τη σύμβαση του 1991 και όποιος διάβασε τη σημερινή σύμβαση, υπάρχουν σαφείς διαφορές. Μία μόνο θα επισημάνω εγώ. 'Οτι με τη σύμβαση του 1991 δεν ήταν δυνατόν να λειτουργήσει το νοσοκομείο, ενώ με τη σύμβαση αυτή πιστεύω ότι μπορεί να λειτουργήσει τον νοσοκομείο. Λύνει βασικά τεχνικά, διαδικαστικά θέματα, απαραίτητα για τη λειτουργία του νοσοκομείου. Η λειτουργία του νοσοκομείου, κύριοι συνάδελφοι, δεν είναι ανάγκη να τονιστεί από μένα, έχει τονιστεί κατά κόρον, πρέπει να γίνει σύντομα. Το έχει ανάγκη η Θεσσαλονίκη. Βέβαια όχι με τη λογική, το έχει ανάγκη η Θεσσαλονίκη ή και η ευρύτερη περιοχή, η Μακεδονία, η βόρεια Ελλάδα, γιατί δεν έχει κραβάτια. Είναι λάθος και ψέμα αυτό. Υπάρχουν στα νοσοκομεία κρεβάτια και μάλιστα σε επάρκεια. 'Ομως το νοσοκομείο αυτό των δυτικών συνοικιών, με τον τεχνολογικό εξοπλισμό που έχει, θα έχει αναβαθμισμένα ποιοτικά κρεβάτια, όχι θα αναβαθμίσει τη δημόσια περίθαλψη. Και το λέω αυτό, για να στηλιτεύσω αυτά που πραγματικά είτε στην επιτροπή είτε εδώ ακούστηκαν όλες αυτές τις μέρες γύρω από τη λειτουργία του Εθνικού Συστήματος Υγείας και η προσπάθεια απαξίωσής του από πολλούς συναδέλφους, δυστυχώς, που έγινε. Δεν χρειάζεται βέβαια το Εθνικό Σύστημα Υγείας, που λειτουργεί περίπου δεκαπέντε χρόνια στη χώρα μας, τιμητή εμένα. Αλλά σίγουρα όμως χρειάζεται εδώ μέσα κάποιοι να αρθρώνουν λόγο με περίσκεψη, γιατί και αυτοί οι ίδιοι μπήκαν στο ΕΣΥ. Και επειδή υπάρχουν αρκετοί συνάδελφοι γιατροί εδώ μέσα, θα πω κάτι απλό. Γι' αυτό το απαξιωμένο, που θέλουν να παρουσιάσουν, ΕΣΥ -που και αυτό το νοσοκομείο το εντάσσουν στο ΕΣΥ και προς τιμήν της πολιτικής ηγεσίας, που κατέληξε σ' αυτήν τη διαπραγμάτευση με το 'Ιδρυμα Παπαγεωργίου- λέω ένα απλό πράγμα. Σε ένα βαρύ περιστατικό τροχαίο, πέστε μου ποιο ιδιωτικό νοσηλευτήριο της χώρας θα το δεχθεί; Και επιπλέον ακούστηκε από συνάδελφο εδώ, και συμφωνώ μαζί του, ότι η ιδιωτική υγεία με πολύ λιγότερη υποδομή, με πολύ λιγότερα κρεβάτια, δυστυχώς καρπούται το 50%. Και το καρπούται μέσα από την όσμωση και το καρπούται μέσα από τη διαπλοκή. Αυτό πρέπει κάποια στιγμή ως πολιτεία να το αντιμετωπίσουμε. Είναι σημαντικό θέμα.
Θα πω και κάτι ακόμα: Ναι, είπα τα προηγούμενα για το Εθνικό Σύστημα Υγείας. Δεν είμαι αυτός όμως που θα υποστηρίξω ότι δεν υπάρχουν δυσλειτουργίες, ότι δεν υπάρχουν προβλήματα στη λειτουργία του. Σαφώς υπάρχουν. Υπάρχουν προβλήματα, όχι όμως όπως η άλλη άκρη που το θέλει απαξιωμένο και να τα δώσουμε όλα στον ιδιωτικό τομέα. Δηλαδή αυτό το πολύτιμο αγαθό, την υγεία του ανθρώπου, να τη δωσουμε στον ιδιωτικό τομέα καθ' ολοκληρίαν. Υπάρχουν τομείς στην ελεύθερη οικονομία που μπορεί να δραστηριοποιηθούν επαγγελματικά, επιχειρησιακά. Ο τομέας της υγείας όμως δεν είναι αυτό που θα πρέπει να τους ελκύσει για να κερδίσουν, δηλαδή, από τον πόνο, από την αρρώστια.
Κύριοι συνάδελφοι, η σύμβαση πραγματικά αντιμετωπίζει σοβαρά ζητήματα που δεν τα αντιμετώπιζε η σύμβαση του 1991 όπως είναι το θέμα των γιατρών που θα μπουν, να δουλέψουν μέσα και θα έχουν την ίδια αντιμετώπιση στην εισαγωγή και την εξέλιξή τους με αυτούς τους γιατρούς του ΕΣΥ.
Βεβαίως, κύριε Υπουργέ, εδώ υπάρχει κάτι που κατά τη γνώμη μου πρέπει να το δείτε, δηλαδή, πότε λύεται η σύμβασή τους.
Το δεύτερο ζήτημα είναι ότι το μη ιατρικό προσωπικό θα προσλαμβάνεται με το ν. 2190. Δεύτερη σημαντική, κατά τη γνώμη μου σωστή, αντιμετώπιση.
ΜΟΣΧΟΣ ΓΙΚΟΝΟΓΛΟΥ: Είσθε σίγουρος γι' αυτό;
ΓΕΩΡΓΙΟΣ ΚΙΡΚΟΣ: Βεβαίως.
Εκείνη η παράγραφος, σχετικά με τους εποχιακούς και τους αποσπασμένους, θα έλεγα ότι πιθανά μέσα από τον κανονισμό λειτουργίας του νοσοκομείου θα μπορούσαν να καταστούν αδρανείς ή να μην ενεργοποιηθούν ποτέ, γιατί κατά τη γνώμη μου θα δημιουργήσουν προβλήματα δυσλειτουργίας και στο νέο νοσοκομείο, αλλά και προβλήματα δυσλειτουργίας στα άλλα νοσοκομειακά συγκροτήματα της Θεσσαλονίκης.
Πιστεύω ότι αξίζει το κόπο να ψηφίσουμε τη σύμβαση γι' αυτές τις βελτιώσεις. Βέβαια υπάρχουν και άλλες, όπως είναι ο τρόπος ελέγχου των οικονομικών, ο τρόπος εισόδου των πανεπιστημιακών γιατρών κλπ. Σας καλώ να την ψηφίσετε. Βεβαίως δεν θα προσχωρήσω σε εκείνη τη λογική, που ακούστηκε εδώ μέσα, πολλές φορές, από συναδέλφους νεολογίζοντες, δήθεν πραγματιστές, που βαφτίζουν την ιδεοληψία, ότι αυτό το νοσοκομείο θα αντιμετωπίσει τα πάντα. Πρέπει να την ψηφίσουμε, γιατί πραγματικά το νοσοκομείο αυτό θα συμβάλει στην προσφορά ποιοτικών υπηρεσιών, που έχει ανάγκη η Θεσσαλονίκη και η ευρύτερη περιοχή της.
ΠΡΟΕΔΡΕΥΩΝ (Νικόλαος Κατσαρός): Ο κ. Τσιαρτσιώνης έχει το λόγο.
ΝΙΚΟΛΑΟΣ ΤΣΙΑΡΤΣΙΩΝΗΣ: Κύριε Πρόεδρε και κύριοι συνάδελφοι, καλούμεθα σήμερα να επικυρώσουμε μια σύμβαση και καλούμεθα να το κάνουμε με το χέρι στην καρδιά. Βέβαια τι πιο απλή διαδικασία από το να κυρώσουμε μια σύμβαση, για την οποία εκ των προτερων ξέρουμε ότι τα δυο συμβαλλόμενα μέρη έχουν συμφωνήσει και την έχουν προσυπογράψει.
Θα έπρεπε και εμείς, ερχόμενοι εδώ, να χαιρετίσουμε αυτήν τη συμφωνία και να δώσουμε την ψήφο μας, προκειμένου πραγματικά αυτό το νοσοκομείο -γιατί περί αυτού πρόκειται με την κύρωση αυτή της σύμβασης- επιτέλους να πάρει σάρκα 
 

Επιστροφή στην κορυφή



Σελίδα 9692 
και οστά και να λειτουργήσει.
'Ολα αυτά θα φάνταζαν πολύ απλά με μια μόνο μικρή διαφορά, ότι αυτή η πραγματικότητα εξελίσσεται και εκτυλίσσεται σε μια χώρα που λέγεται Ελλάδα. Και εδώ σ' αυτήν τη χώρα φαίνεται ότι και τα πιο απλά και τα αυτονόητα γίνονται περίπλοκα.
Ας πάμε λίγο πίσω να δούμε τι έγινε. Ας πάμε στο 1991, όταν με τους καλύτερους όρους και οιωνούς, χαιρετιζόμενη τότε αυτή η σύμβαση από όλη τη Βουλή, υπογραφόταν πανηγυρικά. Φάνταζαν τότε ότι όλα θα πήγαιναν πολύ καλά -και πήγαν- μέχρι του σημείο όπου ολοκληρώθηκε η κατασκευή και στο τέλος της ολοκλήρωσης της κατασκευής άρχισαν κάποιοι να απεργάζονται κάποια σενάρια.
Τι να πει κανείς για την ταχύτητα της κατασκευής, την αρτιότητα, το σύγχρονο εξοπλισμό και την οικονομικότητα του έργου. Οι κατασκευαστές, οι δωρητές έδειξαν άριστη συμπεριφορά. Και πραγματικά μέσα σε ελάχιστο χρόνο -χρόνο που ποτέ κανείς δεν φαντάζεται ότι μπορεί ένα δημόσιο έργο να τελειώσει- ολοκλήρωσαν το έργο και μάλιστα με μια τεχνολογία, την τελευταία που παγκόσμια κυκλοφορεί.
'Ολα αυτά βέβαια μέχρι του σημείου που ολοκληρώθηκε η κατασκευή. Και τότε αρχίζει να ενοχλεί κάποιους κύκλους η όλη ιστορία. Αρχίζουν τότε να παρατηρούνται διάφορα περίεργα φαινόμενα. Αρχίζει να ενοχλεί η προοπτική ότι θα λειτουργήσει ένα τέτοιο νοσοκομείο, τέτοιας δυναμικότητας, με τέτοια προσφορά και με τέτοια ποιότητα στον τομέα της υγείας. Αρχίζει να γίνεται μια προσπάθεια σπίλωσης και κατασυκοφάντησης της όλης προσπάθειας και του όλου έργου. Και γίνεται αυτή η προσπάθεια σε διάφορα επίπεδα. Κυκλοφορεί ότι υπάρχει οικονομικό σκάνδαλο στη κατασκευή, ότι υπάρχει κάποια κακοδιαχείριση αρχίζει η σπίλωση των δωρητών, από πού ήρθαν, πώς φέραν τα χρήματα, γιατί και με ποια κίνητρα. Γίνεται προσπάθεια να κατευθυνθεί η διοίκηση του νοσοκομείου, όχι με βάση τη σύμβαση αλλά με βάση κάποιες άλλες καινούριες σκέψεις, να πληγεί η ανεξαρτησία της διοίκησης, που δίδει την ευκαιρία στους δωρητές αλλά και σε αυτούς που πρόκειται να απαρτίσουν το διοικητικό συμβούλιο να δράσουν ελεύθερα απευθυνόμενοι και στην ελεύθερη αγορά, με ευελιξία να στελεχώσουν και να επανδρώσουν όλο αυτό το εγχείρημα και γίνεται ακόμη κάποια σύγκριση με το δημόσιο τομέα της υγείας, το ΕΣΥ. Και αρχίζει να φαντάζει περίεργα, γιατί αυτό το νοσοκομείο θα πρέπει να είναι ανεξάρτητο και να μην εντάσσεται στο ΕΣΥ, για να επιχειρηματολογήσω αργότερα ποιους σκοπούς είχε όλος αυτός ο προβληματισμός. Η λειτουργία πρέπει πάση θυσία να καθυστερήσει. Αυτός ήταν ο σκοπός. Αφού αφήσαμε και ολοκληρώθηκε που δεν πιστεύαμε να ολοκληρωθεί σε τόσο σύντομο χρονικό διάστημα τώρα θα πρέπει να καθυστερήσουμε τη λειτουργία του.
Το σύνθημα δίδεται από τη ναυαρχίδα του κυριακάτικου Τύπου "ΤΟ ΒΗΜΑ" όταν στις 24.3.96 με άρθρο του αναφέρει :"Πώς να γίνετε ευεργέτης χωρίς χρήματα, πώς μπορείτε να εξαπατήσετε το κράτος και να ζήσετε με τιμές".
Για να συνεχίσει αργότερα ο τότε περιφερειάρχης της κεντρικής Μακεδονίας, κ. Τσίμας, χαρακτηρίζοντας την υπόθεση των αδελφών Παπαγεωργίου μεγάλο σκάνδαλο και να ζητήσει αργότερα συγγνώμη.
Ο Υπουργός Υγείας τότε κ. Πεπονής αμφισβητεί την καλή πρόθεση των δωρητών και εκφράζεται υποτιμητικά στη Βουλή γι'αυτούς. Από τη δικαστική αρχή Αθηνών και εν αγνοία του Υπουργείου Υγείας και του Ιδρύματος Παπαγεωργίου, διορίζεται ένα προσωρινό Δ.Σ.
Ο κ. Διακογιάννης γράφει βιβλίο "'Ιδρυμα Παπαγεωργίου, το χρονικό της μεγάλης απάτης". Τιμωρείται όμως στη συνέχεια για κατασυκοφάντηση από τα δικαστήρια. Ο Υπουργός και τότε και σήμερα κ. Γείτονας ζητά την καταβολή των τόκων δωρεάς, όμως το διαιτητικό δικαστήριο δικαιώνει τους αδελφούς Παπαγεωργίου. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε μια διακοπή;
ΝΙΚΟΛΑΟΣ ΤΣΙΑΡΤΣΙΩΝΗΣ: Ναι, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Οπως είχα την ευκαιρία και στην Κοινοβουλευτική Επιτροπή και στην Αίθουσα να εξηγήσω, εν'όψει ακριβώς της κατάθεσης προς κύρωση της υπογραφείσης σύμβασης, το Υπουργείο Υγείας ζήτησε από το συναρμόδιο Υπουργείο Εθνικής Οικονομίας αρμόδιος ο κ. Πάχτας, για το πρόγραμμα δημοσίων επενδύσεων - δεδομένου ότι συγχρηματοδοτείται από κοινοτικούς πόρους- να γίνει τελικός έλεγχος σε σχέση με τη διαχείριση του κατασκευαστικού μέρους της σύμβασης. Συνεστήθη επιτροπή από το Υπουργείο Εθνικής Οικονομίας, το πόρισμα της οποίας αμφισβήτησε το αν ολοκληρώθηκε η καταβολή της υπεσχημένης δωρεάς των τριάντα εκατομμυρίων (30.000.000) δολαρίων. Ζητήσαμε εξηγήσεις μετά από το πόρισμα αυτό από τους αδελφούς Παπαγεωργίου και αμέσως αυτοί, αξιοποιώντας άρθρο της κυρωμένης σύμβασης, προσέφυγαν στη διαιτησία, η οποία και απεφάνθη ως εξής: 'Οτι μπορούν να λογισθούν τόκοι προερχόμενοι από τις καταβολές του ίδιου, αλλά ποιοι είναι αυτοί οι τόκοι της δωρεάς, δεν τους προσδιόρισε η διαιτησία. Γι'αυτό και ύστερα από απόφαση της Ολομέλειας του Νομικού Συμβουλίου του Κράτους συνεστήθη αυτή η πενταμελής επιτροπή, η οποία θα προσδιορίσει και ποιοι τόκοι θα λογαριαστούν ότι συμπληρώνουν τη δωρεά. Είναι απλά τα πράγματα.
ΝΙΚΟΛΑΟΣ ΤΣΙΑΡΤΣΙΩΝΗΣ: Κανείς, πιστεύω ότι δεν θα ήθελε να χρεώσει πρόθεση σ'όλα αυτά, κύριε Υπουργέ.
ΝΙΚΟΛΑΟΣ ΠΑΠΑΦΙΛΙΠΠΟΥ: Πήρατε καμία θέση, κύριε Υπουργέ;
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Παπαφιλίππου. Τα λέει πάρα πολύ ωραία ο κύριος συναδελφος, δεν θέλει υπεράσπιση.
ΝΙΚΟΛΑΟΣ ΤΣΙΑΡΤΣΙΩΝΗΣ: Είναι δύσκολο, πραγματικά, να φαντασθεί κανείς ότι ένας Υπουργός ενεργεί προς αυτήν την κατεύθυνση και εγώ δεν θα ήθελα καθόλου να του χρεώσω κάποια τέτοια πρόθεση. 'Ομως, μ'αυτές τις ενέργειες καθυστερήσαμε περαιτέρω. Και εδώ θέλω να επιχειρηματολογήσω και να δικαιολογήσω το σκεπτικό μου πώς σήμερα, μετά δυόμισι χρόνια αφότου έχει τελειώσει το νοσοκομείο, βρισκόμαστε να συζητάμε τη λειτουργία του. 
Πρέπει να πω δυο λόγια όμως -και δεν με παίρνει ο χρόνος- για το θέμα των δωρητών.
Κατάγομαι από το Νομό Κοζάνης. Η Σιάτιστα είναι μια πόλη, που αν την περπατήσει κανείς -και είμαι υποχρεωμένος να το πω- είναι γεμάτη σοκάκια δωρεών και πράξεων αλτρουϊσμού. Ξεκίνησαν με δωρεές από πολλά χρόνια, εντασσόμενοι μέσα στη γενικότερη προσπάθεια που κάνει αυτός ο οικισμός που βρίσκεται στη δυτική Μακεδονία για προκοπή για το κοινωνικό σύνολο.
Το μόνο που κάναμε σε αυτήν την ιστορία -και λυπάμαι πάρα πολύ- είναι ότι αποθαρρύναμε τον κάθε δωρητή, που θα ήθελε να προχωρήσει κάποια στιγμή σε κάποιες άλλες δωρεές σε αυτό το κράτος, να το κάνει.
Ελπίζω ότι σύντομα θα έχουμε τη λειτουργία του, γιατί αλλιώς σαν πολιτικό σύστημα και σαν πολιτικοί, θα είμαστε απολογούμενοι για πολλά χρόνια ακόμη στον ελληνικό λαό.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Παπαδέλλης έχει το λόγο.
ΦΡΑΓΚΛΙΝΟΣ ΠΑΠΑΔΕΛΛΗΣ: Κύριε Πρόεδρε, κύριοι Υπουργοί, κυρίες και κύριοι συνάδελφοι, συζητούμε ένα θέμα, το οποίο -κατά τη γνώμη μου πάντα- είναι αναμφισβήτητα πάρα πολύ σοβαρό, αν και από πρώτη άποψη φαντάζει να είναι περιορισμένης σημασίας, αφού αφορά ένα νοσοκομείο.
Είναι σοβαρό -και θα πω πολύ επιγραμματικά και συνοπτικά- για τους εξής λόγους:
Πρώτον, γιατί ουσιαστικά τίθεται θέμα ανατροπής του Εθνικού Συστήματος Υγείας.
Δεύτερον, γιατί δημιουργείται ένας σαφής και σοβαρός προβληματισμός για το τι είναι εντέλει δωρεά και ποιοι είναι οι πραγματικοί ευεργέτες.
Τρίτον, γιατί το θέμα αφορά την ποιότητα των παρεχομένων υπηρεσιών υγείας στους πολίτες της συμπρωτεύουσας και της 
 

Επιστροφή στην κορυφή



Σελίδα 9693 
βόρειας Ελλάδας γενικότερα.
Τέταρτον, γιατί με το νοσοκομείο αυτό σε πλήρη λειτουργία δημιουργούνται πραγματικές προϋποθέσεις παρέμβασης, διείσδυσης του τομέα της υγείας στα Βαλκάνια.
Τέλος, γιατί έχει αναπτυχθεί σοβαρή κοινωνική αμφισβήτηση για το θέμα αυτό, απόδειξη -και παρακαλώ πολύ, να μην υποτιμάτε το γεγονός αυτό η παρέμβαση - της εισαγγελικής δικαιοσύνης.
Θέλω να μου επιτρέψετε να κάνω πολύ σύντομα μερικές επισημάνσεις. 
Λυπούμαι για την απουσία του επίτιμου Προέδρου της Νέας Δημοκρατίας, του κ. Μητσοτάκη, ο οποίος δήλωσε ότι όταν ήταν Πρωθυπουργός, τον επισκέφθηκαν οι αδελφοί Παπαγεωργίου και του είπαν ότι του παραδίδουν τριάντα εκατομμύρια (30.000.000) δολάρια ως δωρεά, για να κάνει νοσοκομείο. Τα τριάντα εκατομμύρια (30.000.000) δολάρια, και σήμερα που συζητάμε ακόμη, αναζητούνται. Πού είναι; ΣΔΟΕ, οικονομικές επιτροπές, Υπουργεία, ορκωτοί λογιστές κλπ το αναζητούν. Και δεν βρίσκονται. 'Η βρίσκονται εν μέρει, κάποια απ' αυτά, κάποιοι τόκοι κλπ.
'Αρα, λοιπόν, πού είναι το βασικό ποσό, για το οποίο, όπως είπε, αισθάνεται υπερήφανος; 
(Θόρυβος στην Αίθουσα)
Δεν απαντώ, γιατί αν απαντήσω, θα σας πω πού είναι. 
Τόνισε δε ιδιαίτερα ότι αν πηγαίναμε με τη λογική αυτή, τότε θα αναζητούσαμε από τον Ωνάση -όπως είπε- πού βρήκε τα λεφτά τα οποία έδωσε στο ελληνικό κράτος το 1982-1983 και έκανε το "ΩΝΑΣΕΙΟ".
Θέλω να θυμίσω σε όλους σας και σε εκείνον ότι τότε που δόθηκαν τα χρήματα για το "ΩΝΑΣΕΙΟ", ο Ωνάσης ήταν νεκρός. Η Χριστίνα Ωνάση τα είχε προσφέρει. Πρώτον αυτό.
Δεύτερον, θέλω να θυμίσω, σε όσους ξεχνούν, ότι τα χρήματα αυτά ήταν παζάρεμα, για να μην επιμείνει το ελληνικό δημόσιο στην απαίτηση για χρήματα φόρου κληρονομιάς. 
Τρίτον και σπουδαιότερον εντέλει -γιατί αυτά αποτελούν παρελθόν- η Χριστίνα Ωνάση προσέφερε στο ελληνικό δημόσιο ένα νοσοκομείο εξ υπαρχής με το κλειδί στο χέρι. Και οικόπεδο και κτίριο και εξοπλισμό. 
Τι προσφέρουν οι αδελφοί Παπαγεωργίου, λοιπόν; 
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: 'Οχι εξοπλισμό.
ΦΡΑΓΚΛΙΝΟΣ ΠΑΠΑΔΕΛΛΗΣ: Και εξοπλισμό. 'Οχι ολόκληρο, αλλά προσέφερε και εξοπλισμό. 'Οσοι ξεχνούν, θα θυμηθούν, ή αν θέλουν, θα διαβάσουν για να θυμηθούν.
Ο κ. Μάνος αναφέρθηκε εκτεταμένα στα όσα είχε γράψει σε εφημερίδα ο εκλεκτός, ομότιμος καθηγητής ο κ. Γαρδίκας. Δεν θα κάνω ανάλυση, θέλω μόνο να πω διά του κ. Μάνου προς τον κ. Γαρδίκα ότι Υγεία στην Ελλάδα δεν είναι μόνο ο "ΕΥΑΓΓΕΛΙΣΜΟΣ" και, βεβαίως, δεν είναι μόνο η Αθήνα. Είναι όλη η Ελλάδα. Και το Εθνικό Σύστημα Υγείας εάν κάτι έκανε, ήταν να αναβαθμίσει την περίθαλψη του ελληνικού λαού στο σύνολο της ελληνικής επικράτειας και όχι μόνο στην Αθήνα.
Να πω και κάτι ακόμα σε εκείνον, αλλά και σε πολλούς άλλους, επειδή υποστηρίχθηκε ότι θα μπορούσε το νοσοκομείο "Παπαγεωργίου" να λειτουργήσει τμηματικά.
Αγαπητοί συνάδελφοι, τα νοσοκομεία δεν είναι εργοστάσια ζαχαροπλαστικής, για να λειτουργούν κατά τμήματα. Δεν μπορεί να λειτουργήσει παθολογική κλινική χωρίς χειρουργική και ούτε αυτή χωρίς χειρουργεία και ούτε όλα μαζί χωρίς εξωτερικά ιατρεία, εργαστήρια και πάει λέγοντας. Παρακαλώ, λοιπόν, να μην κάνουμε αφαιρέσεις.
Ρώτησα τον Υπουργό και απήντησε ότι και σήμερα που συζητούμε, το νοσοκομείο δεν είναι έτοιμο να λειτουργήσει ακόμα, γιατί έχει εκκρεμότητες. Και αυτό δεν οφείλεται σε καθυστερήσεις, οφείλεται σε τεχνικές αναγκαιότητες. Δεν γίνεται αλλιώς. 
Επειδή λέγονται πολλά, θα ήθελα να πω σε μερικούς συναδέλφους, που δεν είναι γιατροί, ότι το νοσοκομείο "Παπαγεωργίου", όπως το λένε, δεν είναι το νοσοκομείο το οποίο τελείωσε πιο γρήγορα από όλα τα άλλα. Είναι ψεύδος αυτό. Τα νοσοκομεία του Ηρακλείου, της Πάτρας, των Ιωαννίνων και άλλα έχουν τελειώσει σε πολύ συντομότερο χρόνο.'Αρα, λοιπόν, να μη χρησιμοποιούνται επιχειρήματα, τα οποία δεν στέκουν.
Κυρίες και κύριοι συνάδελφοι, σε όλη τη μικρή μέχρι τώρα ιστορία μου και τη ζωή μου αγωνίστηκα για το Εθνικό Σύστημα Υγείας. Δεν δέχομαι, λοιπόν, αυτήν τη στιγμή να υπάρχουν νοσοκομεία εκτός Εθνικού Συστήματος Υγείας. Αυτή είναι η άποψή μου. 
Δεν είναι δυνατόν να ιδρύεται νομικό πρόσωπο ιδιωτικού δικαίου -έτσι είναι στη σύμβαση- που να ονομάζεται μάλιστα "Νοσοκομείο Παπαγεωργίου", όταν το οικόπεδο, εκατόν πενήντα στρέμματα, τεράστιας αξίας, το 80% των χρημάτων από τριάντα περίπου δισεκατομμύρια (30.000.000.000) δραχμές τα προσφέρει το ελληνικό δημόσιο και το 20% -και αυτό αμφιλεγόμενο- προσφέρουν οι αδελφοί Παπαγεωργίου. 
Επειδή δε ειπώθηκε ότι δεν γνωρίζουμε δωρητές στην εποχή μας, θέλω να σας θυμίσω ότι το νέο νοσοκομείο της Νέας Ιωνίας το "ΑΓΙΑ ΟΛΓΑ", ολόκληρο έχει παραχωρηθεί από εφοπλιστική οικογένεια ως δωρεά στο ελληνικό δημόσιο. Απαίτηση δεν έβαλαν να πάρει το νοσοκομείο το όνομά τους -δεν με ενδιαφέρει το όνομά τους- και εξακολουθεί να λέγεται "ΑΓΙΑ ΟΛΓΑ".
Θα σας θυμίσω ότι μια πολύ μεγάλη πτέρυγα του "Ευαγγελισμού" προσφέρθηκε στο νοσοκομείο από την οικογένεια Πατέρα. Ούτε αυτοί απαίτησαν να ονομάζεται ο "Ευαγγελισμός", "νοσοκομείο Πατέρα". Οι κύριοι αυτοί με τη μικρή προσφορά τους απαιτούν και το όνομα;
Ουσιαστικά, με τη σύμβαση λένε να είναι τρία μέλη στο διοικητικό συμβούλιο, από το κράτος, από την κυβέρνηση και τρία μέλη του "Ιδρύματος Παπαγεωργιου". Δηλαδή, το κράτος, η κυβέρνηση με όλη αυτήν την προσφορά θα είναι επί ίσοις όροις με το "'Ιδρυμα Παπαγεωργίου"; Προσωπικά, δεν το δέχομαι αυτό. Γι'αυτό, εγώ πολύ ταπεινά, κύριε Υπουργέ, σας προτείνω να απαιτείται από αυτούς τους κυρίους το νοσοκομείο να είναι Νομικό Πρόσωπο Δημοσίου Δικαίου. Είναι πολύ απλό αυτό. Και αφού θέλουμε επωνυμία, εγώ προτείνω να ονομαστεί Νοσοκομείο Δυτικής Θεσσαλονίκης "ΑΝΔΡΕΑΣ ΠΑΠΑΝΔΡΕΟΥ" ή "ΓΕΩΡΓΙΟΣ ΓΕΝΝΗΜΑΤΑΣ". Και μάλιστα, αν ονομαστεί "ΓΕΩΡΓΙΟΣ ΓΕΝΝΗΜΑΤΑΣ", τότε να καταργηθεί το κεντρικό νοσοκομείο που φέρει την επωνυμία του αείμνηστου Υπουργού και στελέχους του ΠΑ.ΣΟ.Κ., διότι επιβάλλεται η ριζική αναδιάταξη των νοσοκομείων τόσο στη Θεσσαλονίκη όσο και στην Αττική. Εγώ προτείνω να γίνει η αρχή από αυτό το νοσοκομείο.
Αν αυτό συμβεί, θα μεταφερθεί όλο το προσωπικό, ο εξοπλισμός και ό,τι άλλο υπάρχει στο επιλεγόμενο νοσοκομείο "ΠΑΠΑΓΕΩΡΓΙΟΥ". 'Αρα, θα είναι σχεδόν έτοιμο να λειτουργήσει πάρα πολύ σύντομα από άποψη στελέχωση και εξοπλισμού.
Ακόμα συμπεριλαμβάνεται στη σύμβαση ότι το προσωπικό θα προσλαμβάνεται με συμβάσεις ορισμένου έργου για περιορισμένο διάστημα. Γιατί; Πάρα πολύ απλά δεν έχει παρά να πούμε ότι ισχύει, ό,τι ισχύει σε όλα τα Νοσοκομεία του Ε.Σ.Υ. Είναι πολύ απλό.
Σε ό,τι αφορά τους γιατρούς ορίζεται ότι θα προσλαμβάνονται από επιτροπή κρίσης. Γιατί όχι από την επιτροπή κρίσης της Θεσσαλονίκης; Μήπως κάτι υποκρύπτεται σε αυτήν την υπόθεση;
Κυρίες και κύριοι συνάδελφοι, υπάρχουν προβλήματα στο Εθνικό Σύστημα Υγείας, αρκετά και σοβαρά. Αλίμονο άλλωστε. Μία τέτοια επαναστατική αλλαγή δεν μπορεί να μην έχει προβλήματα και μάλιστα, όταν οδεύουμε με ταχύτητα στον καινούριο αιώνα. Εγώ προτείνω να γίνει εκσυγχρονισμός του Εθνικού Συστήματος Υγείας, με το Εθνικό Σύστημα Υγείας του 21ου αιώνα, 'Ετσι να το ονομάζω.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Πού είναι αυτό; Να μας δώσετε στοιχεία.
ΦΡΑΓΚΛΙΝΟΣ ΠΑΠΑΔΕΛΛΗΣ: Αν θέλετε, θα σας στείλω ένα κείμενο που τα περιέχει όλα, για να το μελετήσετε και να μάθετε.
Απαιτούνται ριζικές αλλαγές στη διοίκηση, στη χρηματοδότηση, 
 

Επιστροφή στην κορυφή



Σελίδα 9694 
στην πρόσληψη του προσωπικού και των γιατρών, βέβαια, στη λειτουργική τους οργάνωση, αλλαγές ριζοσπαστικές, που όμως θα είναι αλλαγές στο Σύστημα Υγείας και όχι επιλεκτικά σε κάποιο νοσοκομείο, γιατί αυτό, αν μη τι άλλο, είναι ύποπτο.
Κυρίες και κύριοι συνάδελφοι, δεν μπορούμε να επικαλούμαστε την ομοφωνία του 1991, γιατί και αν ακόμα έτσι ήταν, η αναγνώριση ενός λάθους είναι πράξη γενναιότητος. Κι εγώ τώρα καλώ τη Βουλή, να προβεί σε πράξη γενναιότητος.
Αν οι αδελφοί Παπαγεωργίου απογοητεύθηκαν, αφού η δωρεά τους, όπως λένε, αμφισβητείται, τότε προτείνω να αποχωρήσουν απογοητευμένοι -αυτό αποτελεί εθνική προσφορά, πραγματικά- και θα βρούμε λύσεις, γιατί λύσεις ασφαλώς και υπάρχουν.
Θα ήθελα πολλά να πω ακόμα, αλλά αυτό δεν είναι λόγος να παρατείνουμε τη συζήτηση.
Θα τελειώσω, λέγοντας, ότι ευθύνη της κάθε κυβέρνησης είναι -πιστεύω- η υπεράσπιση του λαϊκού συμφέροντος. Και πάνω από το λαϊκό συμφέρον δεν πιστεύω ότι υπάρχει κανείς νόμος. 
Γι' αυτό, λοιπόν, θα πρότεινα να διοριστεί αμέσως διοίκηση με βάση τα διοικητικά πρότυπα για τα νοσκομεία της Κυβέρνησης, του Υπουργείου, στην οποία θα δοθεί εντολή να προχωρήσει αμέσως στη λειτουργία του νοσοκομείου, με όποιον τρόπο. Αυτό είναι προσφορά στο λαό της Θεσσαλονίκης και της Βόρειας Ελλάδας. Ταυτόχρονα, να προσφύγει το Υπουργείο στη δικαιοσύνη και να ζητήσει την έκπτωση των κυρίων αυτών και την κατάπτωση της σύμβασης, η οποία είναι απαράδεκτη. Οφείλω να πω ότι τα νοσοκομεία δεν είναι επιχειρήσεις γούνας, για να διοικούνται από επιτυχημένους -ενδεχομένως-γουναράδες.
Λυπούμαι, αλλά οι προβλέψεις μου, εάν συνεχιστεί αυτή η ιστορία, είναι δυσοίωνες. Γι' αυτό και το μόνο που μου επιτρέπει η κομματική μου ένταξη να κάνω, είναι να δηλώσω ότι απέχω της ψηφοφορίας.
Ευχαριστώ πολύ.
ΠΡΟΕΔΡΕΥΩΝ (Νικόλαος Κατσαρός): Η Κοινοβουλευτική Εκπρόσωπος του Συνασπισμού της Αριστεράς και της Προόδου κ. Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Κυρία και κύριοι συνάδελφοι, αυτές τις μέρες παρακολουθήσαμε σ' αυτήν την Αίθουσα, εξ αιτίας της σύμβασης, το κατηγορητήριο για το Ε.Σ.Υ. 'Ηταν κατηγορούμενος το Ε.Σ.Υ. Νομίζω ότι οι προτάσεις που κατατέθηκαν εδώ ήταν και άστοχες και άδικες. Πιστεύω ότι ο κατηγορούμενος δεν είναι το Ε.Σ.Υ., αλλά ο τρόπος με τον οποίο έχει διαχειριστεί και ο τρόπος με τον οποίο έχει αντιμετωπισθεί.
Καλό θα ήταν, λοιπόν, να γίνει μία αναλυτική συζήτηση, αφού σύγχρονες προτάσεις υπάρχουν, που λύνουν το πρόβλημα και το τοποθετούν στην πραγματική του βάση.
Κυρία και κύριοι συνάδελφοι, θεωρώ ότι η σύμβαση αυτή είναι πολύ σημαντική, γιατί έχει απασχολήσει την πολιτική ζωή του τόπου και αν θέλετε, ειδικά, έχει απασχολήσει την τοπική κοινωνία της Θεσσαλονίκης, γιατί απαιτεί και θέλει ένα νοσοκομείο.
Απαιτεί και θέλει ένα νοσοκομείο να λειτουργήσει προς όφελος των πολιτών της Θεσσαλονίκης και όχι με άλλα τερτίπια που θα λειτουργήσουν εις βάρος τους και εις βάρος των συμφερόντων τους.
Εδώ στην Αίθουσα κατά κόρον έχει αναφερθεί ότι η σύμβαση του 1991 ψηφίστηκε από όλες τις πτέρυγες της Βουλής και ως εκ τούτου έπρεπε να ψηφιστεί και σήμερα ομόφωνα. Θεωρώ ότι οι πολιτικές αποφάσεις είναι ισχυρές, όταν λαμβάνουν υπόψη τους τα καινούρια στοιχεία που διαμορφώνουν την πραγματικότητα. Και σήμερα, κύριοι συνάδελφοι, έχουμε στοιχεία καινούρια, που διαμορφώνουν μια άλλη πραγματικότητα πολύ δυσάρεστη για την παρούσα σύμβαση που εμείς ψηφίζουμε σήμερα.
Σίγουρα τα καινούρια στοιχεία που έχουμε στη διάθεσή μας νομίζω ότι πρέπει να τα λάβουμε υπόψη μας, για να προστατεύσουμε το δημόσιο συμφέρον και να εξασφαλίσουμε μία διαφανή σύμβαση προς όφελος της υγείας των πολιτών της Θεσσαλονίκης. Στις τοποθετήσεις αρκετών συναδέλφων διατυπωνόταν ότι είναι θέμα ανάγκης η λειτουργία του νοσοκομείου με οποιουσδήποτε όρους. Συμφωνώ ότι είναι θέμα ανάγκης η λειτουργία του νοσοκομείου, θα διαφωνήσω, όμως, με το "οποιουσδήποτε όρους".
Κύριοι συνάδελφοι, είναι καθαρό -και ο Συνασπισμός το υπερασπίζεται- ότι υπάρχει το θεσμικό πλαίσιο και οι συγκεκριμένοι όροι. Νομίζω ότι όλοι εμείς εδώ πρέπει να απαιτήσουμε από τον Υπουργό Υγείας ότι το νοσοκομείο πρέπει να ενταχθεί νομικά και οργανικά στο Εθνικό Σύστημα Υγείας. Θα δείτε, κύριοι συνάδελφοι, ότι κάθε κατεργάρης μπαίνει στον πάγκο του, αφού τα διάφορα συμφέροντα, όπως φάνηκαν σε αυτήν την Αίθουσα, θα πάνε περίπατο, γιατί πιστεύω ότι το Εθνικό Σύστημα Υγείας εξυπηρετεί τα συμφέροντα των πολιτών της Θεσσαλονίκης, γιατί είναι το θεσμικό σύστημα υγείας που έχει ανάγκη η χώρα μας στον 21ο αιώνα.
Η Κυβέρνηση με την κύρωση της νέας σύμβασης με το "'Ιδρυμα Παπαγεωργίου" επιδιώκει να επιλύσει τα προβλήματα που υπάρχουν στη σχέση του δημοσίου με τους δωρητές. Η σημερινή σύμβαση, που καλούμαστε να ψηφίσουμε, κινείται προς όφελος των αδελφών Παπαγεωργίου και όχι προς όφελος των πολιτών, ανδρών και γυναικών, της Θεσσαλονίκης. Διαβάζοντας με προσοχή τη σύμβαση...
ΦΟΙΒΟΣ ΙΩΑΝΝΙΔΗΣ: Προς όφελος των αδελφών Παπαγεωργίου;
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Ιωαννίδη! 'Εχετε διαφορετική άποψη.
ΣΤΥΛΙΑΝΗ ΑΛΦΙΕΡΗ: Κύριε Ιωαννίδη, θα κάνετε λίγη υπομονή, για να μιλήσω άρθρο προς άρθρο. 
ΠΡΟΕΔΡΕΥΩΝ (Νικόλαος Κατσαρός): Κύριε Ιωαννίδη, πρέπει να συμφωνούν μαζί σας όλοι; Σας παρακαλώ!
ΣΤΥΛΙΑΝΗ ΑΛΦΙΕΡΗ: Εξάλλου η ενιαία σκέψη βλάπτει. 
Διαβάζοντας με προσοχή τη σύμβαση αυτή, θα ήθελα να επισημάνω στον Υπουργό Υγείας ότι το νοσοκομείο Παπαγεωργίου, όπως ονομάζεται, δεν θα λειτουργήσει κάτω από το θεσμικό πλαίσιο του ΕΣΥ, όπως ο ίδιος κατά κόρον επιμένει να λέει. Επιχειρείται ένα άλλο θεσμικό πλαίσιο ιδιωτικού δικαίου, που δημιουργεί σοβαρά προβλήματα στη λειτουργία του νοσοκομείου, γιατί το μετατρέπει σε εμπορική επιχείρηση και ταυτόχρονα έρχεται σε αντίθεση με τα υπόλοιπα νοσοκομεία της Θεσσαλονίκης. Επομένως δεν είστε ειλικρινής απέναντι στους πολίτες, γυναίκες και άνδρες, της Θεσσαλονίκης.
Δεν γνωρίζουμε ποιοι είναι οι λόγοι και φαίνεται ότι η Κυβέρνηση προσπαθεί να τους αποκρύψει, δεν κάνει απλές κινήσεις, για να ενημερώσει τη Βουλή και τους 'Ελληνες φορολογούμενους.
Θεωρώ ότι είναι πολύ σημαντικό γεγονός ότι δεν έχουν κατατεθεί, ενώ το είχα ζητήσει στην επιτροπή, τα πορίσματα της Διεύθυνσης Εθνικών Κληροδοτημάτων και του Σώματος Δίωξης Οικονομικού Εγκλήματος, προκειμένου να ενημερωθούμε για το περιεχόμενό τους και να μη γίνεται μία πλήρης ενημέρωση για τους λόγους δίωξης.
Επίσης, καλούμαστε να ψηφίσουμε τη σύμβαση κάτω από το βάρος που δημιουργεί το γεγονός της εισαγγελικής δίωξης σε βαθμό κακουργήματος των δωρητών. 
Η Κυβέρνηση μας καλεί να προχωρήσουμε στην ψήφιση της σύμβασης, χωρίς να λάβουμε υπόψη μας την παραπομπή. Τα ερωτηματικά που δημιουργούνται είναι πολλά. 'Ενα εξ αυτών είναι το εξής: Αν κριθούν ένοχοι οι αδελφοί Παπαγεωργίου, πώς θα μπορέσουν να διαχειριστούν το δημόσιο χρήμα; Γιατί σύμφωνα με την πρώτη σύμβαση το δημόσιο είναι υποχρεωμένο να καταβάλει τα λειτουργικά έξοδα του νοσοκομείου. Το Υπουργείο χαρίζει ουσιαστικά στους αδελφούς Παπαγεωργίου αυτό το νοσοκομείο, αφού δεν αποδεικνύεται ότι ήταν τελικά δωρητές και το μόνο σίγουρο είναι ότι η ελληνική πολιτεία και οι κοινοτικοί πόροι ήταν οι κατασκευαστές του νοσοκομείου στο ποσοστό του 80%. Θα αφαιρέσουμε, βέβαια, το οικόπεδο που ήταν καθαρά του δημοσίου, πράγμα άλλωστε που παραδέχθηκε στη Διαρκή Επιτροπή Κοινωνικών Υποθέσεων 
 

Επιστροφή στην κορυφή



Σελίδα 9695 
και ο ίδιος ο Υπουργός.
Με αυτόν τον τρόπο θα γινόμουν και εγώ εθνικός ευεργέτης. Γιατί, λοιπόν, θα αναθέσουμε στους αδελφούς Παπαγεωργίου τη διοίκηση ενός νοσοκομείου, που κτίστηκε από τα χρήματα του δημοσίου; Το ζητούμενο είναι, το νοσοκομείο να λειτουργήσει και να εξυπηρετήσει όλους τους πολίτες της Θεσσαλονίκης. Ας δούμε αν αυτά τα χαρακτηριστικά απορρέουν από την καινούρια σύμβαση.
Πρώτα απ' όλα, το νοσοκομείο παραμένει Ν.Π.Ι.Δ., σε αντίθεση με τα νοσοκομεία του Ε.Σ.Υ., που είναι Ν.Π.Δ.Δ. Νομίζω, κύριοι συνάδελφοι, ότι τον Ιούνιο ανανεώσαμε την επιθυμία του πολιτικού κόστους να λειτουργήσουν τα νοσοκομεία με τους κανόνες του δημοσίου δικαίου και είπαμε ότι πρέπει να συνεχίσουμε σ'αυτή τη λογική.
'Ολα τα Ν.Π.Δ.Δ. υπόκεινται στον έλεγχο του Ελεγκτικού Συνεδρίου. Αυτό το νοσοκομείο, ως πρόσωπο ιδιωτικού δικαίου, θα υπόκειται στον έλεγχο των ορκοτών λογιστών. Από τη σύνθεση του διοικητικού συμβουλίου αποκλείονται οι εργαζόμενοι, που καθημερινά συμμετέχουν και προσφέρουν σημαντικά στην υπόθεση της δημόσιας υγείας της χώρας μας. Αποκλείεται όμως και η Τοπική Αυτοδιοίκηση. Και έχουμε ένα διοικητικό συμβούλιο που ο πρόεδρός του έχει τρομακτικά δικαιώματα και εξ ονόματος του διοικητικού συμβουλίου κάνει διαρκή έλεγχο στη διαχείριση του ενεργητικού. Καταλαβαίνετε ότι μπορεί να διαχειρίζεται τα πάντα και να προσλαμβάνει και να απολύει το ιατρικό προσωπικό μετά από προηγούμενες αποφάσεις του διοικητικού συμβουλίου μέσα στα πλαίσια του προϋπολογισμού του νοσοκομείου.
'Αρα, οι παραπάνω προϋποθέσεις περί Ε.Σ.Υ. πάνε περίπατο με αυτές τις αρμοδιότητες που δίνονται στον πρόεδρο του νοσοκομείου.
Παρά τις διαβεβαιώσεις ότι θα εφαρμοστούν οι νόμοι 2527 και 2519, για την επιλογή προσωπικού, από τη σύμβαση προκύπτει ότι το Δ.Σ. του νοσοκομείου έχει αρμοδιότητα να προσλαμβάνει πάσης φύσεως προσωπικό για αντιμετώπιση εκτάκτων αναγκών κατά παράβαση του ν. 2527/97, όπως ορίζεται ο τρόπος πρόσληψης του εκτάκτου και εποχιακού προσωπικού και στις διατάξεις του οποίου υπάγεται και η επιλογή του προσωπικού των νοσηλευτικών ιδρυμάτων του Ε.Σ.Υ.
Με τον τρόπο αυτό δεν εξασφαλίζεται η διαφάνεια στην επιλογή προσωπικού, γιατί μπορεί κάλλιστα αυτό να προσληφθεί ως έκτακτο και στην πορεία με απόφαση του Δ.Σ. να μονιμοποιηθεί, ή να απολυθεί, χωρίς να ακολουθηθούν οι διαδικασίες που προβλέπονται από τους νόμους 2509, όσον αφορά το ιατρικό και 2527, όσον αφορά την επιλογή του ιατρικού προσωπικού.
Δεν ακολουθούνται οι διαδικασίες του ν. 2519/97, όσον αφορά τη σχέση εργασίας και τις κρίσεις του ιατρικού προσωπικού, παρ' όλο που στη σύμβαση γίνεται αναφορά στο νόμο. Σε αντίθεση με αυτό, όπου προβλέπονται τριετείς ή αορίστου χρόνου συμβάσεις, προβλέπονται συμβάσεις ορισμένου χρόνου με απόφαση του Δ.Σ. και όχι κατόπιν προκήρυξης των θέσεων. Και εδώ υπάρχει ένα σοβαρό θέμα της ειδίκευσης. 'Οσοι είσθε γιατροί θα το ξέρετε, εγώ δεν είμαι, αλλά η εμπειρία μου λέει, επειδή έχω ασχοληθεί με θέματα υγείας, πως απαιτείται εξειδικευμένο προσωπικό. Και όταν μιλάμε για σύγχρονα μηχανήματα, θα ειδικευθεί ένας γιατρός για οκτώ μήνες και μετά θα φύγει; Θα θέλουμε δεύτερο προσωπικό;
Υπάρχουν σοβαρά προβλήματα που τέτοιες επιλογές θα δυναμιτίσουν τη λειτουργία του νοσοκομείου, αφού κάθε οκτώ μήνες ή κάθε χρόνο θα πρέπει να αποφασίζεται η συνέχεια, ή η λύση των συμβάσεων, η πρόσληψη νέου προσωπικού, διαδικασίες που απαιτούν χρόνο. Και η εμπειρία έχει αποδείξει ότι μέχρι την ολοκλήρωσή τους δημιουργείται κενό υπηρεσιών.
Παράλληλα, η εμπειρία του προσωπικού δεν έπεται ότι θα εξασφαλίσει καλύτερη απόδοση στην εργασία. Υπάρχουν άλλα κίνητρα απόδοσης των εργαζομένων, δεν είναι ανάγκη να επιστρέψουμε σε τακτικές του προηγούμενου αιώνα και μάλιστα με την κυβερνητική προσυπογραφή. 
Θα πρέπει εδώ να σταθώ και στο ζήτημα των αποσπάσεων προσωπικού από άλλα νοσοκομεία. Και θα συμφωνήσω με τη θέση των γιατρών του ΕΣΥ που ζητούν οι αποσπάσεις να γίνουν σε πολύ περιορισμένο αριθμό και μόνο για το ξεκίνημα της λειτουργίας του νοσοκομείου. 
Είναι γνωστό άλλωστε ότι γενικότερα τα νοσοκομεία της χώρας μας έχουν ανάγκη ιατρικού και νοσηλευτικού προσωπικού. Δεν εξυπηρετεί σε τίποτα, αν η Κυβέρνηση επιλέξει στα πλαίσια της πολιτικής λιτότητας να αποδυναμώσει το προσωπικό και να συρρικνώσει τις υπηρεσίες του ενός νοσοκομείου προς όφελος του άλλου.
Το ζητούμενο για μας είναι το νοσοκομείο να ενταχθεί οργανικά στην παροχή υπηρεσιών του ΕΣΥ προς όφελος των πολιτών, ανδρών και γυναικών της Θεσσαλονίκης.
Ενώ αναφέρεται, ότι το νοσοκομείο θα λειτουργήσει στα πλαίσια του ΕΣΥ, πουθενά δεν υπάρχει πρόβλεψη για τη λειτουργία των θεσμών, όπως η επιστημονική επιτροπή, οι διευθυντές τομέων, η νοσηλευτική υπηρεσία και άλλα πολλά που αναφέρονται στο νόμο του ΕΣΥ.
Δεν αναφέρεται επίσης, αν θα γίνουν συμβάσεις με τους ασφαλιστικούς φορείς και αν θα γίνουν με όλους. Δεν υπάρχει αναφορά στην περίθαλψη ανασφάλιστων ατόμων. Προφανώς σε ένα νοσοκομείο πολυτελείας, ίσως τα ασφαλιστικά ταμεία να μην έχουν λόγο, όπως και οι ανασφάλιστοι.
Το νοσοκομείο της δυτικής Θεσσαλονίκης θα είναι ένα νοσοκομείο ιδιωτικό που θα επιδοτείται από το δημόσιο.
Ο Συνασπισμός προτείνει την άμεση λειτουργία του νοσοκομείου που θα βασίζεται στο θεσμικό πλαίσιο του ν.2519 που πρόσφατα ψηφίσαμε στη Βουλή, δηλαδή στο ΕΣΥ. Ο Συνασπισμός υπερασπίζεται τις ενιαίες εργασικές σχέσεις και ζητά την εφαρμογή του ν. 2527 και του ν. 2519 για την επιλογή του προσωπικού χωρίς τερτίπια. Προωθούμε την ισότιμη πρόσβαση όλων των πολιτών και την ίση μεταχείριση των ασθενών. Προτείνουμε την υπογραφή συμβάσεων με όλα τα ασφαλιστικά ταμεία.
Εμείς σαν Συνασπισμός δεν μπορούμε από θέσεις αρχής να προσυπογράφουμε σε υποθέσεις που το λιγότερο φαίνονται θολές και περίεργες και να επιτρέπουμε στο ελληνικό Κοινοβούλιο να λειτουργεί σαν κολυμβήθρα του Σιλωάμ σε άνομες ιστορίες. Καλούμε την Κυβέρνηση να επανεξετάσει την πολιτική της απέναντι στο 'Ιδρυμα και το Νοσοκομείο "Παπαγεωργίου", που εμείς επιμένουμε να το ονομάζουμε νοσοκομείο δυτικής Θεσσαλονίκης, με γνώμονα τη βελτίωση των παρεχομένων υπηρεσιών δευτεροβάθμιας υγειονομικής περίθαλψης στην ευρύτερη περιοχή της Θεσσαλονίκης, λαμβάνοντας παράλληλα υπόψη τα καινούρια δεδομένα που δημιουργεί η εισαγγελική παρέμβαση για το "'Ιδρυμα Παπαγεωργίου".
Ο Συνασπισμός, όπως είπε και ο ειδικός εισηγητής μας, θα καταψηφίσει τη σύμβαση και θα περιμένει από την Κυβέρνηση να φέρει στη Βουλή τα πορίσματα της Διεύθυνσης Κληρονομημάτων και τους Σώματος Διώξεως Οικονομικού Εγκλήματος, ενώ θα παρακολουθήσουμε και την εξέλιξη της δικαστικής παρέμβασης εις βάρος των αδελφών Παπαγεωργίου.
Σε κάθε περίπτωση η Κυβέρνηση θα φέρει ακέραια την πολιτική ευθύνη της υπογραφής αυτής της σύμβασης, στο βαθμό που εκκρεμούν οι ελεγκτικές και δικαστικές υποθέσεις. Με την επιμονή της να δημιουργήσει άλλο θεσμικό πλαίσιο πέραν του ΕΣΥ, στην ουσία δωρίζει το νοσοκομείο στους αδελφούς Παπαγεωργίου, εμπλεκόμενη παράλληλα στα διάφορα επιχειρησιακά περί τη δημόσια υγεία συμφέροντα. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΠΑΣΟΚ κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, παρακαλώ να προηγηθεί ο κ. Τσιόκας και στη συνέχεια να μιλήσω εγώ.
ΠΡΟΕΔΡΕΥΩΝ (Νικόλαος Κατσαρός): Κύριε Τσιόκα, έχει περάσει η σειρά του κ. Ρεγκούζα. Δεν διεγράφη ύστερα από απόφαση της Βουλής. Σας παρακαλώ, να προηγηθεί ο κ. Ρεγκούζας.
Ορίστε, κύριε Ρεγκούζα, έχετε το λόγο.
ΑΔΑΜ ΡΕΓΚΟΥΖΑΣ: Κυρίες και κύριοι συνάδελφοι, θα 
 

Επιστροφή στην κορυφή



Σελίδα 9696 
προσπαθήσω να είμαι όσο το δυνατόν πιο αντικειμενικός. Δεν θα πω τι λέω εγώ. Θα πω τι λέει η περιρρέουσα ατμόσφαιρα. Δύο είναι οι βασικές αιτίες που καθυστερεί η λειτουργία του νοσοκομείου "Παπαγεωργίου".
Η μία αιτία είναι τα οικονομικά συμφέροντα και η άλλη είναι τα πολιτικά συμφέροντα, οι μικροπολιτικές. 'Ερχομαι στο πρώτο. Τελικά μέσα σε αυτήν την Αίθουσα κινδυνεύουμε, αν πάρουμε τη μία θέση να παρεξηγηθούμε από την άλλη ότι βρισκόμαστε διαπλεκόμενοι με τη μια πλευρά ή με την άλλη. Γι' αυτό εγώ θα αποτάξω από πάνω μου και τις δύο προσπαθώντας να πω κάποια πράγματα μέσα σε αυτήν την Αίθουσα.
Η μια πλευρά λέει ότι κάποιοι εμποδίζουν να λειτουργήσει αυτό το νοσοκομείο, ερχόμενοι κόντρα στην ποιότητα τον ανταγωνισμό και στο κέρδος του μέλλοντος. Από την άλλη πλευρά αμφισβητούνται τα κεφάλαια που δόθηκαν για να γίνει το νοσοκομείο, οι προθέσεις των ιδρυτών. Και πριν από λίγο ακούστηκαν περίεργα πράγματα. Δηλαδή αμφισβητούμε και ανακόπτουμε τα κίνητρα, για να δημιουργούνται ιδρύματα στο μέλλον στην πατρίδα μας; Οι μικροπολιτικές λογικές ότι ξέρεις, δεν πρέπει να πάρει το όνομα των δωρητών, γιατί είναι κακό πράγμα, πρέπει να πάρει το όνομα πολιτικού, δεν αποτελούν δογματισμό κακής ποιότητας;
Δηλαδή, εάν αναιρέσουμε την ιδρυτική πράξη και τη λογική των ιδρυμάτων, πώς θα μπορέσουμε να προχωρήσουμε σε αυτόν τον τόπο και να επαναλάβουμε ιστορικά και να καταγράψουμε ιστορικά όλους τους ευεργέτες του παρελθόντος που έχουν καταγραφεί στην πολιτική ιστορία; Εγώ δεν μπορώ να καταλάβω, γιατί κάποιοι κρύβονται πίσω από το δάκτυλό τους.
Πρώτα απ' όλα υπάρχει ένα δεδομένο. Υπήρξε ένα νοσοκομείο, που η πορεία των εργασιών του ήταν θαυμάσια, ήταν πρωτόγνωρη -θα έλεγε κανείς- και δεν ολοκληρώθηκε αλλά μόνο με τη μισή αλήθεια.
Ποιος ανέκοψε την τελειοποίηση του νοσοκομείου "Παπαγεωργίου"; Ποιος καθυστερεί τις χρηματοδοτήσεις εν ονόματι της εξακρίβωσης ή της εξιχνίασης, του εάν πράγματι τα κεφάλαια είναι νόμιμα, του εάν οι προθέσεις των ιδρυτών ήταν αυτές που καταγράφονται στην ιδρυτική πράξη και ποιος τελικά έρχεται σε αντίθεση με τον εαυτόν του, όταν εψήφιζε την αρχική σύμβαση για να γίνει αυτό το νοσοκομείο; Και απ' ό,τι ξέρω είναι ομόφωνη η απόφαση. 
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Αν υπάρχουν παρατυπίες, που πράγματι εγώ θα δεχθώ ότι θα πρέπει να αναζητηθούν και να ερευνηθούν από τη δικαιοσύνη, ποιος εμποδίζει τη σημερινή Κυβέρνηση να λειτουργήσει το νοσοκομείο και παράλληλα να ασκηθούν και να εκδικαστούν τα όποια ζητήματα εκκρεμούν απ' όλη αυτήν την ιστορία;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αυτό κάνουμε!
ΑΔΑΜ ΡΕΓΚΟΥΖΑΣ: Ναι, αλλά δεν δίνετε τα χρήματα, κύριε Υφυπουργέ. Δεν δίνετε τις επιστροφές του ΦΠΑ, δεν ενισχύετε, για να προχωρήσει ο εξοπλισμός και από την άλλη πλευρά λέτε ότι δεν ολοκληρώθηκε το νοσοκομείο. Είναι κυβερνητική ανακολουθία αυτή εδώ! Αυτό είναι το οικονομικό σκέλος.
Ερχόμαστε στο πολιτικό σκέλος. Εδώ φαίνεται καθαρά από τη σύμβαση, που μας φέρνετε, ότι η ανησυχία της Κυβέρνησης είναι, πρώτον, πώς θα ελεγχθούν οι προσλήψεις αυτού του νοσοκομείου και πώς τελικά θα λειτουργεί από δω και πέρα.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ο ν. 2190; 
ΑΔΑΜ ΡΕΓΚΟΥΖΑΣ: Κύριε Υφυπουργέ, αναζητείτε εργαλεία, που θα μπορούσαν να σας μετατρέψουν αυτό το νοσοκομείο σε ένα κατάστημα μικροπολιτικών συμφερόντων, για να τα αξιοποιείτε ανάλογα εκλογικά. Είναι καθαρό αυτό. Δεν μπορεί να κρύβεσθε από τον ελληνικό λαό και να μην του λέτε την αλήθεια. Και αυτή η σύμβαση εδώ, όπως έρχεται τροποποιημένη, είναι ακριβώς αυτή η επιβεβαίωση. 
Ο στόχος σας δεν ήταν αν θα λειτουργήσει το νοσοκομείο -από πολιτική άποψη πάντα μιλάω- αλλά το πώς θα λειτουργήσει και πώς θα λειτουργήσει στο μέλλον. Και δεν σας ενδιαφέρει η αντικειμενικότητα, γιατί οι μεταβολές που φέρνετε και που εξαναγκάσατε -αν θέλετε- και τους ιδρυτές αρχικά να κάνουν, είναι το πώς θα λειτουργεί η πλειοψηφία, ποιος θα ελέγχει την πλειοψηφία. Αυτό είναι το ζητούμενο.
Υπάρχει και ένα βαθύτερο. Και σε αυτό το σημείο έχουμε πολιτικές διαφορές τουλάχιστον τα δύο κόμματα, κύριε Υφυπουργέ. Εμείς δεν πιστεύουμε στην εξίσωση προς τα κάτω, αλλά πιστεύουμε στην εξίσωση προς τα πάνω. Και είναι δύο διαφορετικές διαφορές. 
'Οταν εσείς π.χ. θέλετε να λειτουργήσετε το νοσοκομείο με τις αρχές του ΕΣΥ, που και οι ίδιοι εσείς σήμερα παραδέχεσθε, όχι ότι χρεοκόπησε, αλλά ότι δεν έδωσε τα οράματα αυτά, που είχε αρχικά, όταν έγινε η πρώτη σύλληψη αυτής της ιδέας και ότι υπάρχουν προβλήματα στο ΕΣΥ, εσείς θέλετε να τραβήξετε προς τα κάτω την ποιότητα της υγείας προς το λαό της Βόρειας Ελλάδας, εν ονόματι μιας στενής ιδεοληψίας που έχετε. 
Εμείς δεν έχουμε αυτήν την ιδεοληψία, εμείς θέλουμε βελτίωση της ποιότητας. Δεν βλέπουμε τον ανταγωνισμό στην ισότητα, με την έννοια ότι όποιος πάει μπροστά, τον τραβάμε προς τα πίσω. Εμείς θέλουμε να πάμε μπροστά και να τρέξουμε όλοι από πίσω, για να φθάσουμε αυτόν που πάει μπροστά. Αυτή είναι βασική ιδεολογική διαφορά, πολιτική διαφορά.
Ωστόσο το νοσοκομείο, αγαπητοί συνάδελφοι, ουσιαστικά θα μπορούσε να λειτουργεί. Δεν λειτουργεί. Η μόνη λειτουργία ήταν που υποδέχτηκε τα πρώτα πτώματα στο νοσοκομείο. Και είναι ντροπή, πραγματικά, ένα τέτοιο νοσοκομείο -και είναι ντροπή και για την περιοχή μας- να εγκαινιάζεται με πτώματα.
Εγώ δεν συντάσσομαι ούτε με τη μία πλευρά ούτε με την άλλη. Ζητάω διερεύνηση, να διερευνηθούν το αν τα κεφάλαια είναι νόμιμα, να διερευνηθούν οι προϋποθέσεις καταβολής των χρημάτων, να διερευνηθεί και η άλλη πλευρά των συμφερόντων, εάν πράγματι οι καθυστερήσεις οφείλονται σε ειλημμένες αποφάσεις πολιτικές για όποια συμφέροντα. Το δικό μας αίτημα στη Θεσσαλονίκη είναι να λειτουργήσει το νοσοκομείο. Το γεγονός ότι το νοσοκομείο δεν λειτουργεί, εκθέτει και εσάς, εκθέτει και εμάς και ταυτόχρονα δημιουργεί ένα πρόσθετο πρόβλημα σε μία εποχή έξαρσης της ανεργίας, ότι κάποιες θέσεις εργασίας που θα μπορούσαν να λειτουργήσουν παραγωγικά για το δημόσιο βίο, καθυστερούν.
'Εχετε πολιτικές ευθύνες και γι'αυτό. Αυτή είναι η πραγματικότητα και όλα τα άλλα είναι προφάσεις εν αμαρτίαις. Δεν τολμάτε να πείτε την αλήθεια στον ελληνικο λαό ότι το νοσοκομείο αυτό το καθυστερείτε γι' αυτούς τους δύο λόγους που σας είπα και δεν προχωράτε σε εκείνο το βήμα που ζητάει ο λαός της Βόρειας Ελλάδας, αλλά και ο λαός των Βαλκανίων. Το όραμα δημιουργίας αυτού του νοσοκομείου δεν ήταν στενά στα πλαίσια του βορειοελλαδικού χώρου, αλλά ήταν πέρα και έξω από αυτόν, δηλαδή να συμπεριλάβει και τα Βαλκάνια.
Τώρα, για όποιες συζητήσεις κάνουμε εδώ στη Βουλή και οι όποιες επιβεβαιώσεις ή επικυρώσεις μιας αρχικής σύμβασης είναι προφάσεις εν αμαρτίαις. Εμείς καταγγέλλουμε αυτές τις τροποποιήσεις που κάνετε, γιατί έχουν στόχους μικροπολιτικούς καθαρά, έχουν στόχους να μετατρέψετε σε εργαλείο πολιτικής αυτό το νοσοκομείο, γιατί ξέρετε ότι με αυτές τις τροποποιήσεις, που κάνετε πρώτα στη σύνθεση του διοικητικού συμβουλίου, όπου ξέρετε ποιες είναι οι συνθέσεις και η συμμετοχή των φορέων που βάζετε απ'έξω, τουλάχιστον σήμερα και ταυτόχρονα γνωρίζετε ότι με αυτήν τη σύμβαση μπορείτε να προχωρήσετε στις αλλοιώσεις που ήδη έχετε φέρει στο σχέδιο της σύμβασης. Δηλαδή βάζετε προσλήψεις εξάμηνες και στο επιστημονικό προσωπικό και στο εργατικό, τις οποίες στη συνέχεια αξιολογείτε με το νόμο του κ. Πεπονή, δηλαδή μέσω του ΑΣΕΠ, αλλά αξιοποιείτε αυτά τα εξάμηνα ως πρόσθετα προσόντα προϋπηρεσίας. Αυτά λέει η σύμβαση που έχετε φέρει και θέλετε εμείς να έλθουμε συνεπίκουροι 
 

Επιστροφή στην κορυφή



Σελίδα 9697 
ενός τέτοιου ανοσιουργήματος που προσπαθείτε να αποκρύψετε από τον ελληνικό λαό. Και θα κάνω και μία πρόβλεψη: Μπορεί να φέρνετε τροποποιημένη τη σύμβαση, όμως δεν θα λειτουργήσει και εδώ είμαστε. Θα καθυστερήσει το νοσοκομείο και δεν πρόκειται να λειτουργήσει πριν το 1999. Ο νοών νοείτο γιατί θα συμβεί αυτό. Βέβαια αυτό δεν θα σας το συγχωρέσει, ούτε ο βορειελλαδικός λαός, πολύ δε περισσότερο ο ελληνικός λαός.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, θα είμαι σύντομος και θα προσπαθήσω να βάλω κάποια τάξη στα πράγματα. Ελπίζω να προσέξετε, γιατί πρέπει κάποια πράγματα να τα υπενθυμίσω. Πρώτο αδιαμφισβήτητο γεγονός είναι ότι υπάρχει μία σύμβαση που κυρώθηκε με νόμο ομόφωνα από τη Βουλή. Κυρία Αλφιέρη, ομόφωνα από τη Βουλή, και ο Συνασπισμός ενιαίος τότε ψήφισε αυτήν τη σύμβαση.
Δεύτερον, έχουμε αυτήν τη στιγμή μία σύμβαση που τροποποιεί την προηγούμενη και έρχεται να κυρωθεί με νόμο, γιατί αυτό επιβάλλει άρθρο της προηγούμενης σύμβασης, που προϋποθέτει για κάθε τροποποίηση νόμο.
'Ακουσα με πολλή προσοχή τον κ. Παπαδέλλη, που η όλη του ομιλία απέπνεε το μεράκι και το πάθος του για το Εθνικό Σύστημα Υγείας.
Θα μπορούσα όλα τα ερώτηματα, που έθεσε, να τα υιοθετήσω. 'Ομως ένα είναι βέβαιο, ότι ως νομικός είναι προφανές ότι δεν μπορώ να συμφωνήσω στο διά ταύτα και αυτό γιατί δεν υπάρχει δυνατότητα λειτουργίας του νοσοκομείου χωρίς τη συνεργασία του μεγάλου ή μικρού πονηρού ή αγαθού δωρητή. Υπάρχει η προηγούμενη σύμβαση και πρέπει όλοι να ξέρουμε ότι όσοι δεν θέλουν να ψηφίσουν αυτήν τη σύμβαση, με όποιες αδυναμίες μπορεί να έχει, είναι μία περίπτωση όπου έχει απόλυτη αξία ότι το καλύτερο είναι εχθρός του καλού. Αν δεν ψηφιστεί αυτή η σύμβαση αυτομάτως ισχύει η προηγούμενη.
Η άποψη ότι μπορεί δικαστικά το δημόσιο να φτάσει σε ένα αποτέλεσμα θετικό για το δημόσιο, που ταυτόχρονα θα οδηγεί σε λειτουργία του νοσοκομείου που είναι το μείζον -και δεν το αμφισβήτησε κανείς- είναι νομίζω αβάσιμη ή τουλάχιστον παραγνωρίζει το γεγονός ότι ένας τέτοιας φύσης δικαστικός αγώνας σημαίνει, όχι πέντε χρόνια που είπαν άλλοι, εγώ σας λέω και δέκα, γιατί υπάρχουν και ευρωπαϊκά δικαστήρια και εμπλοκές.
Ως διοικητής του ΙΚΑ είχα μία υπόθεση περίεργη, που προσπαθούσα να βρω λύση και τελικά βρέθηκε μια λύση, υπό την απειλή όμως του ιδιοκτήτη του νοσοκομείου ότι θα προσέφευγε στα ευρωπαϊκά δικαστήρια.
Αν αυτά που σας είπα είναι έτσι -και είναι έτσι, αγαπητοί συνάδελφοι- τότε πρέπει να κάνουμε μια πρώτη διαπίστωση. Εγώ θέλω να πιστεύω καλοπίστως, ότι η κυβέρνηση της Νέας Δημοκρατίας δελεασθείσα από τη δυνατότητα να γίνει ένα νοσοκομείο γρήγορα, από μια δωρεά μέρους του συνολικού κόστους, αβασάνιστα προχώρησε στην υπογραφή μιας σύμβασης. Θα σημειώσω ότι σχεδόν αβασάνιστα αλλά και με την πίεση που έχουν τα πράγματα πάντοτε για τους Βουλευτές όλων των κομμάτων, υπερψηφίστηκε ομόφωνα αυτή η σύμβαση και ήρθε η σημερινή Κυβέρνηση, που βρέθηκε μπροστά σε μια σκληρή πραγματικότητα, μια πραγματικότητα που μου θύμισε μετά από όλα όσα άκουσα εδώ μέσα, μια φράση του μακαρίτη του Γούναρη, του τέως Πρωθυπουργού, που έλεγε "ευρισκόμεθα προ πλοκής και προ πλεκτάνης περιπεπλεγμένων και περιπλεκομένων περιπλοκών", από τις οποίες δεν ξέρουμε πώς να εξέλθουμε.
Είπαν οι Υπουργοί ποιες δυνατότητες είχαν και κατέληξαν ότι η μόνη ουσιαστική δυνατότητα για την άμεση ή την ταχύτατη πάντως λειτουργία του νοσοκομείου, ήταν η αναθεώρηση της συμβάσεως, ώστε τουλάχιστον να κατασφαλιστεί το δημόσιο για όσα μπορούσε να αποσπάσει από τον αντισυμβαλλόμενο, του οποίου η συνυπογραφή ήταν απαραίτητη.
Και ας μην υποτιμούμε αυτά που απέσπασε. Γιατί ποια είναι αυτά; Μην ακούσετε τη γνώμη μου, αλλά ακούστε τη γνώμη της Επιστημονικής Υπηρεσίας της Βουλής, η οποία τι λέει για τις τροποποιήσεις: "Οι περισσότερες επιφέρουν ουσιαστικές αλλαγές στον τρόπο λειτουργίας του νοσοκομείου. Με τις αλλαγές αυτές, το δυτικό περιφερειακό νοσοκομείο "Παπαγεωργίου", αν και διατηρεί το νομικό καθεστώς του νομικού προσώπου ιδιωτικού δικαίου που απολαύει οικονομικής και διοικητικής αυτοτέλειας και λειτουργεί με βάση τις αρχές της ιδιωτικής οικονομίας άρθρο 1, εν τούτοις υπάγεται σε ένα ιδιόμορφο καθεστώς περιοριστικών όρων στη λειτουργία του, οι οποίοι έχουν ως αποτέλεσμα το εν λόγω νοσοκομείο να προσεγγίζει σε αρκετά ζητήματα τον τρόπο λειτουργίας των νοσοκομείων του Εθνικού Συστήματος Υγείας. 'Ετσι, παραδείγματος χάρη, το δυτικό περιφερειακό νοσοκομείο "Παπαγεωργίου", εντάσσεται στο σύστημα εφημεριών, άρθρο 1. Καθορίζονται οι αμοιβές του προσωπικού κατά αναλογία εκείνων του ΕΣΥ, άρθρο 16. Η σύσταση θέσεων ειδικευομένων γιατρών και η τοποθέτηση αυτών γίνεται κατά τις ισχύουσες διατάξεις για τα κρατικά νοσοκομεία, άρθρο 16 παράγραφος 3γ.
Επίσης, όλες οι προμήθειες και οι αναθέσεις έργων γίνονται με τις διαδικασίες που προβλέπονται για τα νομικά πρόσωπα δημοσίου δικαίου.
Τέλος, αξίζει να σημειωθεί και η τροποποίηση του άρθρου 7. Με το περιεχόμενο που έχει σήμερα η διάταξη, δίνεται στο δημόσιο το δικαίωμα να ασκεί έλεγχο της διαχείρισης του Ιδρύματος Παπαγεωργίου. Τα δε μέλη της διοίκησης του ιδρύματος υπέχουν τις ευθύνες δημοσίων υπολόγων".
Αυτά δεν είναι ασήμαντες αλλαγές. Είναι πολύ σοβαρές αλλαγές προς τη σωστή κατεύθυνση της ισχυροποίησης του ρόλου του κράτους, τις οποίες αποδέχθηκαν εν τέλει οι αντισυμβαλλόμενοι, διότι αλλιώς δεν θα μπορούσε να γίνει.
Κύριοι συνάδελφοι, τα προβλήματα της υγείας -γνωστά σε όλους μας- είναι μεγάλα. Το ότι στο ΕΣΥ υπήρξε μία κολοσσιαία πρόοδος, το ξέρουμε προπαντός εμείς οι επαρχιώτες, όπου λειτουργούσαν κάποιες άθλιες ιδιωτικές κλινικές που δεν υπάρχει σοβαρός άνθρωπος που θα μπορούσε να υποστηρίξει ότι θα έπρεπε να συνεχίσουμε με αυτόν τον τρόπο να αντιμετωπίζουμε τα προβλήματα υγείας και τώρα παντού στην Ελλάδα και μεγάλα πανεπιστημιακά νοσοκομεία και άλλα νοσοκομεία λειτουργούν κ.ο.κ. Φοβούμαι -το έχω πει και άλλη φορά- ότι μερικοί άθελά τους, θέλετε από υποκειμενισμό που αφορά στο λειτούργημά τους, δεν εννοώ το βουλευτικό, βλέπουν τα προβλήματα της υγείας από την πλευρά των λειτουργών της υγείας περισσότερο και λιγότερο από την πλευρά των χρηστών της υγείας -που κανείς δεν είναι ευτυχής, όταν γίνεται χρήστης των υπηρεσιών υγείας-αλλά εμάς, τον ελληνικό λαό και την Κυβέρνηση και κάθε κυβέρνηση, αν θέλετε, και όλους εμάς τους Βουλευτές πρέπει να μας ενδιαφέρει πρωτίστως πώς θα λύσουμε τα προβλήματα υγείας του λαού. Και είναι γνωστό πως αυτήν τη στιγμή πάσχει ολόκληρος αυτός ο τομέας, κυρίως, αν θέλετε, με τη δημιουργία πλασματικών υπηρεσιών υγείας που είναι και η αιτία διόγκωσης του ιδιωτικού τομέα υγείας, παρά την απείρως βελτιωμένη σε σχέση με το παρελθόν παροχή υπηρεσιών από το δημόσιο τομέα υγείας.
Κύριοι συνάδελφοι, βρισκόμαστε μπροστά σε μία διαμορφωμένη πραγματικότητα -και συνεχώς οι πολιτικές ηγεσίες διαχρονικά βρίσκονται μπροστά σε τέτοια προβλήματα, οι ηγεσίες των Υπουργείων, οι ηγεσίες των Κυβερνήσεων, αλλά αυτή ακριβώς είναι η τέχνη της πολιτικής, η πολιτική είναι η συνεχής επιλογή της ολιγότερο κακής λύσης, γιατί άριστη λύση δεν υπάρχει- και αυτή η λύση που δίνει σήμερα η Κυβέρνηση είναι η ολιγότερο κακή λύση, μπροστά στο πρόβλημα που έχει να αντιμετωπίσει, γιατί επιτυγχάνει κάποια βασικά πράγματα:
Την ταχύτατη, την άμεση σχεδόν λειτουργία του νοσοκομείου, τη βελτίωση των όρων της σύμβασης κατά τέτοιον τρόπο, που να καθιστά ουσιαστικό τον έλεγχο του δημόσιου, τη λειτουργία του νοσοκομείου κατά έναν τέτοιον τρόπο, που 
 

Επιστροφή στην κορυφή



Σελίδα 9698 
να μην αποτελεί πραγματικό κίνδυνο για τη λειτουργία του ΕΣΥ, έστω και αν έχει κάποιες πλευρές και κάποιες διαστάσεις που εθίγησαν από ορισμένους συναδέλφους.
Τώρα, το αν οι αδελφοί Παπαγεωργίου, τους οποίους ούτε κατ' όψιν έχω δει, είναι πραγματικοί δωρητές...
ΑΔΑΜ ΡΕΓΚΟΥΖΑΣ: Η δικαιοσύνη να το βρει αυτό.
ΦΟΙΒΟΣ ΙΩΑΝΝΙΔΗΣ: Βεβαίως.
...αν πίσω από τη δωρεά τους υπήρχε και μια κρυψίνοια και υστεροβουλία ή όχι, αν το μέγεθος της δωρεάς τους είναι το άλφα ή το βήτα ή όχι... όλα αυτά είναι θέματα προς διερεύνηση προκειμένου να κριθεί, αν θέλετε η ποιότητα των δωρητών, είναι θέματα με τα οποία ασχολείται η δικαιοσύνη και δεν είναι θέματα που μπορούμε να τα λύσουμε εμείς αυτήν τη στιγμή.
Και εγώ -τελειώνοντας εδώ, για να μην πάρω χρόνο από τους συναδέλφους που πρόκειται να μιλήσουν- στο ήμισυ του χρόνου που δικαιούμαι έχω να σας πω ότι παρακολουθώντας με προσοχή την όλη συζήτηση, έχω καταλήξει στο συμπέρασμα ότι τουλάχιστον όσοι ψήφισαν τη σύμβαση του 1991, οφείλουν να ψηφίσουν τούτη τη σύμβαση, διότι όσοι ψηφίσαμε τη σύμβαση του 1991 έχουμε την ευθύνη για εκείνη τη σύμβαση, που σίγουρα είναι χειρότερη για το δημόσιο και για το σύστημα υγείας από αυτή που καλούμεθα να κυρώσουμε σήμερα.
Με την πεποίθηση αυτή πιστεύω ότι η μεγάλη πλειοψηφία των συναδέλφων, παρά τις εύλογες αντιρρήσεις ή επισημάνσεις που υπήρξαν από πολλές πλευρές -και αναφέρομαι ιδιαίτερα σ' αυτές του αγαπητού συναδέλφου, του κ. Παπαδέλλη- θα δώσει την ψήφο της εν τέλει, γιατί και να λειτουργήσει πρέπει το νοσοκομείο και το δημόσιο πρέπει να μπορεί να αναλάβει τις ευθύνες του, διότι με την ισχύουσα σύμβαση ούτε καν αυτό δεν μπορεί να κάνει, δεν μπορεί να αναλάβει τις ευθύνες του και υποχρεούται να επιχορηγεί.
Σας ευχαριστώ, κύριοι συνάδελφοι. Νομίζω ότι αρκετά είπα.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Ιωαννίδη.
Ο κ. Παναγιώτου έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, θα μιλήσω μετά το συνάδελφο κ. Τσιόκα, επειδή μου ζήτησε να προηγηθεί. 
ΠΡΟΕΔΡΕΥΩΝ (Παναγιώτης Σγουρίδης): Αφού κάνετε τέτοιες συμφωνίες, εντάξει. Μου αρέσουν αυτά τα fair play στη Βουλή.
Ο κ. Τσιόκας έχει το λόγο.
ΘΕΟΧΑΡΗΣ ΤΣΙΟΚΑΣ: Κυρίες και κύριοι συνάδελφοι, αισθάνθηκα και εγώ την ανάγκη να εκφράσω τη γνώμη μου, όχι γιατί μια κύρωση σύμβασης μπορεί τώρα πλέον να αλλάξει, αλλά γιατί σε ένα νοσοκομείο που διεκδικεί να αποτελέσει ένα σηματοδότη σε μια ευαίσθητη περιοχή, όπως είναι η Βόρεια Ελλάδα και η Θεσσαλονίκη ειδικότερα, πρέπει να επισημάνουμε τα στοιχεία τα οποία θεωρούμε ότι μπορούν να βοηθήσουν, ώστε να πετύχουμε τους στόχους μας.
Τι συζητάμε λοιπόν σήμερα; Νομίζω ότι δεν είναι απλό το θέμα, Να λειτουργήσει, ή να μη λειτουργήσει το νοσοκομείο. Είναι πολύ πιο σύνθετο και πολύ πιο πολύπλοκο πρόβλημα, γιατί αφορά την ικανότητα του νέου νοσοκομείου να μπορεί να είναι ανοικτό σε όλους τους ασθενείς και να λειτουργεί με όρους σύγχρονους και αποτελεσματικούς.
Δεν συζητάμε λοιπόν απλά για την ανάγκη να λειτουργήσει ένα ακόμα νοσοκομείο αναβαθμισμένων υπηρεσιών, με περιφερειακή και βαλκανική ακτινοβολία, προσιτό για όλους τους πολίτες -αν είχαν έτσι τα πράγματα, δεν θα χρειαζόταν συζήτηση, θα λέγαμε όλοι κατηγορηματικά και με σαφήνεια ένα μεγάλο "ναι"- και βέβαια δεν συζητάμε για μια ιδιωτική επιχείριση, έστω ένα ιδιωτικό νοσοκομείο, αφού σε αυτήν την περίπτωση ο ιδιώτης επιχειρηματίας, με δικούς του και μόνο πόρους, στα πλαίσια της υφιστάμενης νομοθεσίας, θα ρισκάριζε το επιχειρηματικό του ενδιαφέρον.
Νομίζω ότι αναπτύσσουμε τα επιχειρήματά μας και για την ανάγκη να λειτουργήσει άμεσα το περιφερειακό νοσοκομείο Θεσσαλονίκης, αλλά συζητάμε ταυτόχρονα και για τους όρους της λειτουργίας του. Γιατί; Γιατί αυτό το νοσοκομείο προέκυψε μέσα από μια συγχρηματοδότηση ανάμεσα στο δημόσιο και στον ιδιώτη. Μάλιστα, αυτή η συγχρηματοδότηση έχει δηλωμένη και πιστοποιημένη απόλυτα την τεράστια συμβολή του δημοσίου και στην κατασκευή, αλλά και στο μέλλον στη λειτουργία του.
Αυτό είναι ένα ιδιαίτερο γεγονός, κατά τη γνώμη μου, γιατί αφού το δημόσιο είναι αυτό που θα αναλάβει στην ουσία το βάρος της λειτουργίας του, είναι αυτό που πρέπει να καθορίσει ουσιαστικά και τους όρους λειτουργίας του. 
Με αυτά που λέω, δεν θέλω να μειώσω την προσφορά του ιδιώτη επιχειρηματία σε μια τέτοια προσπάθεια, όσο και αν είναι το ποσοστό της συμμετοχής του, πολύ περισσότερο που στη χώρα μας οι δωρητές και οι ευεργέτες διαδραμάτησαν ένα σημαντικό ρόλο στην πορεία της αφύπνισης του έθνους και στην υποστήριξη των ευαίσθητων κοινωνικών ομάδων.
Το θέμα λοιπόν, δεν είναι η δωρεά, για την οποία, όταν γίνεται, η πολιτεία οφείλει και να την εκτιμά και να την αναδεικνύει στις επόμενες γενιές, το θέμα είναι αν μια δωρεά, που στη συγκεκριμένη περίπτωση είναι το μέρος ενός συνολικού στόχου που είναι η κατασκευή και η λειτουργία του νοσοκομείου, νομιμοποιεί τη μετεξέλιξη του ρόλου του δωρητή σε ρόλο αυτόνομου διοικητή και ρυθμιστή των καταστάσεων.
Με αυτήν την έννοια λοιπόν -άκουσα και άλλους συναδέλφους, θα κάνω μια μνεία και στους συναδέλφους κ. Παπαδέλλη και Πεπονή- έχει πάρα πολύ μεγάλο ενδιαφέρον ο ρόλος και η λειτουργία του διοικητικού συμβουλίου του νοσοκομείου, η σχέση του διοικητικού συμβουλίου με το διευθυντή του νοσοκομείου και έχει πάρα πολύ μεγάλη σημασία να συζητήσουμε και να δούμε αυτήν την προοπτική που προανέφερα.
Συζητάμε το θέμα στις 12.05', κατά τη γνώμη μου και αυτό δεν είναι καλό. 'Οταν ένα νοσοκομείο είναι έτοιμο ήδη να λειτουργήσει, όταν η κοινωνία του Νομού της Θεσσαλονίκης και της βόρειας Ελλάδας αγωνιά και διεκδικεί τη λειτουργία του, όταν ήδη υπάρχει ως βάση μία συμφωνία αποικιοκρατικού και χαριστικού, κατά την άποψή μου, χαρακτήρα, που νομιμοποιεί τον ιδιώτη να "δισανασχετεί" στις αναγκαίες, κατά τη γνώμη μου, αλλαγές. Τέλος συζητάμε το θέμα σε μία στιγμή, που η δικαιοσύνη ανακοινώνει την ποινική δίωξη σε βάρος του ιδρύματος.
Ο ρόλος μας είναι δύσκολος, ιδιαίτερα όταν σ' αυτό το παιχνίδι των διαπλεκομένων περίπου ισχύει ο κανόνας "πας μη μεθ' ημών, καθ' ημών". Και είναι δύσκολος, γιατί οποιαδήποτε θέση και να διατυπώσει κανείς, σ' αυτήν την περίπτωση εύκολα μπορεί να ερμηνευθεί έτσι ή αλλιώς. Γι' αυτό, λοιπόν, εγώ θέλω να επανατοποθετήσω το πρόβλημα, θέλω να καταστήσω σαφή και τη δική μου γνώμη. 
Το ερώτημα δεν είναι αν θα πρέπει να λειτουργήσει ή όχι το νοσοκομείο. Το ερώτημα είναι αν το νοσοκομείο, που θα λειτουργήσει, θα ωφελήσει το κοινωνικό σύνολο, αν θα παρέχει για όλους τους ασθενείς και για όλα τα ασφαλιστικά ταμεία περίθαλψη. Το θέμα είναι αν αυτό το νοσοκομείο στην επιστημονική, διοικητική και εργατική του ανάπτυξη, θα λειτουργεί με όρους αξιοκρατίας.
Επομένως, είναι πλαστό το ερώτημα "ναι ή όχι στη λειτουργία του νοσοκομείου". Ναι, λοιπόν, στη λειτουργία του νοσοκομείου, αλλά με όρους κοινωνικά και λειτουργικά δίκαιους και σύχρονους και αυτό είναι το πιο σημαντικό.
Είναι αλήθεια ότι η νέα σύμβαση, που κατέθεσε η πολιτική ηγεσία του Υπουργείου Υγείας, εντοπίζοντας έγκαιρα επιμέρους προβλήματα, που δημιούργησε η προηγούμενη σύμβαση, δίνει τη δυνατότητα μερικά προβλήματα να απαντηθούν. Παρά την πίεση των διαφόρων "καλοθελητών", στο όνομα του να λειτουργήσει άμεσα και όπως-όπως το νοσοκομείο, πιστεύω ότι η πολιτική ηγεσία του Υπουργείου Υγείας διαπραγματεύτηκε σωστά, πέτυχε σαφείς βελτιώσεις, σημαντικές βελτιώσεις και όσον αφορά τη σύνθεση του διοικητικού συμβουλίου και όσον αφορά τους όρους της λειτουργίας του ν. 2190.
Παρ' όλα αυτά όμως, νομίζω ότι υπάρχουν σημαντικά κενά και θεωρώ ότι δεν αρκούν οι προφορικές διαβεβαιώσεις και της πολιτικής ηγεσίας του Υπουργείου Υγείας και του ιδρύματος, ότι δηλαδή σ' αυτά τα κενά είναι δεδομένες οι απαντήσεις και όλα θα λειτουργήσουν αξιοκρατικά και όλα θα 
 

Επιστροφή στην κορυφή



Σελίδα 9699 
λειτουργήσουν δίκαια. Αν αυτές οι διαβεβαιώσεις ήταν τόσο καθαρές και τόσο σαφείς, άραγε γιατί δεν διατυπώθηκαν και σ' αυτό το νέο πλαίσιο της συμφωνίας;
Και το λέω αυτό, γιατί την Πέμπτη το βράδυ σε μια εκπομπή ενός σημαντικού περιφερειακού τηλεοπτικού σταθμού της Βόρειας Ελλάδας, κλήθηκα να παρέμβω σε μία συζήτηση, που είχε οργανώσει ο σταθμός αυτός, προκειμένου και οι εκπρόσωποι του ιδρύματος και οι εκπρόσωποι του διοικητικού συμβουλίου να εκφράσουν τη γνώμη τους. Με τον προφορικό τους λόγο, διατύπωναν ότι όλα αυτά είναι απαντημένα και ότι όλα θα λειτουργήσουν σωστά.
Λέω, λοιπόν, ότι υπάρχει ακόμα χρόνος, έστω και αν ψηφιστεί αυτή η σύμβαση, αυτά τα ζητήματα που είναι θολά και δεν αφορούν τις σημερινές ηγεσίες, αλλά αφορούν το μέλλον, να βελτιωθούν. Αναφέρω χαρακτηριστικά αυτό που είπαν πάρα πολλοί συνάδελφοι, την παράγραφο 4 του άρθρου 16, αν θυμάμαι καλά, που δίνει τη δυνατότητα με το έκτακτο προσωπικό στην ουσία, να μην υπάρχει δικαιοσύνη στο καθεστώς της στελέχωσης.
Το λέω για τα θέματα του κανονισμού αξιολόγησης του επιστημονικού προσωπικού. Θεωρώ ότι το να γίνεται -άραγε με ποια κριτήρια;- μόνο από το διοικητικό συμβούλιο αξιολόγηση του ιατρικού προσωπικού όχι μόνο δεν είναι δίκαιο αλλά θα έχει και επιπτώσεις. Γιατί αν η παθογένεια του δημόσιου τομέα είναι να βγάζουμε κάποιους δημοσίους υπαλλήλους, που δεν προσφέρουν αυτό που θα έπρεπε να προσφέρουν, η παθογένεια του ιδιωτικού τομέα χωρίς καθαρούς κανόνες λειτουργίας είναι να βγάζουμε "γλύφτες", που θα στελεχώνουν τις επιχειρήσεις.
Επισημαίνω ακόμα ένα σημείο. Ο τρόπος που διατυπώνεται η πρόταση για την αξιοποίηση των ασφαλιστικών ταμείων αφήνει σημαντικά περιθώρια στο διοικητικό συμβούλιο να επιλέγει ασφαλιστικά ταμεία. Και αν σήμερα ο σημερινός Υπουργός ή η πολιτική ηγεσία του Υπουργείου Υγείας μπορεί και υποχρεώνει, εν πάση περιπτώσει, όλα τα ασφαλιστικά ταμεία να συμβάλονται με το νοσοκομείο, αύριο αυτό ποιος θα μας το εγγυηθεί;
Θα είναι ίσης προσπέλασης για όλους τους ασθενείς αυτό το Νοσοκομείο; 'Οπως είναι διατυπωμένη η σύμβαση, έχω τη γνώμη ότι δεν το απαντά με σαφήνεια. Γι' αυτό το λόγο, λοιπόν, δεν μπορώ να κατανοήσω τη στάση ορισμένων συναδέλφων από το χώρο της Νέας Δημοκρατίας που κατηγορούν την Κυβέρνηση για κομματισμό, ενώ ήδη η προηγούμενη σύμβαση είναι αυτή που δημιουργεί όλα τα προβλήματα αυτά που περιγράφω και που στην ουσία δένει την ικανότητα της σημερινής πολιτικής ηγεσίας για μια ουσιαστική διαπραγμάτευση.
Θέλω να απευθυνθώ και στην πολιτική ηγεσία του Υπουργείου ή γενικότερα στη Κυβέρνηση και να πω ότι μπορεί να κάνει ακόμα μια προσπάθεια με το "'Ιδρυμα Παπαγεωργίου", προκειμένου να βελτιώσει αυτά και να τα αποτυπώσει....
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
'Ενα λεπτό, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): 'Εχουμε αρκετούς ομιλητές, κύριε Τσιόκα και σας παρακαλώ να συντομεύετε.
ΘΕΟΧΑΡΗΣ ΤΣΙΟΚΑΣ: Ζητώ, λοιπόν, τη δέσμευση από την ηγεσία του Υπουργείου, ώστε αν τυχόν προκύψει ο,τιδήποτε από τη δικαιοσύνη αυτό να αποτελέσει αιτία παρέμβασης, προκειμένου το ζήτημα των σχέσεων της Κυβέρνησης και του Υπουργείου με το 'Ιδρυμα να επανατοποθετηθεί.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιώτου, Κοινοβουλευτικός Εκπρόσωπος του Κομμουνιστικού Κόμματος Ελλάδος, έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Κύριοι συνάδελφοι, κατά τη συζήτηση του σχεδίου νόμου για την κύρωση της νέας σύμβασης μεταξύ του ελληνικού δημοσίου και του "Ιδρύματος Παπαγεωργίου" τα επιχειρήματα που προβλήθηκαν από τους υποστηρικτές της είναι: Πρώτον, ότι η αρχική σύμβαση που ήταν χειρότερη -μάλιστα απ' ορισμένους ομιλητές χαρακτηρίστηκε και ως αποικιακή- ψηφίστηκε ομόφωνα απ' όλες τις τότε πολιτικές δυνάμεις της Βουλής και γιατί δεν ψηφίζεται η νέα που είναι και βελτιωμένη;
Δεν θα μείνω σε θέσεις πάνω σε βασικά ζητήματα που αναθεώρησε η Κυβέρνηση και που στη συνέχεια τα παρουσίασε ως εκσυγχρονισμούς. Θα μπορούσε κανείς να αναφέρει μια σειρά τέτοια παραδείγματα. Δεν είναι όμως, αυτό το ζήτημα που συζητάμε σήμερα.
Εκείνο που θέλουμε να υπενθυμίσουμε είναι ότι, ενώ η σύμβαση ψηφίστηκε απ' όλες τις πολιτικές δυνάμεις της Βουλής, ωστόσο είχε έντονα επισημανθεί τόσο από τον εισηγητή της σημερινής Πλειοψηφίας κ. Γεννηματά, όσο και από τον πρώην Υπουργό Μακεδονίας-Θράκης το γιατρό κ. Τριαρίδη, καθώς και από τον εισηγητή του δικού μας χώρου, ότι υπήρχαν πάρα πολλά προβλήματα, τα οποία, όπως τονίζονταν, θα δημιουργούσαν μείζονα προβλήματα στη μελλοντική λειτουργία του νοσοκομείου, πράγμα που σήμερα επιβεβαιώνεται με τον πιο κατηγορηματικό τρόπο.
Συνεπώς δεν μπορεί να χρησιμοποιείτε αυτό το επιχείρημα και πολύ περισσότερο να μας ασκείτε κριτική για τη σημερινή μας θέση, γιατί τότε διατυπώσαμε προτάσεις που στη νέα σύμβαση δεν λαμβάνονται υπόψη. Τις απόψεις μας αυτές τις αναπτύξαμε αναλυτικά στην αρχική μας τοποθέτηση και θεωρούμε ότι δεν χρειάζεται να τις επαναλάβουμε.
Δεύτερο επιχείρημα -που είναι και το κύριο- που προβάλλει η Πλειοψηφία, είναι ότι η νέα σύμβαση είναι σημαντικά βελτιωμένη, σε σχέση με την προηγούμενη. Θεωρούμε ότι η βελτίωση, που η Κυβέρνηση δεν κουράζεται να τονίζει, δεν λύνει κανένα από τα βασικά, τα κύρια προβλήματα που επισημάναμε, τόσο το 1991 όσο και σήμερα.
Το νοσοκομείο και στη νέα σύμβαση παραμένει νομικό πρόσωπο ιδιωτικού δικαίου. Το γεγονός αυτό δημιουργεί προβλήματα, κατά πόσον οι υπηρεσίες του θα προσφέρονται σε όλο το λαό της Θεσσαλονίκης και της ευρύτερης περιοχής.
Με τη νέα σύμβαση ανοίγει ο δρόμος για αδιαφανείς προσλήψεις, έξω από το ΑΣΕΠ, τους νόμους 1290/94 και 2519/97, υπό μορφή αποσπάσεων, οι οποίες ενέχουν τον κίνδυνο να πλήξουν ανεπαρνόρθωτα τα υπόλοιπα νοσοκομεία της Θεσσαλονίκης, τα οποία όπως είναι γνωστό, παρουσιάζουν μεγάλες ελλείψεις προσωπικού.
Η νέα σύμβαση δεν επιλύει το πρόβλημα του ελέγχου της διαχείρισης. Γνωρίζετε πολύ καλά ότι οι ορκωτοί λογιστές δεν αποτελούν εχέγγυο για τον σωστό έλεγχο των οικονομικών του νοσοκομείου. Πραγματικός έλεγχος μπορεί να γίνει μόνο αν το νοσοκομείο ήταν νομικό πρόσωπο δημοσίου δικαίου.
Μας προβληματίζουν πολύ οι αρμοδιότητες που έχει ο πρόεδρος, όσον αφορά τις προσλήψεις και τις απολύσεις. Εδώ παρατηρείται το αντιφατικό και κωμικό, θα έλεγε κανείς φαινόμενο, δηλαδή, οι προσλήψεις να γίνονται σύμφωνα με τους νόμους του κράτους και στη συνέχεια αυτές να ανατρέπονται, λόγω των δικαιοδοσιών του προέδρου.
Η νέα σύμβαση δεν εξασφαλίζει ότι σ' αυτό το νοσοκομείο θα βρίσκουν νοσηλεία οι ασφαλισμένοι όλων των ταμείων. Και αυτό, γιατί παρέχεται το δικαίωμα στο διοικητικό συμβούλιο και στον γενικό διευθυντή, στα πλαίσια των κριτηρίων της ιδιωτικής οικονομίας, να προβαίνει σε κερδοφόρες επιλογές που αναγκαστικά θα οδηγήσουν σε συμβάσεις με τα ευγενή ταμεία.
Στη σύμβαση αναφέρεται ότι το νοσοκομείο είναι μη κερδοσκοπικό ίδρυμα. Παρ' όλα αυτά, στον προτεινόμενο οργανισμό καθορίζονται ποσοστά απόδοσης κερδών υπό μορφή πριμ στους λειτουργούς. Η εφαρμογή αυτή του μέτρου θα δημιουργήσει μια νέα μισθολογική τάξη των εργαζομένων. Αποτέλεσμα αυτής της πρακτικής θα είναι να διανέμονται κέρδη, τη στιγμή που το νοσοκομείο θα χρηματοδοτείται για τα λειτουργικά του έξοδα από το κράτος, με πιθανή δαπάνη είκοσι πέντε δισεκατομμύρια (25.000.000.000) δραχμές το έτος.
Τρίτον, κατά πόσον οι πανεπιστημιακές κλινικές και οι πανεπιστημιακοί συμβάλλουν στη βελτίωση ή στην επιδείνωση της λειτουργίας των νοσοκομείων; 
 

Επιστροφή στην κορυφή



Σελίδα 9700 
Ακούστηκαν διάφορες απόψεις. Η νέα σύμβαση δεν ξεκαθαρίζει το πλαίσιο των εκπαιδευτικών υποχρεώσεων αυτού του νοσοκομείου. 'Εχουμε την άποψη ότι είναι αδιανόητο ένα τέτοιο νοσοκομείο να μένει έξω από τα πλαίσια της εκπαιδευτικής διαδικασίας. Είναι αδιανόητο οι φοιτητές να μη μπορούν να γνωρίζουν και να μη μπορούν να εκπαιδευθούν στη νέα τεχνολογία. Το ίδιο αδιανόητο είναι να μην είναι στην υπηρεσία των μεταπτυχιακών σπουδών και της εκπαίδευσης των γιατρών.
Συνεπώς, δεν μπορούμε να διανοηθούμε τη λειτουργία του νοσοκομείου, χωρίς τη δυναμική συμμετοχή του ιατρικού τμήματος του ΑΠΘ. Η συμμετοχή του Πανεπιστημίου θα δημιουργήσει ευνοϊκές προϋποθέσεις και θα ανοίξει νέους δρόμους στην υλοποίηση των στόχων για την εφαρμογή ερευνητικών προγραμμάτων, που με τη σειρά τους θα έχουν σαν αποτέλεσμα να ανεβάσουν μελλοντικά το επίπεδο της παρεχόμενης υγείας στο λαό, καθώς και της ιατρικής επιστήμης.
Συμπερασματικά θα θέλαμε το νοσοκομείο αυτό να παρέχει υψηλού επιπέδου υπηρεσίες στον τομέα της υγείας σε όλον τον κόσμο και συγχρόνως να αποτελέσει κέντρο παροχής εκπαίδευσης γνώσεων και εμπειριών στο ιατρικό νοσηλευτικό και παραϊατρικό δυναμικό.
Τέταρτον, με ιδιαίτερη έμφαση τονίστηκαν οι ελλείψεις και οι αδυναμίες, οι καθυστερήσεις, τα κενά και οι ανεπάρκειες του Εθνικού Συστήματος Υγείας, χωρίς ωστόσο κανείς να στέκεται στις αιτίες και να προτείνει ως λύση την κατάργησή του και την αντικατάστασή του από τον ιδιωτικό τομέα. Ούτε λίγο ούτε πολύ από ορισμένους ομιλητές παρουσιάστηκε ο ιδιωτικός τομέας ως πανάκεια που θα θεραπεύσει όλα τα κακώς κείμενα στον τομέα της υγείας σήμερα. 
Θέση μας είναι ότι η αντιμετώπιση και λύση των προβλημάτων που υπάρχουν σήμερα, στον τομέα του Εθνικού Συστήματος Υγείας, δεν βρίσκεται στην κατάργησή του αλλά στη λήψη μέτρων για τη βελτίωσή του. Και αυτό γιατί ο ιδιωτικός τομέας που λειτουργεί στη βάση του κέρδους δεν μπορεί να λειτουργήσει με την απαιτούμενη για το αγαθό της υγείας του λαού ευαισθησία. 
Πάγιο αίτημα του λαού και των εργαζομένων στην υγεία ήταν και παραμένει η αύξηση των δαπανών για τη δημόσια υγεία. Διαπίστωση, όμως, όλων είναι ότι οι δαπάνες για την υγεία ποτέ δεν ήταν επαρκείς. Πολύ περισσότερο σήμερα που στο όνομα της περιστολής των δαπανών του δημοσίου και της μείωσης των δημοσιονομικών ελλειμμάτων σημειώνονται δραματικές περικοπές στην υγεία και στην κοινωνική πρόνοια.
Δεν τρέφαμε αυταπάτες ότι η Κυβέρνηση θα μπορούσε να κάνει διαφορετικά. Από τη στιγμή που δέχεται και εφαρμόζει τη νεοφιλελεύθερη σήμερα οικονομική πολιτική, τη στιγμή που κυρίαρχη πολιτική της είναι η εκπλήρωση των στόχων της σύνδεσης δεν μπορούσε παρά να φέρει μια τέτοια σύμβαση. Μια σύμβαση που συμφωνα με τα λεγόμενα του κυρίου Πρωθυπουργού, στην πολιτική εκδήλωση του τομέα συνδικαλισμού και μαζικών χώρων του ΠΑ.ΣΟ.Κ. -"ΕΞΟΡΜΗΣΗ" 30.3.97- στις σύγχρονες οικονομικές συνθήκες το κόστος του κοινωνικού κράτους με τη σημερινή μορφή του δημιουργεί προβλήματα.
Με άλλα λόγια αποτελεί βάρος για το κράτος ο δημόσιος χαρακτήρας της υγείας και της κοινωνικής πρόνοιας και πρέπει να το ξεφορτωθεί. Οι απολογητές του νεοφιλελευθερισμού επειδή δεν μπορούν να πουν ολόκληρο ψέμα γιατι δεν θα γίνουν πιστευτοί, προτιμούν να πουν μισό. Ετσι όταν μιλάνε για λιγότερο κράτος, σε καμιά περίπτωση δεν εννοώ τους τομείς εκείνους που στηρίζουν την εξουσία της άρχουσας τάξης, όπως είναι ο στρατός, η αστυνομία, η δικαιοσύνη κλπ. Εννοώ τους τομείς εκείνους που έχουν σχέση με τις κατακτήσεις του λαού. Κατακτήσεις που οι εργαζόμενοι πέτυχαν μέσα από μακρούς, σκληρούς και γεμάτους θυσίες αγώνες. 'Οπως ο δημόσιος χαρακτήρας της υγείας, της παιδείας, της κοινωνικής πρόνοιας κλπ. 
Στην ίδια πάντα ομιλία του ο κύριος Πρωθυπουργός τόνισε: 'Ενας καλά εφοδιασμένος νέος εργαζόμενος μπορεί από εκεί και πέρα να αναλάβει περισσότερο ο ίδιος τις ευθύνες για την ασφάλισή του, τη στέγαση και την υγειονομική του περίθαλψη. Τονίζουμε: και την υγειονομική του περίθαλψη. Με αντίστοιχη μείωση όχι κατάργηση των ευθυνών του κράτους. Τι άλλο θέλετε ύστερα απ' όλα αυτά;
Ετσι λοιπόν, όλες οι κυβερνήσεις άφηναν ανοικτά και άλυτα τα προβλήματα με αποτέλεσμα το ΕΣΥ να μην ανταποκρίνεται πλήρως στις απαιτήσεις του λαού. Συνειδητά επιδιώκονταν η υπονόμευση και η απαξίωσή του. Και σήμερα ακούγονται κραυγές ότι ξόφλησε και χρειάζεται η κατάργησή του. 
Η Κυβέρνηση φέρει ακέραια την ευθύνη που δεν καθορίζει τους κανόνες της πρωτοβάθμιας φροντίδας. Πώς μπορεί να εξηγηθεί η άτολμη πολιτική της για τα διαγνωστικά κέντρα; Επί έξι χρόνια δεν προχωρά στην έκδοση σχετικού προεδρικού διατάγματος. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν ξέρω πόσα χρόνια, αλλά οφείλω να σας πληροφορήσω -κάτι που έχω δώσει στη δημοσιότητα ως είδηση- ότι το σχέδιο προεδρικού διατάγματος, που αφορά τα Διαγνωστικά Κέντρα, όπως λέγεται, δηλαδή, την πρωτοβάθμια φροντίδα στον ιδιωτικο τομέα, είναι για επεξεργασία στο Συμβούλιο της Επικρατείας. Εχει υποβληθεί εδώ και πολύ καιρό.
ΣΤΑΥΡΟΣ ΠΑΝΑΓΙΩΤΟΥ: 'Εστω και με αυτήν την καθυστέρηση των έξι χρόνων, ας ελπίσουμε ότι θα αντιμετωπίσει το πρόβλημα που θίξαμε.
Ακόμη, παρατηρείται το φαινόμενο, να παρέχεται η δυνατότητα χορήγησης υγείας σε ιδιωτικούς ασφαλιστικούς φορείς, χωρίς να υπάρχει νομικό πλαίσιο, πράγμα που δίνει την δυνατότητα για πλήρη ασυδοσία στον τομέα αυτό. Η υγεία του λαού δεν μπορεί να αποτελεί μέσον πλουτισμού, δεν μπορεί να αφεθεί ανεξέλεγκτα στα χέρια των ιδιωτών, που μοναδικό σκοπό έχουν το κέρδος.
Στο σημείο αυτό θα θέλαμε να επισημάνουμε τον κίνδυνο που διατρέχουν τα ασφαλιστικά ταμεία από την επίθεση που θα δεχτούν από τον ιδιωτικό τομέα και τις ασφαλιστικές επιχειρήσεις. Σας προειδοποιούμε γι' αυτό, κύριε Υπουργέ.
Χαρακτηριστικό παράδειγμα της αποποίησης των υποχρεώσεων του κράτους, για την παροχή υγείας στο λαό αποτελούν οι κλειστοί προϋπολογισμοί των δημόσιων νοσοκομείων, που οριοθετούν τις δαπάνες, συνεπώς και τη λειτουργία τους. Με τους κλειστούς προϋπολογισμούς και τις άκρατες αυξήσεις στις τιμές των φαρμάκων και των ιατρικών εφοδίων, προβλέπεται ο δραστικός περιορισμός της δυνατότητας λειτουργίας τους.
Αυτό με τη σειρά του, θα έχει σαν αποτέλεσμα την εμφάνιση μιας εντελώς κακής εικόνας των νοσοκομείων και θα ανοίξει διάπλατα το δρόμο στον ιδιωτικό τομέα.
Πράγματι, δεν είναι δυνατόν να πιστεύει κανείς ότι αυτό δεν μπορεί να μην είναι σκόπιμο. 'Οπως επίσης δεν πρέπει να λησμονεί ότι λειτουργίες του ΕΣΥ όπως παραδείγματος χάρη η πληροφορική και άλλες, έχουν εκχωρηθεί σε ιδιώτες.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Τι είναι αυτά που λέτε, κύριε συνάδελφε;
ΣΤΑΥΡΟΣ ΠΑΝΑΓΙΩΤΟΥ: Η πληροφορική των νοσοκομείων δεν έχει παραχωρηθεί στον κ. Κόκκαλη; 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μα τι είναι αυτά που λέτε; Παρακαλώ, κύριε Πρόεδρε, δεν μπορεί να λέγονται ανακρίβειες στην Αίθουσα.
ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Υπουργέ.
Κύριε Παναγιώτου, θέλετε να σας διακόψει ο κύριος Υπουργός;
ΣΤΑΥΡΟΣ ΠΑΝΑΓΙΩΤΟΥ: Εάν θέλει;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συναδελφε, για τη ενημέρωσή σας και για την ενημέρωση του Σώματος, πρέπει να πω ότι το θέμα του προγράμματος της πληροφορικής έχει σχέση με τη χρηματοδότησή του από το Κοινοτικό Πλαίσιο Στήριξης, πέραν ενός μικρού προγράμματος μηχανοργάνωσης των φαρμακείων, το οποίο το υλοποιούμε με εθνικούς πόρους στα νοσοκομεία. 
 

Επιστροφή στην κορυφή



Σελίδα 9701 
Ξεκίνησε, αν θυμάμαι καλά από τα ΜΟΠ. Προβλεπόταν η μηχανοργάνωση δεκαπέντε νοσοκομείων και είχε ανατεθεί με διαγωνισμό -δεν θυμάμαι ποιες εταιρείες είχαν λάβει μέρος- και μάλιστα υπήρξε και εμπλοκή σ' αυτο το διαγωνισμό. Στο δεύτερο Κοινοτικό Πλαίσιο Στήριξης προβλέπεται η μηχανοργάνωση άλλων δέκα νοσοκομείων, συνολικά είκοσι πέντε και με σύμβουλο το ΙΤΥ και με έγκριση της επιτροπής παρακολούθησης ετοιμάζεται ο διαγωνισμός. Επομένως, δεν έχει ανατεθεί σε κανέναν τίποτα. 'Ο,τι έχει γίνει στο παρελθόν σας είπα απο το πρώτο Κοινοτικό Πλαίσιο Στήριξης είναι με διαγωνισμό και εμείς τώρα ετοιμαζόμαστε να κάνουμε τους νέους διαγωνισμούς για την πληροφορική.
ΣΤΑΥΡΟΣ ΠΑΝΑΓΙΩΤΟΥ: Η δική μας πληροφόρηση απο το χώρο των νοσοκομείων είναι αυτή, ότι η πληροφορική έχει εκχωρηθεί σε ιδιώτες.
Ακόμα, η προτεινόμενη σύμβαση δεν απαντά στο ερώτημα που πλανάται σ' αυτή την Αίθουσα: Γιατί η εμμονή του Ιδρύματος και της Κυβέρνησης ο πρόεδρος και συγκεκριμένα ο κ. Νικόλαος Παπαγεωργίου να επιμείνει στη διαχείρισή του και μάλιστα με αυξημένες αρμοδιότητες και ενδεχόμενα ανεξέλεγκτες, θα πρέπει να επαναλάβουμε ότι τελικά η συμμετοχή του Ιδρύματος ανέρχεται μόλις στο 17% περίπου της συνολικής δαπάνης, αν έχει εκπληρωθεί η τελευταία διεκδίκηση των τρεισήμισι δισεκατομμυρίων (3.500.000.000) δραχμών, δηλαδή, αυτός ο συμψηφισμός ΦΠΑ και έξοδα που απαιτούνται για τον εξοπλισμό του νοσοκομείου.
Δεν θεωρείτε ότι υπάρχει αναντιστοιχία μεταξύ συμμετοχής στη δαπάνη για τη λειτουργία του νοσοκομείου και την εκπροσώπησή τους στο διοικητικό συμβούλιο του νοσοκομείου 17% με 50%; Εκτός όμως από αυτό, δεν μπορούμε να κατανοήσουμε στο διηνεκές κληρονόμηση δικαιωμάτων συμμετοχής στο διοικητικό συμβούλιο της οικογένειας Παπαγεωργίου. Πού ακούστηκε αυτό το πράγμα; 
Θεωρούμε ότι η Κυβέρνηση συζητά αυτόν το συσχετισμό συμμετοχής στο διοικητικό συμβούλιο. Αν ήθελε μπορούσε να τον αντιμετωπίσει με μια τιμητική συμμετοχή μόνο. 
Δεν μπορούμε επίσης, να κατανοήσουμε την επιμονή και εμμονή του κ. Παπαγεωργίου να είναι Πρόεδρος του Δ.Σ. του Νοσοκομείου. Το ίδιο δεν μπορούμε να κατανοήσουμε τη στάση της Κυβέρνησης στο ζήτημα αυτό, που είχε τη δυνατότητα από το νόμο να δώσει λύση σε αυτό το πρόβλημα.
'Υστερα από όλα αυτά, δεν πιστεύουμε ότι ο κ. Παπαγεωργίου είναι σε θέσεις να δώσει λύσεις στα προβλήματα υγείας του ελληνικού λαού. Δεν μπορούμε να εξηγήσουμε την αδυναμία της Κυβέρνησης να λειτουργήσει ένα νοσοκομείο εκχωρώντας αυτό το δικαίωμα σε ιδιώτες. Η επιλογή αυτή θα βάλει σε περιπέτειες με απρόβλεπτες εξελίξεις στο μέλλον, διότι δεν υπάρχει καμία εγγύηση ότι θα εκπληρώσει το σκοπό για τον οποίον έγινε το νοσοκομείο.
Η Κυβέρνηση θα μπορούσε να αποφύγει την περιπέτεια, αλλά από ό,τι φαίνεται δεν το θέλει. Θα μπορούσε ενδεχομένως, αποζημιώνοντας τους αδελφούς Παπαγεωργίου να καταγγείλει τη σύμβαση.
Δεν έχουμε πειστεί ότι το κράτος μπαίνει σε αυτήν την περιπέτεια για επτάμισι δισεκατομμύρια (7.500.000.000) δραχμές περίπου που ανέρχεται η δωρεά -αν είναι δωρεά- των αδελφών Παπαγεωργίου.
Η καταγγελία της σύμβασης ίσως να καθυστερούσε λίγο τη λειτουργία του νοσοκομείου, αλλά θα το προστάτευε από τη νεφελώδη μελλοντική λειτουργία του που θα προκύψει από την προτεινόμενη σήμερα προς κύρωση σύμβαση.
Συνεπώς, σε αυτήν τη φάση δεν στέκονται τα επιχειρήματα και δεν πείθουν οι κραυγές άμεσης λειτουργίας του. Το θεωρούμε εκ του πονηρού. 'Αλλωστε η Θεσσαλονίκη δεν στερείται κρεββατιών για τα οποία, από ό,τι γνωρίζουμε υπάρχει κάλυψη μόνο 65%. Εκείνο που στερείται είναι η βελτίωση της ποιότητας της νοσοκομειακής περίθαλψης και από ό,τι φαίνεται το νοσοκομείο "Παπαγεωργίου" δεν μπορεί να τη δώσει.
Τέλος, δεν μπορούμε να κατανοήσουμε ότι το Υπουργείο καθυστέρησε επί δέκα μήνες να φέρει προς συζήτηση και κύρωση τη σύμβαση αυτή, τη στιγμή που είναι έτοιμη από τον Αύγουστο του 1997.
Γενικεύοντας, μπορούμε να πούμε ότι η Κυβέρνηση αντί γι' αυτήν τη σύμβαση που την παρουσιάζει βελτιωμένη, ενώ δεν διαφέρει πολύ από την προηγούμενη, γιατί είναι το ίδιο κακή, θα μπορούσε να πάρει το νοσοκομείο κάτω από την απόλυτη ευθύνη της και να προχωρήσει στη λειτουργία του μέσα στα πλαίσια του Ε.Σ.Υ.
'Υστερα από όλα αυτά, γίνεται φανερή η έλλειψη βούλησης από μέρους της να παράσχει υγεία στο λαό. Προχωρεί σε επικίνδυνα πειράματα παραχωρώντας το αγαθό της υγείας στα χέρια των ιδιωτών. Μετά από όλα αυτά, πιστεύουμε ότι ο λαός της Θεσσαλονίκης και της ευρύτερης περιοχής θα κατανοήσει τη θέση μας που θα τύχει και την ολόκληρη υποστήριξή του.
ΠΡΟΕΔΡΕΥΩΝ (Παναγιώτης Σγουρίδης): Ο κ. Χαϊτίδης έχει το λόγο.
ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε κυρίες και κύριοι συνάδελφοι, ένας ακροατής των δυο αυτών συνεδριάσεων, της προχθεσινής και της σημερινής, ασφαλώς θα σχημάτιζε την εντύπωση ότι συζητούμε τώρα για πρώτη φορά εξ υπαρχής, ένα νομοσχέδιο που αφορά την ίδρυση ενός νέου νοσοκομείου. Ενώ είναι γνωστό ότι συζητούμε την τροποποίηση ενός υφισταμένου νόμου για τη λειτουργία ενός νοσοκομείου, το οποίο έχει ήδη κατασκευαστεί και έπρεπε να λειτουργήσει πριν δύο χρόνια.
Αυτές τις δύο μέρες, λυπούμαι που θα το πω, κατεβλήθη μία εργώδης προσπάθεια να παρουσιαστεί το άσπρο μαύρο και να εξυπηρετηθεί η προφανής πρόθεση της Κυβέρνησης να αλλάξει, προς εξυπηρέτηση κομματικών και μόνο στόχων, μία σύμβαση, ένα νόμο, τον οποίο οι περισσότεροι ίσως -όχι ίσως, σίγουρα- ακόμα και ο κύριος Υπουργός είχαν ψηφίσει ομόφωνα το 1991.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, δεν ήμουν τότε στη Βουλή, αλλά με αυτό δεν θέλω να πω ότι δεν θα τον είχα ψηφίσει. Απλώς σας θυμίζω ότι τότε, λόγω Εκλογοδικείου είχα χάσει την έδρα και δεν ήμουν σε εκείνη την ψηφοφορία. 
ΕΥΓΕΝΙΟΣ ΧΑΪΤΙΔΗΣ: Κύριε Υπουργέ, είδατε ότι διετύπωσα μία επιφύλαξη Επιβεβαιώνεται ότι καλώς τη διετύπωσα. Αλλά είναι δεδομένο ότι, αν ήσασταν τότε Βουλευτής, θα την είχατε ψηφίσει, διότι κανείς συνάδελφός σας δεν έφερε αντίρρηση. Και δεν νομίζω ότι θα ήσασταν εσείς ο μόνος, από τους τριακόσιους, που θα είχατε φέρει αυτή την αντίρρηση.
Κύριε Υπουργέ, εμείς οι δύο νομίζω ότι μπορούμε να συνεννοηθούμε άριστα, συζητώντας αυτό το νομοσχέδιο, που προτείνετε, γιατί συμβαίνει να έχουμε την διπλή ιδιότητα, του μηχανικού και του πολιτικού. Και ασφαλώς, για το θέμα το οποίο συζητάμε, για να μπορέσει κανείς να το προσεγγίσει σε βάθος και να καταλάβει επιτέλους τι γίνεται και τι συζητάμε, θα πρέπει να έχει αυτές τις δύο ιδιότητες.
Δεν σας αποδίδω, κύριε Υπουργέ, κακές προθέσεις. Θεωρώ ότι είστε κι εσείς -θα μου επιτρέψετε τη λέξη- ένα θύμα πιέσεων ορισμένων συμφερόντων, τα οποία αναγκάζουν την Κυβέρνηση να φέρει αυτό το νομοσχέδιο προς συζήτηση σήμερα στη Βουλή.
Ας δούμε, αγαπητοί συνάδελφοι, τα γεγονότα. Με το ν. 1964/91 εγκρίθηκε -είναι μία σπάνια περίπτωση- ομόφωνα από την ελληνική Βουλή, αυτή η "απαίσια", όπως εμφανίζεται σήμερα, σύμβαση, αυτή η αποικιοκρατική σύμβαση, αυτή η καταστροφική σύμβαση. Μας είπε ο κ. Ιωαννίδης, ούτε λίγο, ούτε πολύ, ότι κινδυνεύει και η ίδια η υπόσταση του Ε.Σ.Υ. από τη λειτουργία του νοσοκομείου "Παπαγεωργίου" με βάση τη σύμβαση του ν. 1964/1991. Και πράγματι, το Ε.Σ.Υ. κινδυνεύει από τη λειτουργία αρίστων νοσηλευτικών ιδρυμάτων, όπως είχε συλληφθεί η ιδέα να δημιουργηθεί στην περίπτωση του νοσοκομείου "Παπαγεωργίου".
Αυτά τα οποία εμφανίζονται σήμερα ως μειονεκτήματα προς διόρθωση, ήταν οι ομόφωνες προθέσεις της Βουλής, δηλαδή, να υπάρξει ένα ίδρυμα, όπως και το "Ωνάσειο", το οποίο να 
 

Επιστροφή στην κορυφή



Σελίδα 9702 
λειτουργεί με βάση ιδιωτικοοικονομικά κριτήρια, ώστε να παρέχει πολύ υψηλότερο επίπεδο υπηρεσιών ιατρικών και νοσηλευτικής, κάτι το οποίο ομολογείται ότι δεν παρέχουν τα σημερινά κρατικά νοσοκομεία. Γι' αυτό και δεν τόλμησε η Κυβέρνηση, ενώ είχε τη δυνατότητα τόσα χρόνια, να αλλάξει την ανάλογη σύμβαση λειτουργίας του "Ωνασείου". Εξ άλλου -και λυπούμαι που θα το αναφέρω, τιμώντας τη μνήμη του- ο ιδρυτής και ιδεολογικός σας αρχηγός, ο αείμνηστος Ανδρέας Παπανδρέου, όταν είχε σοβαρό πρόβλημα υγείας, δεν εμπιστεύθηκε τη δική του υγεία σε ένα από τα συνηθισμένα νοσοκομεία του Ε.Σ.Υ., αλλά κατέφυγε τελευταία στο "ΩΝΑΣΕΙΟ".
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, ο αείμνηστος Ανδρέας Παπανδρέου νοσηλεύτηκε επανειλημμένα στο "Γενικό Κρατικό" το "ΓΕΩΡΓΙΟΣ ΓΕΝΝΗΜΑΤΑΣ", όπως ονομάζεται σήμερα.
ΕΥΓΕΝΙΟΣ ΧΑΪΤΙΔΗΣ: Κύριε Υπουργέ, σας θυμίζω ότι από το "Ωνάσειο" εκυβερνήθη η χώρα για πολλούς μήνες. Και ήταν μακρά η ασθένεια, που μας ελύπησε όλους, του Ανδρέα Παπανδρέου. Αναφέρομαι στην τελευταία φάση της ασθένειάς του.
Πιστεύω, κύριε Πρόεδρε, ότι δεν θα μου χρεώσετε όλες αυτές τις διακοπές, τις οποίες ευχαρίστως δέχομαι από τον κύριο Υπουργό. 
ΠΡΟΕΔΡΕΥΩΝ (Παναγιώτης Σγουρίδης): Δεν χρεώνονται οι διακοπές. Είστε, όμως, υποχρεωμένος να τελειώσετε μέσα στο χρόνο σας.
ΕΥΓΕΝΙΟΣ ΧΑΪΤΙΔΗΣ: Κύριοι συνάδελφοι, οι αντιρρήσεις και οι μεθοδεύσεις αλλαγής της σύμβασης, οι εκβιασμοί και η συστηματική προβολή "προβλημάτων" με, προφανώς, μεθοδευμένα δημοσιεύματα άρχισαν μετά την αποπεράτωση του νοσοκομείου και όταν έφθασε ο χρόνος ορισμού του διοικητικού συμβουλίου,, ο χρόνος, των διορισμών και της προμήθειας του εξοπλισμού του.
Αυτό νομίζω ότι οδηγεί αβίαστα στα απαραίτητα συμπεράσματα. 
'Ηθελα να σας υπενθυμίσω, κύριε Υπουργέ, γιατί και προχθές το αμφισβητήσατε, πότε τελείωσε το νοσοκομείο. Και θα μου επιτρέψετε να πω ότι δεν πρέπει να παίζουμε με τις λέξεις της ουσιαστικής αποπερατώσεως του νοσοκομείου και της τυπικής παραλαβής του έργου. Το ξέρετε ως μηχανικός και αυτό επικαλέστηκα στην αρχή, κύριε Υπουργέ, ότι μπορεί μία υπηρεσία και πολύ περισσότερο μία Κυβέρνηση, εάν προτίθεται για λόγους που αυτή γνωρίζει να μην παραλάβει τυπικά ένα έργο, μπορεί το έργο να είναι τελειωμένο σε λειτουργία και να μην το παραλαμβάνει επί έτη. Και αυτό συνέβη στο νοσοκομείο "Παπαγεωργίου".
Κύριε Υπουργέ, σας ερωτώ και παρακαλώ να με διαψεύσετε, εάν με το υπ' αριθμόν 789 έγγραφο της 11.10.95 του ιδρύματος, κληθήκατε να τους επιτρέψετε να θέσουν σε λειτουργία τα εξωτερικά ιατρεία, τα εργαστήρια και όλα τα διαγνωστικά κέντρα του. Γεγονός βέβαια που θα ζημίωνε τα ιδιωτικά, τα οποία επωφελούνταν από την ολιγωρία και από την ανικανότητα των κρατικών νοσοκομείων της Θεσσαλονίκης να παρέχουν αυτές τις υπηρεσίες, εάν από το 1995 υπήρχε αυτή η δυνατότητα της λειτουργίας των εργαστηρίων και των διαγνωστικών κέντρων του Νοσοκομείου "Παπαγεωργίου" και εν συνεχεία εάν ήταν δυνατόν μετά από έξι ή επτά μήνες από την προθεσμία αυτή και εφόσον δεν είχε μεσολαβήσει η αναιτιολόγητη άρνηση της Κυβερνήσεως να πληρώσει τον τελευταίο λογαριασμό των τεσσάρων δισεκατομμυρίων (4.000.000.000) δραχμές, να λειτουργήσει πλήρως το νοσοκομείο. Διότι σήμερα επί ενάμιση χρόνο υπάρχει, αγαπητοί συνάδελφοι, κάτι άλλο το οποίο δεν αναφέρθηκε. Υπάρχει ο εξοπλισμός, ο τελειότατος ηλεκτρονικός ιατρικός εξοπλισμός, αποθηκευμένος κατά τρόπο επιστημονικά και τεχνικά απαράδεκτο, κατά τρόπο που ενδεχομένως έχει προκαλέσει ανεπανόρθωτη βλάβη στα άριστα αυτά μηχανήματα με τα οποία προορίζεται να εξοπλιστεί το νοσοκομείο.
Επομένως, δεν ήταν σύμπτωση το γεγονός ότι μετά την αποπεράτωση δημιουργήθηκαν τα "προβλήματα". Και εδώ παρακαλώ και εσάς, κύριε Υπουργέ, αλλά και τον κύριο Υπουργό Δικαιοσύνης να ερευνήσουν αν ήταν σύμπτωση ότι την παραμονή ενάρξεως της συζητήσεως αυτής βγήκε η απόφαση ενός εισαγγελέα για ποινική δίωξη, όταν δύο προηγούμενες ομοειδείς μηνυτήριες αναφορές είχαν απορριφθεί, όταν είναι δεδομένο ότι κυρίως η επιχειρηματολογία υπέρ του σημερινού νομοσχεδίου στηρίχθηκε σε αυτήν την εισαγγελική ενέργεια, γεγονός το οποίο αν δεν συνέβαινε, αν δεν υπήρχε αυτό το "μεγάλο", το "ακλόνητο", το "σπουδαίο" επιχείρημα, των αγαπητών κατά τα άλλα, συναδέλφων, εάν δεν είχε συμβεί τυχαία -βάλτε ή όχι εισαγωγικά-αυτή η εισαγγελική παρέμβαση.
Από όλα αυτά είναι προφανές, αγαπητοί συνάδελφοι, ότι κομματικές, επιχειρηματικές, εμπορικές και προεκλογικές σκοπιμότητες έρχονται να εξυπηρετηθούν από το συζητούμενο νομοσχέδιο. Είναι λυπηρό διότι δεν σεβαστήκατε ούτε καν το ν. 2190, τον οποίο εσείς ψηφίσατε, αλλά προτείνετε ένα μεικτό σύστημα προσλήψεων ορισμένου χρόνου και εν συνεχεία με απόφαση του δ.σ. μονιμοποίησης ή μη όλων αυτών των κατ' αρχήν για ορισμένο χρόνο προσληφθησομένων.
Είναι επόμενο, λοιπόν, ότι θα έχετε υπό ομηρία, θα δώσετε προσδοκία εργασίας σε δεκάδες χιλιάδες ψηφοφόρων εν όψει προεκλογικής περιόδου, τώρα για τον Οκτώβριο και ποιος ξέρει πόσο σύντομα και για τις επερχόμενες βουλευτικές εκλογές.
'Ολα αυτά νομίζω ότι δημιουργούν ένα τεράστιο πολιτικό, ηθικό, αλλά ίσως και ποινικό θέμα, γι' αυτό και σας καλώ να ερευνηθεί και να μας εκτεθεί εδώ στη Βουλή: Γιατί αυτές οι καθυστερήσεις; Γιατί δεν επενέβη ο εισαγγελέας όταν έπρεπε να επέμβη, όταν σύμφωνα με όσα καταγγέλλετε πριν από δύο χρόνια δημιουργήθηκαν τα προβλήματα;
Κύριε Υπουργέ, ήθελα να απευθυνθώ μέσω υμών στην Κυβέρνηση. Δώστε στη Θεσσαλονίκη, δώστε στους Bορειοελλαδίτες -γιατί όπως είπατε και εσείς το νοσοκομείο αυτό προορίζεται να εξυπηρετήσει τον ευρύτερο -βορειοελλαδικό χώρο- ένα άρτιο νοσοκομείο και όχι μόνο κάποιες κλίνες, όχι μόνο κάποια ράντζα τα οποία θα στεγασθούν σε κάποιους διαδρόμους. Δώστε ένα νοσοκομείο ποιότητος το οποίο δεν είναι δυνατόν μέσα από τους καταναγκασμούς και τις αρτηριοσκληρώσεις του Ε.Σ.Υ. να λειτουργήσει. Και τότε θα ωφεληθούν μόνο οι ιδιωτικές κλινικές, τότε θα ωφεληθεί μόνο το ιατρικό κατεστημένο, το οποίο άρχισε να ανησυχεί ότι δεν θα μπορεί να ελέγχει -όπως ελέγχει τώρα-μέσα από τα κρατικά νοσοκομεία και τις ιδιωτικές κλινικές στις οποίες στέλνει πελατεία δια των κρατικών νοσοκομείων του Ε.Σ.Υ..
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Σας ξεχρέωσα τις διακοπές, κύριε Χαϊτίδη.
ΕΥΓΕΝΙΟΣ ΧΑΪΤΙΔΗΣ: Κύριε Υπουργέ, σας καλεί ο λαός της Βορείου Ελλάδος να αποδώσετε αμέσως σε λειτουργία αυτό το νοσοκομείο το οποίο είναι έτοιμο να λειτουργήσει και το οποίο δυστυχώς η Κυβέρνηση δεν το αποδίδει για να το εκμεταλλευθεί για το δικό της κομματικό όφελος.
Γι' αυτό καταψηφίζω το συζητούμενο νομοσχέδιο.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θα ψηφίσετε ή δεν θα ψηφίσετε;
ΠΡΟΕΔΡΕΥΩΝ (Παναγιώτης Σγουρίδης): Ο κ. Αναστασόπουλος έχει το λόγο.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, έρχεται στη Βουλή για ψήφιση μία σύμβαση η οποία κατ' εμέ είναι αποικιοκρατική. Και η πρώτη σύμβαση ήταν αποικιοκρατική -την οποία ομόφωνα ψηφίσαμε στη Βουλή- και αυτή που φέρνετε τροποποιημένη, κύριε Υπουργέ, είναι αποικιοκρατική. Νομίζω ότι δεν πρέπει σήμερα να προσβάλουμε το κοινό αίσθημα περισσότερο. Πρέπει σήμερα να σταθούμε στο ύψος των περιστάσεων και εσείς σαν αρμόδιος Υπουργός να αποσύρετε αυτήν την τροποποίηση, η οποία αποτελεί ελληνική ντροπή, να καταργήσετε αυτήν 
 

Επιστροφή στην κορυφή



Σελίδα 9703 
τη σύμβαση, να δώσετε μια τιμητική πλακέτα στον κ. Παπαγεωργίου με την επιταγή των χρημάτων που προσέφερε και να παραδώσετε το νοσοκομείο δυτικών συνοικιών Θεσσαλονίκης στο λαό της Θεσσαλονίκης το ταχύτερο με Νομικό Πρόσωπο Δημοσίου Δικαίου ή με πανεπιστημιακό πρόσωπο.
Οι 'Ελληνες αποδείξαμε τα τελευταία τουλάχιστον χρόνια -και εμείς και εσείς- ότι μπορούμε να προσφέρουμε στον ελληνικό λαό νοσοκομεία επιπέδου όπως είναι του Ηρακλείου, των Πατρών, των Ιωαννίνων, της Αλεξανδρούπολης, της Λάρισας. Τώρα κινούνται οι διαδικασίες να γίνει και στην Αθήνα πανεπιστημιακό νοσοκομείο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Χτίζεται.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Ναι, κύριε Υπουργέ.
Το ίδιο θα πρέπει να κάνουμε και στη Θεσσαλονίκη.
Το νοσοκομείο, το οποίο χτίστηκε με χρήματα του ελληνικού λαού και της Ευρωπαϊκής 'Ενωσης, θα πρέπει το ταχύτερο ή να το παραδώσετε σαν Νομικό Πρόσωπο Δημοσίου Δικαίου στο λαό της Θεσσαλονίκης μέσα στο Εθνικό Σύστημα Υγείας ή να το παραδώσετε στο Πανεπιστήμιο Θεσσαλονίκης συγκεντρώνοντας εκεί όλες τις πανεπιστημιακές κλινικές προκειμένου η τριτοβάθμια περίθλαψη στη Θεσσαλονίκη να είναι ανάλογη με αυτή που είναι στις άλλες ελληνικές περιφέρειες.
Νομίζω ότι έχετε υποχρέωση -και έχει υποχρέωση και η Βουλή- να καταλήξετε σε αυτήν την απόφαση.
Πριν από ένα μήνα -ξέρετε πάρα πολύ καλά- νοσηλεύτηκα σε δημόσιο νοσοκομείο. Δεν προτίμησα ιδιωτικό νοσοκομείο. Προτίμησα δημόσιο νοσοκομείο γιατί είχα εμπιστοσύνη στους 'Ελληνες γιατρούς.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Χαίρομαι που το λέτε.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Και από τη θέση αυτή απονείμω επαίνους σε όλους αυτούς τους ανθρώπους οι οποίοι νυχθημερόν, μέσα από ένα δημόσιο ίδρυμα, προσφέρουν υπηρεσίες στο συνάνθρωπο. Και αν χρειασθεί -εύχομαι να μην μου ξαναχρειασθεί- πάλι σε δημόσιο νοσοκομείο θα πάω διότι είμαι γιατρός, έχω κάνει Υπουργός Υγείας και ξέρω την προσφορά υγείας σε ένα δημόσιο νοσοκομείο.
ΣΤΡΑΤΗΣ ΚΟΡΑΚΑΣ: Χαιρόμαστε που το ακούμε από εσάς.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Ναι, είμαι υποχρεωμένος να το πω, γιατί νοσηλεύθηκα επί είκοσι ημέρες στο Λαϊκό Νοσοκομείο και μου δημιουργήθηκε και δύσκολο πρόβλημα μέσα στο νοσοκομείο που ήμουν και βγήκα υγιέστατος και πρέπει να απονείμω επαίνους.
ΣΤΡΑΤΗΣ ΚΟΡΑΚΑΣ: Στους συναδέλφους σας να τα πείτε, για τους ιδιωτικομανείς.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Πρέπει επιτέλους σε αυτήν την Αίθουσα να σταματήσουν οι κομματικοί διχασμοί στους διαφόρους τομείς και τα καλά να τα πούμε καλά και τα κακά να τα πούμε κακά.
ΓΕΩΡΓΙΟΣ ΚΙΡΚΟΣ: Να σε χειροκροτήσω!
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Δικαίωμά σας.
ΦΟΙΒΟΣ ΙΩΑΝΝΙΔΗΣ: Συμφωνούμε.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Υπουργέ, παρακολούθησα τον κύριο αυτόν στην επιτροπή ακροάσεων κοινωνικών υποθέσεων, ο οποίος παρουσιάστηκε σαν αναμορφωτής της ιατρικής στη Θεσσαλονίκη. Και ούτε λίγο, ούτε πολύ είπε σε τριάντα Βουλευτές και παρουσία σας, ότι η δημόσια υγεία νοσεί και ότι αυτός πλέον ο κύριος ο οποίος δεν έχει καμμία σχέση με την υγεία, με το έργο το οποίο προσέφερε, ενώ είναι κτήμα του ελληνικού λαού αυτό- θα αναμορφώσει τη δημόσια υγεία στη Θεσσαλονίκη.
ΕΜMANΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αν επιτρέπετε κύριε Πρόεδρε, να πω μία κουβέντα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Εγώ δεν ήμουν εκεί, δεν άκουσα, ήμουν στη Γενεύη στη συνέλευση της Π.Ο.Υ. 'Ηταν ο κ. Σκουλάκης.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υφυπουργέ.
ΕΜMANΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Εχετε δίκιο κύριε συνάδελφε, αλλά όπως ενθυμείστε, μετά από παρέμβασή μου όλα όσα είπε για τα νοσοκομεία, για την παροχή δημόσιας περίθαλψης στη χώρα μας τα ανεκάλεσε.
(Θόρυβος από την πτέρυγα της Νέας Δημοκρατίας)
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Υπουργέ, εγώ δεν εκτιμώ το ότι τα ανεκάλεσε, εκτιμώ το ότι τα είπε. Και η πρόθεσή του καταδεικνύεται με το ότι τα είπε.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Τα είπε όμως.
ΓΕΩΡΓΙΟΣ ΚΑΡΑΤΖΑΦΕΡΗΣ: Τα είπε.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Ναι, κύριοι συνάδελφοι, τα είπε. Είμαστε εκεί και τα ακούσαμε.
Κύριε Υπουργέ, καταβάλλετε φιλότιμη προσπάθεια να πείσετε το Ελληνικό Κοινοβούλιο να ψηφίσει την τροποποιηθείσα σύμβαση. Δεν είναι ειλικρινής η σύμβαση που τροποποιείται.
Είπατε στην επιτροπή και εδώ ότι οι σκοποί σας είναι τρεις. Πρώτον, να λειτουργήσει σύντομα το νοσοκομείο. Δεύτερον, να ενταχθεί μέσα στο ΕΣΥ και τρίτον, να υπάρχει κρατικός έλεγχος. Τίποτα από αυτά δεν είναι σωστό και θα σας το εξηγήσω τώρα αμέσως. Εάν έχετε δίκιο θα την ψηφίσω τη σύμβαση. Εάν με πείσετε θα την ψηφίσω. Αλλά δεν με πείθετε, διότι έχω εδώ τη σύμβαση που τροποποιείται, η οποία στη σελίδα 14 -έχει τη δική σας υπογραφή, του Υπουργού Οικονομικών και του κ. Παπά- λέει για τα καθήκοντα του προέδρου του διοικητικού συμβουλίου ότι "προσλαμβάνει και απολύει το ιατρικό προσωπικό μετά από προηγούμενες αποφάσεις του δ.σ. και μέσα στα πλαίσια του προϋπολογισμού του νοσοκομείου". Στο ΕΣΥ γίνεται αυτό; Στο ΕΣΥ τις θέσεις τις προκηρύσσει το Υπουργείο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε κύριε συνάδελφε.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Περιμένετε, να σας διευκολύνω με ένα άλλο χαρτάκι σας ακόμα, το οποίο είναι από τον εσωτερικό κανονισμό, για να πληροφορηθεί ο ελληνικός λαός για το τί γίνεται σήμερα.
ΓΕΩΡΓΙΟΣ ΚΑΡΑΤΖΑΦΕΡΗΣ: Να διαβάσει τον κανονισμό του νοσοκομείου.
ΕΜMANΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν διαμορφώθηκε.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριοι συνάδελφοι, στη σελίδα 80 λέει: "Κατά την πρώτη εφαρμογή του παρόντος η πλήρωση των θέσεων σε διευθυντικούς βαθμούς (διευθυντών, υποδιευθυντών και τμηματαρχών) γίνεται με απ'ευθείας διορισμό". Για ποιό ΕΣΥ μιλάτε;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε κύριε συνάδελφε;
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Σας επιτρέπω κύριε Υπουργέ.
ΠΡΟΕΔΡΕΥΩΝ (Παναγιώτης Σγουρίδης): Θα σας κρατήσω το χρόνο κύριε Αναστασόπουλε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ως προς το πρώτο θέμα που είπατε για να το ξεκαθαρίσουμε. Η πρόσληψη του ιατρικού προσωπικού στο νοσοκομείο γίνεται μέσα από την επιλογή του ΣΚΕΙΟΠΝΙ. Είναι σαφές και από τη σύμβαση, από το συνδυασμό όλων των άρθρων και θα είναι σαφέστατο και στον κανονισμό.
Η δε πρόσληψη του άλλου προσωπικού γίνεται με επιλογή μέσω των διαδικασιών και των συγκεκριμένων άρθρων του ν. 2190. Είπατε ότι διορίζει το διοικητικό συμβούλιο. 'Οπως ξέρετε αφού γίνει η επιλογή το διοικητικό συμβούλιο πρέπει να κάνει την πράξη διορισμού.
Eίναι σαφές. 'Αλλο είναι η επιλογή με τις διαδικασίες του 2190, δηλαδή, του Α.Σ.Ε.Π. Ο διορισμός γίνεται από το διοικητικό συμβούλιο. Δεν μπορεί να μη γίνει πράξη διορισμού. Είναι σαφέστατο.
ΓΕΩΡΓΙΟΣ ΚΑΡΑΤΖΑΦΕΡΗΣ: Παραπληροφορείτε, κύριε Υπουργέ.
ΠΡΟΕΔΡΕΥΩΝ (Παναγιώτης Σγουρίδης): Παρακαλώ.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Υπουργέ, παραπληροφορείτε. 'Εχει δίκιο ο κύριος συνάδελφος. Είναι και έγκριτος νομικός.
 

Επιστροφή στην κορυφή



Σελίδα 9704 
ΠΡΟΕΔΡΕΥΩΝ (Παναγιώτης Σγουρίδης): Διαβάστε στη σελίδα 4 του άρθρου 2 και 8.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Εδώ έχω την τροποποιηθείσα σύμβασή σας, η οποία λέει ότι προσλαμβάνει ο πρόεδρος και απολύει το ιατρικό προσωπικό. 'Εχω επίσης και τον εσωτερικό κανονισμό που σας διάβασα που λέει ότι κατά την πρώτη φάση προσλαμβάνει όποιον θέλει και κάνει ό,τι θέλει ο κ. Παπαγεωργίου.
Κύριε Υπουργέ, μπορεί με αυτό να κερδίσετε ορισμένους πόντους στις δημοτικές εκλογές και πάνω σ' αυτό στηρίζεται η βιασύνη σας. Είσαστε ένας καλός Υπουργός Υγείας. Μην πέφτετε στο λάκκο των λεόντων και παραδίδετε ένα καλό νοσοκομείο, το οποίο έγινε με χρήματα του ελληνικού λαού, σε ορισμένους οι οποίοι εκμεταλλεύονται τον τίτλο του δωρητή. Δωρητές στην Ελλάδα υπήρξαν πολλοί, αλλά δώρισαν το οικόπεδο και δώρισαν και το 100% της δωρεάς. Ο κύριος αυτός δεν δώρισε τίποτε. Εξηπάτησε το 1991 την Κυβέρνηση τότε και πήρε τα εκατόν πενήντα στρέμματα, εξηπάτησε εν συνεχεία εσάς και έπαιρνε συνεχώς τα δισεκατομμύρια για να τελειώσει τη δωρεά του και σήμερα ανακηρύσσεται ...
ΝΙΚΟΛΑΟΣ ΠΑΠΑΦΙΛΙΠΠΟΥ: Πεδίο βολής, κατσάβραχα, τα εκατόν πενήντα στρέμματα...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Βρείτε τα μεταξύ σας.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Δεν έχουμε διαφορές μεταξύ μας.
ΣΤΡΑΤΗΣ ΚΟΡΑΚΑΣ: 'Ηταν εκατόν πενήντα ή όχι;
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Εκατόν πενήντα στρέμματα ήταν.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριοι συνάδελφοι.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: 'Οπως είπε ο Κοινοβουλευτικός Εκπρόσωπος κ. Σιούφας, δημιουργείται ένα υβρίδιο. Εγώ θα το προχωρήσω περισσότερο και θα πω ότι γίνεται μία τερατογένεση. Θα πληροφορήσω τους συναδέλφους και κατ' επέκταση τον ελληνικό λαό για το υβρίδιο του Ωνασείου. Το Ωνάσειο το εγκαινίασα όταν ήμουν Υφυπουργός Υγείας, με τον κ. Σιούφα που ήταν Υπουργός Υγείας. Με άλλες προθέσεις το δώσαμε στον ελληνικό λαό και διαφορετικά έχει καταλήξει.
'Οταν το ξεκινήσαμε ...
ΣΤΡΑΤΗΣ ΚΟΡΑΚΑΣ: Τα έλεγαν όμως κάποιοι την εποχή εκείνη.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε συνάδελφε, βλέπετε πόσο ειλικρινής είμαι και πόσες αλήθειες λέω. 
ΠΡΟΕΔΡΕΥΩΝ (Παναγιώτης Σγουρίδης): Κύριε Αναστασόπουλε, παρακαλώ τελειώνετε. 
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Τελειώνω, κύριε Πρόεδρε.
Κύριε Υπουργέ, το "ΩΝΑΣΕΙΟ" -όπου διορίζετε και το διοικητικό συμβούλιο-είναι προς τιμήν του "Ιδρύματος Ωνάση" διότι το έφθασε μέχρι σε ένα σημείο. Δεν το παρέδωσε "με το κλειδί στο χέρι", μην ακούτε αυτά που λένε. Το μεγαλύτερο μέρος το τελείωσε ο ελληνικός λαός, με χρήματα δικά του. 'Εγιναν όμως πολύ σοβαρά λάθη στις αρχικές συμβάσεις, τις οποίες πληρώνουμε και σήμερα. Είναι οι συμβάσεις των δέκα εκατομμυρίων μηνιαίως και προσπαθούμε σήμερα με την τροποποίηση του "Παπαγεωργίου" να φτιάξουμε παρόμοιες συμβάσεις των δέκα εκατομμυρίων, με το να δίνουμε το δικαίωμα στον κύριο αυτό να είναι ο πρόεδρος του Ιδρύματος με την πλειοψηφία του και να μην περνούν οι διαδικασίες μέσα από τα όργανα του ελληνικού δημοσίου που είναι το Ελεγκτικό Συνέδριο, ενώ εσείς το βάζετε στους ορκωτούς λογιστές, όπως έκανε και ο κ. Κρεμαστινός με το Ωνάσειο.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κηπουρός έχει το λόγο
ΣΤΡΑΤΗΣ ΚΟΡΑΚΑΣ: Και τώρα διεκδικούν οι κληρονόμοι του "Ωνασείου" το "Ωνάσειο". Πείτε μας κύριε Υπουργέ, είναι έτσι ή όχι; 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Συγγνώμη, κύριε Κηπουρέ. Απλώς ήθελα να πω στον κ. Αναστασόπουλο ότι με την επιχειρηματολογία του ...
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Υπουργέ ...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Αναστασόπουλε, σας πρόσεξα. Μόνο μια κουβέντα θα πω. Με την επιχειρηματολογία σας υποβαθμίσατε αυτά που είπατε, τουλάχιστον στην αρχή.
Λέτε ότι βιαζόμαστε να λειτουργήσουμε ένα νοσοκομείο, λόγω αναμενόμενων οφελημάτων, εν όψει δημοτικών εκλογών και από την άλλη μεριά μας λέτε, ότι αυτό είναι ένα νοσοκομείο, το οποίο κτίστηκε με 85% περίπου πόρους του δημοσίου. Δεν είναι λίγο, σε αντίφαση με τα επιχειρήματά σας;
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Τι αντίφαση; 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Ενα νοσοκομείο το οποίο τώρα είναι στο πέρας του άλλο αν σύμφωνα με συναδέλφους, ακούστηκε και αυτό, έχει αποπερατωθεί εδώ και διόμισυ χρόνια -λάθος βέβαια- και για το οποίο επένδυσε το δημόσιο δεκάδες δισεκατομμύρια, θέλετε να μη το λειτουργήσουμε;
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Αύριο το πρωϊ.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ)
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεύτερον, αναφερθήκατε σε ένα αμάρτημα του Ωνασείου.
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, θα σας παρακαλέσω να μην απαντάτε σε κάθε ένα συνάδελφο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Εχω δικαίωμα να παρέμβω, όταν το κρίνω, κύριε Πρόεδρε. Ζήτησα το λόγο από τον προηγούμενο Πρόεδρο.
Αναφερθήκατε σε ένα "αμάρτημα" του Ωνασείου. Δεν είναι ώρα να το συζητήσουμε τώρα, αλλά, αν θέλετε, να το συζητήσουμε με τη διαδικασία του κοινοβουλευτικού ελέγχου. 'Ομως, ένα απ'αυτά που αναφέρατε ως αμάρτημα, είναι ότι έγιναν συμβάσεις με υψηλούς μισθούς και με υψηλές πρόσθετες αμοιβές ως πριμ παραγωγικότητας. Και δεν είδατε, ότι σε αυτήν τη σύμβαση αυτό δεν κάνουμε. Λέμε ότι οι συνολικές αποδοχές θα είναι στα πλαίσια των αποδοχών που πληρώνει το Εθνικό Σύστημα Υγείας. Διαβάστε το μέσα στη σύμβαση. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κηπουρέ, έχετε το λόγο.
ΧΡΗΣΤΟΣ ΚΗΠΟΥΡΟΣ: Κύριοι συνάδελφοι, όπως το όποιο βεβαρημένο ιστορικό, είτε οι όποιες υπαρκτές διαπλοκές δεν μπορούν να εμποδίσουν την άμεση έναρξη λειτουργίας του νέου νοσοκομείου, έτσι και αυτή η ίδια η ανάγκη άμεσης λειτουργίας, δεν μπορεί να αποτελέσει μέσο ψυχολογικής βίας, πολιτικού εκβιασμού. Πολύ περισσότερο, όταν αυτό αφορά αποφάσεις ενός σοβαρού Κοινοβουλίου, μιας ευρωπαϊκής χώρας, όπως οφείλουμε να είμαστε. Χρειάζεται, λοιπόν, η πολιτική, όχι η "προπολιτική", όπως το έργο που έχουμε ξαναδεί εδώ μέσα, αλλά και αλλού, όπου οι υπόλογοι, γίνονται τιμητές και μάλιστα όσο μεγαλύτερες ευθύνες έχουν, τόσο περισσότερο να θορυβούν, ενώ ταυτόχρονα, όπως συμβαίνει με τη σημερινή περίπτωση, να αποσιωπούν τις όντως φεουδαρχικές δομές της παλιάς σύμβασης, καθώς και τις δικές τους ιστορικές ευθύνες.
Πολλοί εδώ μέσα χρειάζεται να διανύσουν μεγάλη απόσταση, για να αποκτήσουν αξιοπιστία. Και επειδή μιλάμε για την υγεία, αλλά και για την πολιτική, η συγγνώμη είναι και αυτή μια πολιτική, που μάλιστα έχει μεγάλες θεραπευτικές ιδιότητες και που πρέπει να υπάρξει, όχι μόνον από τον κ.Μητσοτάκη, αλλά και από πολλούς άλλους, από πολλές πτέρυγες. 
Το '91, είναι κοντά στο '89. Είναι μια από τις παρενέργειες του '89 η απόφαση αυτή για τη σύμβαση του '91. Νομίζω, συνεννοούμαστε.
Σε ό,τι με αφορά, δε μπορώ να νομιμοποιήσω με την ψήφο μου τη σύμβαση, όπως είναι διατυπωμένη, κύριε Υπουργέ, την εγκατάσταση δηλαδή ενός παρά-ΑΣΕΠ -όσο και να αγαπώ τη Θεσσαλονίκη- με νεοπελατειακά αβαντάζ, καθώς και διανομή τους ανάμεσα σε πρωτεύουσα και συμπρωτεύουσα και μάλιστα σε μια διακομματική βάση. Διότι αυτό πρόκειται να 
 

Επιστροφή στην κορυφή



Σελίδα 9705 
συμβεί, κύριε Υπουργέ. Μάλιστα εκτός των άλλων θα επικαλείσθε ή εσείς ή ο αντικαταστάτής σας ότι όλοι ψηφίσαμε -αν ψηφίσουμε- την παράγραφο 4 του άρθρου 1 αν και βρίσκεται σε πλήρη αντίθεση και σύγκρουση με το άρθρο 21 παράγραφος 2 του νόμου Πεπονή. Δεν ευθύνομαι εγώ αν έπρεπε άλλοι αρμοδιότεροι από μένα να στηρίξουν αυτό το νόμο, ο οποίος λέει ότι η διάρκεια της απασχόλησης του προσωπικού της παραγράφου 1 δεν μπορεί να υπερβαίνει τους οχτώ μήνες μέσα σε συνολικό χρόνο δώδεκα μηνών. 'Οπως δηλαδή και σήμερα κάποιοι άλλοι επικαλούνται την ομόφωνη αποδοχή από τη Βουλή της σύμβασης του 1991.
Πέραν όμως αυτών, η παραβίαση αυτή του νόμου για τις προσλήψεις κατά τη σημερινή περίοδο ιδιαίτερα, αποτελεί το μεγαλύτερο πολιτικά και ηθικά κρατικό και δημόσιο ανοσιούργημα σε βάρος της νεολαίας καθώς και των ανέργων. Είναι μία πράξη δηλαδή βαθιά αντιδημοκρατική, καθώς επίσης ασέβεια και ύβρις προς τη νεολαία και τα κοινωνικά της δικαιώματα σε ίσες ευκαιρίες που οφείλουμε κατ'εξοχήν εδώ μέσα να υπερασπιζόμαστε όλοι μας και με το λόγο και με την ψήφο μας. Από μόνος του ο λόγος δεν λέει τίποτε. Αποτελεί κενό ρητορισμό όταν δεν είναι γραφειοκρατικό τρικ. Η παράκαμψη αυτή του νόμου Πεπονή, μας οπισθοδρομεί και μας επιστρέφει στο πελατειακό μοντέλο σχέσεων. Αν η νέα σύμβαση μείνει ως έχει, θα αποτελεί απλώς μία νέα εκδοχή της παλιάς. Πάντως, νέα δεν θα είναι.
Και σ'αυτό ακόμη το εκτρωματικό για τον ιστορικό του δικαιούχο κυπριακό Σύνταγμα, το εκεί ΑΣΕΠ, η δεκαμελής επιτροπή δημόσιας υπηρεσίας -δεν θέλω να ασχολούμαι με αριθμούς και άρθρα, αλλά το επιβάλλει η ανάγκη της ομιλίας μου- το άρθρο 124 -θέλω να το καταθέσω και για τα Πρακτικά- πρέπει να σας πω ότι υπήρξε ιδρυτικός θεσμός του κυπριακού Συντάγματος.
(Στο σημείο αυτό ο Βουλευτής κ. Χρήστος Κηπουρός καταθέτει για τα Πρακτικά το σχετικό έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Τα λέω αυτά, γιατί οφείλουν να τα γνωρίζουν όσοι από τους επίσημους της πολιτικής απονέμουν εύσημα σε ελλαδικά συντάγματα περασμένων δεκαετιών, αλλά και οι 'Ελληνες συνταγματολόγοι που και αυτοί έχουν τις μεγάλες ιστορικές ευθύνες και ακόμη όσοι σήμερα με προφανή σκοπό να παραχαράξουν την πραγματικότητα χαρακτηρίζουν ως υστερία την επιμονή μας και την επαγρύπνησή μας μέχρι τη συνταγματική ενσωμάτωση του νόμου Πεπονή.
Δεν νομίζω, λοιπόν, να μας τιμά σαν χώρα η σημερινή συνέχεια. Δεν μπορούν άλλωστε να πάνε μαζί ένα πρότυπο ευρωπαϊκό νοσοκομείο με μία κουτοπόνηρη τριτοσκομικότητα, σαν αυτή που εισάγει η παράγραφος 4 της νέας σύμβασης. Εφόσον η Βουλή σέβεται τον εαυτό της και τιμά την απόφασή της που μόλις προχθές πήρε για συνταγματική κατοχύρωση του νόμου Πεπονή -διακόσιοι ογδόντα δύο συνάδελφοι Βουλευτές ψήφισαν τη συνταγματική κατοχύρωση του νόμου Πεπονή, ομόφωνα δηλαδή- οφείλει το ίδιο ομόφωνα να ζητήσει από την Κυβέρνηση τη διαγραφή της παραγράφου 4 και ειδικότερα των λέξεων "δυνάμενο να παραταθεί για ένα ακόμη εξάμηνο" και να επαναφέρει το διορθωμένο σχέδιο μέσα στις αμέσως επόμενες ημέρες.
Κανείς Παπαγεωργίου δεν μπορεί να αρνηθεί, ανεξάρτητα από το τι πιστεύει, ανεξάρτητα από το σε ποιον θεό πιστεύει, αυτήν τη διόρθωση, όταν μάλιστα η νέα σύμβαση θα έχει εκ των προτέρων εξασφαλίσει την ομοφωνία της Βουλής και κυρίως τον αυτοσεβασμό της. Εκτός και αν δεν συμφωνείτε εσείς, κύριε Υπουργέ, και επιθυμείτε να παραμείνει η παράγραφος 4 ως έχει, παρά τα όσα σας ανέπτυξα, παρά την έγκαιρα εκφρασθείσα προς τους νομικούς σας συμβούλους διαφορετική υπόδειξη από τον πρόεδρο του ΑΣΕΠ κ. Παπαδάκη και παρά τα καθολικά αντίθετα δημόσια αισθήματα, μόλις όλα αυτά που είχα την τιμή να αναπτύξω γίνουν γνωστά. Οφείλετε να αναλάβετε τις δικές σας ευθύνες. Σας ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Λουκάς Αποστολίδης): Ο κ. Σαλαγκούδης έχει το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, κυρίες και κύριοι συνάδελφοι, είναι πραγματικά δύσκολο τώρα, μετά από τόσους ομιλητές και μετά από τόσους φίλους, που τους άκουσα να εκθέτουν τόσο διαφορετικές απόψεις από τις δικές μου, να καταθέσω και εγώ τις δικές μου απόψεις. 
Ακούγοντας τον αγαπητό συνάδελφο κ. Αναστασόπουλο, θα ήθελα στη συνέχεια να πω ότι οι δικές μου εμπειρίες, γιατί νοσηλεύτηκα για ένα εικοσαήμερο σε δημόσιο νοσοκομείο, είναι τελείως διαφορετικές απ' αυτές που περιέγραψε. 'Ισως να είχαμε και μια ειδική μεταχείριση. Εγώ την ένοιωσα. Φαντάζομαι ότι ο κ. Αναστασόπουλος την ένοιωσε περισσότερο, αφού είχε χρηματίσει Υπουργός Υγείας και Πρόνοιας. Πάντως, οφείλω να ομολογήσω ότι η κατάσταση στην οποία βρίσκονται και η νοσηλεία, που παρέχουν τα δημόσια νοσοκομεία, δεν πρέπει να μας κάνει υπερήφανους. Κι αυτό το λέω από την προσωπική μου εμπειρία, που είχα όταν επισκέφθηκα μονάδες εντατικής θεραπείας. Επισκέφθηκα αρκετούς φίλους, που πηγαίνουν εκεί με το φόβο πιθανού εμφράγματος. Μαζί με άλλους εμφραγματίες ασθενείς βλέπουν ένα πραγματικά τραγικό περιβάλλον. Σας μιλώ για το νοσοκομείο ΑΧΕΠΑ, αλλά και για άλλα νοσοκομεία. 
Αυτή η τραγική εμπειρία από τη λειτουργία των δημοσίων νοσοκομείων εκφράστηκε με πολλές ερωτήσεις, με τις οποίες αισθάνομαι άσχημα. Κι εσείς πρέπει να αισθάνεσθε άσχημα, κύριε Υπουργέ, γιατί δεν μου απαντήσατε σε μερικές απ' αυτές. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Τι εννοείτε, δεν σας απαντήσαμε;
ΓΕΩΡΓΙΟΣ ΣΑΛΑΓΚΟΥΔΗΣ: Δεν μου απαντήσατε. Θα σας αναφέρω δύο ερωτήσεις και τα θέματα, που αφορούσαν. Δεν μου απαντήσατε μέσα στις προθεσμίες. Τις φέρνουμε στη Βουλή, αλλά επειδή υπάρχουν πολλές αναπάντητες ερωτήσεις, δεν τυχαίνει να κληρώνονται, για να έχουμε την ευκαιρία να τις συζητήσουμε εδώ ζωντανά, όπως προβλέπει ο Κανονισμός.
Πρέπει να πούμε ότι η δημόσια υγεία, η παροχή υπηρεσιών υγείας από το περίφημο ΕΣΥ, νοσεί βαθύτατα. Εκτός των άλλων, δεν γίνονται και απλά πράγματα, όπως π.χ. στο θέμα της καθαριότητας των νοσοκομείων. Δεν υπάρχει καθαριότητα. Είδαν το φως της δημοσιότητας δημοσιεύματα για κατσαρίδες. Θα μου πείτε ότι ήταν ένα τυχαίο γεγονός.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Είναι αυτό αντικείμενο της σύμβασης;
ΓΕΩΡΓΙΟΣ ΣΑΛΑΓΚΟΥΔΗΣ: Και προσέξτε, δήλωση διευθύντριας, η οποία είπε χαρακτηριστικά ότι εμείς μάθαμε να ζούμε με αυτές. Αυτό περιγράφει την τραγική κατάσταση των δημόσιων νοσοκομείων.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν την περιγράφει. Λυπάμαι, που το λέτε αυτό.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Υπουργέ, φαίνεται ότι δεν επισκέπτεσθε τα νοσοκομεία ή όταν πηγαίνετε εκεί, βλέπετε τα Μέσα Μαζικής Ενημέρωσης και δεν κοιτάτε την τραγική κατάσταση στο εσωτερικό και στο εξωτερικό των νοσοκομείων. Πρέπει να ξέρετε ότι έχει μεγάλη σημασία για την ίαση του ασθενούς η ψυχολογική κατάσταση, στην οποία βρίσκεται. Επιτέλους, είναι τόσο ακριβό ένα βάψιμο; Θα μπορούσατε να παρακολουθήσετε λίγο πιο προσεκτικά τις προμήθειες και να γλιτώσετε τα λίγα χρήματα, που χρειάζονται, για να είναι οι χώροι καθαροί και οι νοσηλευόμενοι να βρίσκονται σε μια κατάσταση, που τους βοηθά να ιαθούν.
Ιδιαίτερα για τα νοσοκομεία της Θεσσαλονίκης, θα ήθελα να πω ότι στερούνται εξοπλισμού. Η ποιότητα του επιστημονικού προσωπικού είναι πράγματι πολύ υψηλή και όχι μόνο στη Θεσσαλονίκη. Φαντάζομαι ότι αυτό ισχύει σε όλη την Ελλάδα. 'Ομως εκεί που πραγματικά υστερούμε είναι ο εξοπλισμός. Σας είχα κάνει και μια σχετική ερώτηση για ένα μηχάνημα, το οποίο μπορεί να προβλέψει το 50% των εμφραγμάτων. Στοιχίζει πενήντα εκατομμύρια (50.000.000) δραχμές, αλλά οι υπηρεσίες σας αρνούνται να το δώσουν. Βέβαια ελέχθη ότι τα χρήματα πηγαίνανε στον εξοπλισμό του 
 

Επιστροφή στην κορυφή



Σελίδα 9706 
Νοσοκομείου Παπαγεωργίου και έτσι οι προϋπολογισμοί των νοσοκομείων της Θεσσαλονίκης ήταν μικρότεροι. Νομίζω ότι αυτή η κατάσταση πρέπει να λήξει.
Η καθυστέρηση της λειτουργία του νοσοκομείου "Παπαγεωργίου" δεν στερεί μόνο τη Θεσσαλονίκη από επιπλέον κλίνες, αλλά τη στερεί και από εκείνες τις ειδικές μονάδες, που θα λειτουργήσουν σ' αυτό το νοσοκομείο, οι οποίες θα έσωζαν ζωές. Αυτοί που διαμαρτυρήθηκαν μπαίνοντας προχθές στα φέρετρα, δεν ήταν τυχαίοι ασθενείς, δεν ήταν ασθενείς που θα μπορούσαν να νοσηλευτούν και σ' ένα άλλο νοσοκομείο ή έκαναν εκεί επίδειξη, για να εκβιάσουν τη λειτουργία του νοσοκομείου. 'Ηταν ασθενείς που με την καθυστέρηση της λειτουργίας του νοσοκομείου παίζατε τη ζωή τους. 'Εχω εδώ μια σειρά από ειδικές μονάδες, που δεν υπάρχουν στη Θεσσαλονίκη και είναι προγραμματισμένες να λειτουργήσουν σ' αυτό το νοσοκομείο. Αυτές τις στερείτε από το λαό της Θεσσαλονίκης, από το λαό της Βορείου Ελλάδας.
'Ερχομαι τώρα στην καθυστέρηση. Αναφέρθηκε εδώ ότι από το 1995 θα μπορούσαν να λειτουργήσουν τα εξωτερικά ιατρεία. Αυτό είναι διασταυρωμένο και μελετημένο. Δεν το λέω ελαφρά τη καρδία.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Είπατε πολλά, "ελαφρά τη καρδία". Ας πείτε ένα ακόμα.
ΓΕΩΡΓΙΟΣ ΣΑΛΑΓΚΟΥΔΗΣ: Αλλά ας δεχθώ τη δική σας θέση. Τελείωσε το Μάϊο του '97, μου είπατε. Υπογράψατε τη σύμβαση -για να δείτε πώς συνεχίζετε η αβελτηρία της πολιτείας- στις 3 Νοεμβρίου 1997 και τη φέρνετε σήμερα. Γιατί τη φέρνετε τώρα το Μάϊο του 1998 . Εδώ τουλάχιστον δεν έχετε κανένα απολύτως δικαιολογητικό. Αποδεικνύετε την προσπάθειά σας για καθυστέρηση. Τους λόγους δεν θα ήθελα να τους πω. Ακούγονται και ελέχθησαν πάρα πολλά. Λειτουργήστε γρήγορα, για να αποσείσετε όλες τις κατηγορίες, που σας προσάπτονται ή έστω τις υφέρπουσες αιτιάσεις.
Ας έρθουμε τώρα στο νοσοκομείο. 'Ακουσα πάρα πολλά εναντίον των αδελφών Παπαγεωργίου. Εγώ δεν θα έρθω να πω ότι είναι και αθώοι άνθρωποι. Δεν τους ξέρω. Τους γνώρισα τυχαία, όταν επισκέφθηκα για πρώτη φορά το νοσοκομείο και μετά σε κάποιες συνεδριάσεις του Ιατρικού Συλλόγου, όπου τους άκουσα να μιλάνε. 'Ομως για εκείνο που πρέπει να τους ευχαριστήσουμε, είναι τα εξής τρία πράγματα, κύριοι συνάδελφοι.
Πρώτον, το νοσοκομείο των δυτικών συνοικιών της Θεσσαλονίκης συζητείται εδώ και είκοσι πέντε χρόνια. Και αν δεν ήταν αυτή η δωρεά -που ακόμα και να μην ήταν δωρεά, να ήταν στα λόγια δωρεά- δεν θα ξεκινούσε το νοσοκομείο.
Το δεύτερο, το νοσοκομείο αυτό κατασκευάστηκε σε χρόνο ρεκόρ.'Ηταν έτοιμο έστω και αν πάρουμε αυτήν την ημερομηνία που είπε, δεν είναι σωστά αυτά που λέχθηκαν προηγουμένως, εδώ απ' το συνάδελφο ότι έγιναν και άλλα νοσοκομεία σε τοσο σύντομο χρόνο. Είναι το μοναδικό που έγινε σε τόσο σύντομο χρόνο και μπορώ να αντιπαραθέσω ημερομηνίες για να δούμε αν διαφωνείτε, κύριε Υπουργέ. Το τρίτο είναι ότι έγινε με το ελαχιστότερο κόστος. Αν υπάρχει καμια διαφωνία, έχω κατάλογο που δείχνει πόσο τοις εκατό κέρδισε το ελληνικό δημόσιο. Και όταν λέμε ότι βάλανε αυτά τα λίγα χρήματα, θα δούμε και τα κοινοτικά, θα δούμε και αυτά που έβαλε το δημόσιο. 'Ομως όταν γίνονται ιδιωτικές επενδύσεις ξεκινάει ο επενδυτής με ένα μικρό κεφάλαιο, προσθέτει η κοινότητα τους πόρους που δίνονται δωρεάν και λειτουργεί μια κερδοσκοπική επιχείρηση με συμμετοχή 35% του ιδιώτη. Τα υπόλοιπα είναι δανειοδότηση του δημοσίου και επιδότηση της Ευρωπαϊκής 'Ενωσης.
Να μη λέμε, λοιπόν, ότι ήταν ασήμαντη η προσφορά. 'Οσο για τα υπόλοιπα δεν θέλω να τα εξετάσω. Εκεί που θέλω να μείνω είναι ότι μας δινόταν η ευκαιρία να έχουμε ένα νοσοκομείο πιλότο, που θα λειτουργούσε μη κερδοσκοπικά. Από κει βέβαια θα βγάζαμε το κόστος των νοσηλείων. Μη ξεχνάμε ότι έχουμε το κόστος του νοσηλίου του δημοσίου, το κόστος των ιδιωτικών κλινικών και από κει θα βγάζαμε το πραγματικό κόστος που θα μπορούσε να καθοδηγεί τα ασφαλιστικά μας ταμεία, τις συμβάσεις που κάνει το Υπουργείο και έτσι να λειτουργήσει περισσότερο εύρυθμα ο τομέας της υγείας και θα είχατε τη δυνατότητα να επεμβαίνατε στα δ.σ. των νοσοκομείων. 'Ετσι θα μπορούσετε να πιέσετε προς αυτήν την κατεύθυνση ώστε το δημόσιο να λειτουργήσει παραγωγικότερα και επωφελέστερα για τα κοινωνικό σύνολο και για τη δημόσια υγεία.
Αυτά δεν θέλετε να τα φτιάξετε και φέρνετε αυτήν τη σύμβαση που δυστυχώς δεν μπορούμε να ψηφίσουμε γιατί πιστεύουμε πως θα λειτουργήσει αρνητικά αφού δεν θα σας απαλλάξει από τις ευθύνες της μεγάλης καθυστέρησης. Τελικά και αυτό το νοσοκομείο θα οδηγηθεί σε υποβάθμιση και θα παρέχει υγεία χαμηλής ποιότητος σαν αυτή που παρέχουν τα δημόσια νοσοκομεία. Βέβαια λέτε πως θα κάνετε βασικές τομές, αλλά δεν είσθε κυβέρνηση των τομών. Είσαστε μια κυβέρνηση που τα πρώτα χρόνια νιώθατε ανίκανοι και τώρα δείχνετε κουρασμένοι και πρέπει ο ελληνικός λαός να σας στείλει να ξεκουραστειτε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κ. Κουρουμπλής έχει το λόγο.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Κυρίες και κύριοι συνάδελφοι, συζητούμε ενώπιον της Εθνικής Αντιπροσωπείας ένα σημαντικό πολιτικό κοινωνικό και οικονομικό ζήτημα που ξεπερνάει τα όρια της λειτουργίας ενός νοσοκομείου. Γιατί για πρώτη φορά έρχεται μια σύμβαση με την οποία παραχωρείται ουσιαστικά σημαντική πολιτική και κοινωνική επιρροή σε έναν ιδιώτη, ο οποίος συνεισέφερε το 15% του συνόλου των χρημάτων που απαιτήθηκαν για να κατασκευαστεί αυτό το νοσοκομείο. Και αυτό είναι ακόμα αμφισβητούμενο, αν ληφθεί βέβαια υπόψη ότι υπάρχουν αποδείξεις από ξενοδοχεία του Παναμά, από σαμπάνιες Μπουτάρη για να δικαιολογήσουν τα έξοδα της δωρεάς, για να μη πούμε ότι φαίνεται με ισχυρές ενδείξεις και πιστεύω ότι πολύ σύντομα θα είναι και αποδείξεις ότι ένα σημαντικό ποσό του πρωταρχικού λεγόμενου κεφαλαίου των τριάντα εκατομμυρίων δολαρίων, είναι από τόκους που ενδεχομένως θα είναι και τόκοι των χρημάτων του δημοσίου.
Συζητούμε αυτήν τη σύμβαση κάτω από το κλίμα της ποινικής δίωξης σε βαθμό κακουργήματος κατά των δωρητών.
Βιώνουμε δε μια εποχή ψευδεπίγραφων εντυπώσεων, ότι το νοσοκομείο αυτό κατασκευάστηκε με τα χρήματα των Παπαγεωργίου. Είναι αναλήθεια. Θα πρέπει, λοιπόν, να αποτυπωθεί με εύληπτο και ευθυτελή τρόπο, ότι ήταν ένα ελάχιστο ποσό και όπως είπα, αυτό είναι αμφισβητούμενο.
'Ενα δεύτερο στοιχείο που αποτελεί πράγματι υποκίνηση των συγκεκριμένων συμφερόντων, είναι ότι το νοσοκομείο έχει τελειώσει εδώ και δύο, τρία χρόνια και η Κυβέρνηση δεν το λειτουργεί. Αντιθέτως, αποδείχθηκε και αποδεικνύεται με στοιχεία, ότι η Κυβέρνηση και οι εκάστοτε πολιτικές ηγεσίες του Υπουργείου Πρόνοιας χωρίς καθυστέρηση προσέφεραν όλα εκείνα τα απαραίτητα χρήματα, προκειμένου αυτό το νοσοκομείο να προχωρήσει.
Κυρίες και κύριοι συνάδελφοι, διερωτάται κανείς, ποιος υποκρύπτεται πίσω από τους κυρίους Παπαγεωργίου και ποιον θα εξυπηρετεί η εξασφάλιση μίας τέτοιας σημαντικής, κοινωνικής και κατ'επέκταση πολιτικής επιρροής, έχοντας στα χέρια τους έναν τόσο ευαίσθητο τομέα! Βεβαίως, κανείς δεν μπορεί να αμφισβητήσει, ότι η σύμβαση για την οποία συζητούμε σήμερα είναι βελτιωμένη. Και οφείλουμε να αναγνωρίσουμε στη σημερινή πολιτική ηγεσία του Υπουργείου Πρόνοιας ότι κατέβαλε σημαντικές προσπάθειες κάτω από αντίξοες συνθήκες, γιατί δεν ήταν ελεύθερη -πιστεύω- να διαπραγματευθεί, διότι έχει απέναντί της ένα κλίμα που καλλιεργείται στη Θεσσαλονίκη, ότι είναι υπεύθυνη γιατί δεν λειτουργεί το νοσοκομείο. 'Ετσι, λοιπόν, συζητούμε αυτήν τη στιγμή κάτω από το κλίμα αυτής της πίεσης της τοπικής κοινωνίας, που μεθοδεύεται και κατευθύνεται από συγκεκριμένους κύκλους. 
Βεβαίως, ως Βουλευτές, ερχόμενοι στη θέση να μην ψηφίσουμε αυτήν τη σύμβαση, έρχεται μια άλλη φήμη που θα θέλει να μας φέρει, ότι υπηρετούμε άλλα ιδιωτικά συμφέροντα που αναπτύσσονται στη Θεσσαλονίκη και που δεν θέλουν τη 
 

Επιστροφή στην κορυφή



Σελίδα 9707 
λειτουργία αυτού του νοσοκομείου.
Κάτω, λοιπόν, απ'αυτό το βάρος, σε ό,τι με αφορά προσωπικά, έχω πολύ μεγάλους προβληματισμούς, γιατί συνέπεσε να συμμετέχω ως Γενικός Γραμματέας του Υπουργείου Πρόνοιας στη επιτροπή παρακολούθησης του επιχειρησιακού προγράμματος Υγείας-Πρόνοιας και γνωρίζω από κοντά την προσπάθεια που έκανε το Υπουργείο όλα αυτά τα χρόνια να στηρίξει την αποπεράτωση αυτού του νοσοκομείου, το οποίο πραγματικά θα συνεισφέρει στην καλύτερη περίθαλψη των κατοίκων της περιοχής.
'Ομως, κύριε Υπουργέ, ελπίζουμε ότι αυτό το νοσοκομείο δεν θα γίνει ένα νοσοκομείο των αριστοκρατών. Διότι βεβαίως και στο Ωνάσειο, θα μου πει κάποιος, ότι μπορεί να πάει με ασφάλιση του Ο.Γ.Α. ή οποιωνδήποτε άλλων ταμείων που δεν είναι στα ευγενή ταμεία. Δεν μπορεί όμως εύκολα να μπει, διότι οι μηχανισμοί που έχουν στηθεί είναι σαν εκείνο που έλεγε η Νέα Δημοκρατία στο προεκλογικό της πρόγραμμα το 1989, ότι ο 'Ελληνας θα είναι ελεύθερος επιλογής γιατρού. Αλλά το πόσο εύκολο είναι στον κάθε 'Ελληνα να έχει ελεύθερη επιλογή γιατρού, είναι μια άλλη υπόθεση που δεν είναι της ώρας να τη συζητήσουμε.
Κυρίες και κύριοι συνάδελφοι, εκείνο που δημιουργεί έντονο προβληματισμό είναι η επιμονή των Παπαγεωργίου να θέλουν τη διοίκηση αυτού του νοσοκομείου. Μου θυμίζει την εποχή που οι τυφλοί ξεσηκώθηκαν το 1976, αμφισβητώντας το ρόλο κάποιων να είναι προστάτες τους και την υποχρέωσή τους να είναι προστατευόμενοι, όταν οι φιλάνθρωποι μας έλεγαν, ότι τα λεφτά, τις δωρεές, ο ελληνικός λαός της έδωσε για μας και όχι για εσάς. 
'Ερχονται, λοιπόν, σήμερα οι Παπαγεωργίου και θέλουν, όχι να έχουν μόνο το όνομα του νοσοκομείου -παρότι δεν είναι συνεισφορά συνολική- αλλά να το διοικούν ουσιαστικά. Και εκεί προβληματίζεται και ο πιο απλός πολίτης, τι υποκρύπτεται πίσω από αυτήν την επιμονή.
Και αυτό είναι σημαντικό στοιχείο που πρέπει το Υπουργείο Πρόνοιας να λάβει υπόψη του, γιατί αν λάβει κανείς υπόψη αυτά που είπε ο κ. Παπαγεωργίου, ήταν πραγματικά μια απαράδεκτη συμπεριφορά κατά όλου του πολιτικού κόσμου της χώρας πως ο,τιδήποτε έχει γίνει στη χώρα στον τομέα της υγείας απ'όλες τις κυβερνήσεις που πέρασαν είναι τίποτα και έρχονται οι Παπαγεωργίου να σώσουν την περίθαλψη του ελληνικού λαού με αυτήν τους την παρέμβαση, άνθρωποι που δεν έχουν καμία σχέση με τον τομέα της υγείας.
Κυρίες και κύριοι συνάδελφοι, συμφωνώ με την πρόταση του συναδέλφου Παπαδέλλη ενός ανθρώπου με αναγνωρισμένη και αδιαμφισβήτητη γνώση των ζητημάτων υγείας. Να δοθεί το όνομα στο νοσοκομείο "Παπαγεωργίου" "ΑΝΔΡΕΑΣ ΠΑΠΑΝΔΡΕΟΥ", γιατί ο Ανδρέας Παπανδρέου με την προσωπική του παρέμβαση κατόρθωσε να εντάξει στο επιχειρησιακό πρόγραμμα του πακέτου Ντελόρ το επιχειρησιακό πρόγραμμα υγεία-πρόνοια. Γιατί μόνο με προσωπική παρέμβαση του τότε Πρωθυπουργού εξασφαλίστηκε η συμμετοχή του τομέα της υγείας και της πρόνοιας στο πακέτο Ντελόρ.
Θεωρώ, λοιπόν, ότι συζητούμε μια σύμβαση που βεβαίως κάτω από το κλίμα και τις συνθήκες που έχουν δημιουργηθεί είμαστε αναγκασμένοι να την ψηφίσουμε. Γιατί αν δεν την ψηφίσουμε, θα ισχύσει μια χειρότερη σύμβαση, μια πρωτόγονη αποικιοκρατική σύμβαση που πραγματικά θίγει τον πολιτικό κόσμο της χώρας.
Κυρίες και κύριοι συνάδελφοι, θα πρέπει στο νοσοκομείο αυτό, τουλάχιστον στον κανονισμό, να ληφθούν όλα εκείνα τα μέτρα, ώστε πραγματικά το νοσήλιο να μην είναι τέτοιο που θα είναι απαγορευτικό για τους πολίτες που δεν έχουν τη δυνατότητα να το πληρώσουν.
Και δυο λόγια για το ΕΣΥ. Ακούστηκαν πολύ ωραία λόγια από συναδέλφους της Νέας Δημοκρατίας για το ΕΣΥ. Ακούστηκαν όμως και σκληρά λόγια.
Κυρίες και κύριοι συνάδελφοι της Νέας Δημοκρατίας, το ΕΣΥ είναι ριζωμένο στην ψυχή του λαού. Είναι η μεγαλύτερη κοινωνική κατάκτηση των τελευταίων εκατόν πενήντα χρόνων του ελληνικού λαού. Μπορεί να υπάρχουν αδυναμίες, μπορεί να υπάρχουν προβλήματα, αλλά είναι το σύστημα που πραγματικά υπηρετεί το μεγαλύτερο αγαθό του ανθρώπου την υγεία. Και όσοι το εμπιστευόμαστε, όσοι πραγματικά σε όποιες δύσκολες στιγμές της ζωής μας αποδείξαμε ότι το εμπιστευόμαστε, θα παλέψουμε για την υπεράσπισή του, γιατί δεν μπορούμε να δεχθούμε ότι η υγεία του κάθε ανθρώπου μπορεί να συνδέεται με την οικονομική του κατάσταση. 'Οποιο και αν είναι το κόστος για τη στήριξή του για το μόνο πράγμα που ο ελληνικός λαός δεν θα διαμαρτυρηθεί, θα είναι η στήριξη του Εθνικού Συστήματος Υγείας.
Σας ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ.Γκεσούλης έχει το λόγο.
ΝΙΚΟΛΑΟΣ ΓΚΕΣΟΥΛΗΣ: Κυρίες και κύριοι συνάδελφοι, με την ψήφιση αυτού του σχεδίου νόμου που ολοκληρώνεται απόψε η συζήτησή του και θα ψηφιστεί, ανοίγουμε ένα μεγάλο νοσηλευτικό ίδρυμα από τα καλύτερα στη χώρα μας και στην Ευρώπη και δίνεται στο λαό της Θεσσαλονίκης και της Μακεδονίας.
Είναι φανερό πλέον ότι αυτή η μεγάλη και σύγχρονη νοσηλευτική μονάδα στη Θεσσαλονίκη, αναταράσσει τα λιμνάζοντα ύδατα στο χώρο της υγείας της ιδιωτικής και της δημόσιας στην περιοχή της βόρειας Ελλάδας. Γίνεται εύκολα αντιληπτό ότι όσο νωρίτερα γίνει η έναρξη λειτουργίας του νοσοκομείου αυτού στα πλαίσια του Εθνικού Συστήματος Υγείας και όσο καλύτερα αναπτυχθεί, θα αποφέρει μεγάλο κοινωνικό όφελος στο λαό της Μακεδονίας ενώ θα επιφέρει πλήγμα σ'αυτούς που με τα ιδιωτικά τους συμφέροντα και οφέλη στο χώρο της υγείας επενδύουν στην παρακμή, στη φθορά και υποβάθμιση του δημοσίου συστήματος υγείας.
Κυρίες και κύριοι συνάδελφοι, είναι έντονα κερδοφόρες οι επενδύσεις στον ιδιωτικό τομέα της υγείας και δημιουργούν πολλά και ισχυρά οργανωμένα συμφέροντα, συμφέροντα τα οποία έχουν εκφράσεις και απολήξεις που επιδιώκουν να φτάσουν μέχρι το χώρο της ενημέρωσης , το χώρο της ίδιας της δημόσιας υγείας. Ακόμη επιδιώκουν να μπουν στο χώρο της πολιτικής και στο χώρο της δικαιοσύνης.
Κυρίες και κύριοι συνάδελφοι, η Κυβέρνηση είχε το θάρρος και τη γενναιότητα να φέρει αυτήν τη βελτιωμένη και τροποποιημένη σύμβαση η οποία αποτελεί το κλειδί που ανοίγει το νοσοκομείο στη Θεσσαλονίκη.
Και όσον αφορά τους δωρητές πολλά ειπώθηκαν και πολλά θα ειπωθούν στην πορεία. Θα ήθελα να κάνω μια προσωπική παρατήρηση. Δεν τους ήξερα τους κυρίους Παπαγεωργίου, γνώρισα τον έναν σε μια ημερίδα του ιατρικού συλλόγου. Το αστυνομικό δαιμόνιο που έχουν κάποιοι σε εμένα δεν είναι ανεπτυγμένο πολύ για να βγάλω συμπεράσματα για το ηθικό τους μέρος. Γι' αυτούς που βγάζουν συμπεράσματα, αν αποδειχθεί ότι δεν είναι έτσι που τα λένε, εκείνο που θα έχω να τους πω είναι ότι έκαναν λάθος με ό,τι σημαίνει γι' αυτούς τους ανθρώπους. Εάν εγώ κάνω λάθος που τους θεωρώ δωρητές και επαινετή την πράξη τους, μέχρι να αποδειχθεί κάτι άλλο θέλω να πουν και εκείνοι για μένα ότι έκανα λάθος που τους θεωρούσα δωρητές και επαινούσα την χειρονομία τους, για την πράξη τους και θέλω να γίνει παράδειγμα και γι' άλλους. Το λέω αυτό γιατί τόσα πολλά έχουν ειπωθεί γι' αυτούς τους ανθρώπους αλλά εγώ δεν έχω στοιχεία για να γνωρίζω κάτι διαφορετικό και θεωρώ ότι η πράξη πρέπει να είναι επαινετή και πρέπει να τη μιμηθούν και άλλοι. Και όλα αυτά από τη στιγμή που θεωρώ ότι είναι δωρητές με τα στοιχεία που έχω εγώ και αφού δεν υπάρχει κάτι από τη δικαιοσύνη που να μου αποδεικνύει το αντίθετο.
Κυρίες και κύριοι συνάδελφοι, αυτή η τροποποιημένη και βελτιωμένη σύμβαση, δίνει τη δυνατότητα σ' αυτό το μεγάλο νοσοκομείο να λειτουργήσει στα πλαίσια του Εθνικού Συστήματος Υγείας. Θα δώσει τη δυνατότητα στο λαό της Θεσσαλονίκης και της ευρύτερης περιοχής να έχει πρόσβαση σε ένα μεγάλο νοσοκομείο σύγχρονο. Πρέπει να είμαστε υπερηφανοι που το νοσοκομείο αυτό θα έχει τη δυνατότητα να ανοίγει τις πόρτες σε όλους τους πολίτες και αυτό θα γίνει. 
 

Επιστροφή στην κορυφή



Σελίδα 9708 
Γι' αυτούς τους λόγους έγιναν τα αναγκαία βήματα από την πλευρά του Υπουργείου Υγείας και Πρόνοιας και από την πλευρά του Ιδρύματος Παπαγεωργίου και έγινε αυτή η σύμβαση που συμφωνήθηκε και από τις δυο μεριές με σκοπό να ανοίξει αυτό το νοσοκομείο και να ανοίξει με το σωστότερο τρόπο και να αναπτυχθεί για να μπορεί να αποδώσει το μάξιμουμ στην παροχή υπηρεσιών υγείας. 
Με έκπληξη -και θέλω να το δηλώσω στη Βουλή- άκουσα από τη Νέα Δημοκρατία ότι δεν θέλει να ψηφίσει και δεν θα ψηφίσει την κύρωση αυτής της σύμβασης. Αυτοί που δεν θέλουν από τη Νέα Δημοκρατία ή και από τα άλλα κόμματα, να ισχύσει αυτή η σύμβαση τι επιλέγουν; Την προηγούμενη; Αν η προηγούμενη επιλέγεται απ' αυτούς που δεν θέλουν να ψηφίσουν τη σύμβαση αυτή εδώ, τότε -και το γνωρίζετε πολύ καλά όλοι σας- αυτό το νοσοκομείο, όπως οικοδομήθηκε με τη συμμετοχή της Ευρωπαϊκής 'Ενωσης, του κράτους, με όλα αυτά και με τις λειτουργικές δαπάνες για τη λειτουργία του νοσοκομείου, το δίνουμε σε αυτούς τους δωρητές εξ ολοκλήρου. Εάν είναι αυτή η επιλογή να την ακούσουμε. 
Ακούγεται όμως και η άλλη επιχειρηματολογία ότι, δεν είναι δωρητές, βγάλτε τους έξω, άρα διώξτε τους και το νοσοκομείο να περάσει στο δημόσιο τομέα. Αυτά ακούγονται από την ίδια πλευρά. 
Εκείνο που θέλω να πω είναι το εξής: Αυτές οι δυο πολιτικές της Νέας Δημοκρατίας, που ξεκινάνε από διαφορετικές αφετηρίες φέρνουν το ίδιο αποτέλεσμα, δεν ψηφίζουν τη σύμβαση. Με έκπληξη γιατί ο Αρχηγός της Νέας Δημοκρατίας είναι Βουλευτής της Θεσσαλονίκης και θα έπρεπε να θέλει το άνοιγμα αυτού του νοσοκομείου, μέσα στα πλαίσια του Εθνικού Συστήματος Υγείας. Και θα ήθελα να πω ακόμη: 'Εγιναν πολλές ερωτήσεις από την πλευρά της Νέας Δημοκρατίας, φάνηκε πολύ ενδιαφέρον για το άνοιγμα του νοσοκομείου -το γρήγορο άνοιγμα στο παρελθόν- και τώρα που ήρθε η ώρα και που είναι αυτή η σύμβαση το κλειδί που ανοίγει το νοσοκομείο, αρνείστε την ψήφο. Ο λαός της Θεσσαλονίκης και της Μακεδονίας, θα σας κρίνει και θα κρίνει ότι αρνείστε το άνοιγμα ενός νοσοκομείου στα πλαίσια της δημόσιας υγείας άρα -λέει ο σκεπτόμενος- υπερασπίζεσθε την ιδιωτική υγεία, αφού δεν θέλετε μέσα από εκεί να λειτουργήσει. 
Για μερικούς συναδέλφους -ειπώθηκαν πολλά- που θα ήθελαν μια άλλη σύμβαση, να μην είναι ιδιωτικού δικαίου το νοσοκομείο, θέλω να πω ότι μπορεί να το ήθελα και εγώ και να το θέλαμε περισσότεροι αλλά δεν ξεκινάει από μηδενική βάση αυτή η σύμβαση που συζητάμε σήμερα. Δεν ξεκινάει, δηλαδή, από την αρχή για να φτιάξουμε κάτι το οποίο θα ήθελε ο καθένας μας.
Είναι μια σύμβαση, η οποία δεσμεύει και η οποία βελτιώθηκε και διορθώθηκε. Δεν είναι μία σύμβαση που την κάνει το ΠΑ.ΣΟ.Κ. σήμερα. Είναι μια σύμβαση την οποία όφειλε να φτάσει μέχρι εδώ για να λειτουργήσει το νοσοκομείο όσο το δυνατόν καλύτερα μέσα στα πλαίσια και νομίζω ότι το κάνει.
Για όσους λένε να μην γινόταν αυτή η σύμβαση, η απάντηση είναι: Τι να γινόταν; Να γινόταν ρήξη; Να κλείσει το νοσοκομείο για πέντε ή για δέκα χρόνια; Τι να πούμε στους πολίτες; 'Οτι απαξιώνεται ο εξοπλισμός του και ό,τι έγινε εκεί μένει το νοσοκομείο αυτό και δεν λειτουργούμε αυτό το νοσοκομείο;
'Ετσι λοιπόν χρειάζεται γενναιότητα και υπευθυνότητα για να αντιμετωπίσουμε τέτοια κορυφαία ζητήματα που αναφέρονται στο χώρο της υγείας.
Το ΠΑ.ΣΟ.Κ. αντιμετώπισε το ζήτημα με βάση το κοινωνικό όφελος και όχι με κομματικά ή άλλα -αν θέλετε- οφέλη, που είπε κάποιος άλλος. Γι' αυτό λοιπόν και την τελευταία στιγμή σας καλώ να ψηφίσετε αυτήν τη σύμβαση γιατί πιστεύω ότι εξυπηρετεί το λαό της Θεσσαλονίκης.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κ. Ορφανός έχει το λόγο.
ΓΕΩΡΓΙΟΣ ΟΡΦΑΝΟΣ: Κύριε Πρόεδρε ο Αίσωπος γράφει σε ένα μύθο του: "'Εκαστος των ανθρώπων δύο πήρας φέρει την μεν έμπροσθεν, την δε όπισθεν". Φαίνεται ότι ο κ. Γκεσούλης βλέπει αυτή που είναι μπροστά, της Νέας Δημοκρατίας και αυτή που είναι πίσω, τη δική του, δεν τη βλέπει, για να δει τις διαφωνίες τις οποίες έχουν σαν κόμμα μέσα στη Βουλή, όπου πραγματικά έχουμε ακούσει δέκα διαφορετικές απόψεις και δέκα διαφορετικές προσεγγίσεις. Ανθρώπους οι οποίοι δεν ψηφίζουν, καταψηφίζουν, προσεγγίζουν διαφορετικά, λένε ότι "άντε, ας κάνουμε και αυτό το βήμα γιατί είναι ένα κόμμα και πρέπει να μαζευτούμε όλοι μαζί". Εκτιμώ λοιπόν, ότι καλύτερα θα ήταν να δουν τα δικά τους και μετά τα της Νέας Δημοκρατίας.
Από την άλλη πλευρά η όλη προσπάθεια την οποία παρακολουθήσαμε σε αυτήν την Αίθουσα έχει να κάνει κυρίως με δύο στοιχεία, εγώ αυτά διέκρινα. Το στοιχείο της αυτοκριτικής και μια προσπάθεια απενοχοποίησης της Κυβέρνησης.
Το στοιχείο της αυτοκριτικής το διαπιστώσαμε όταν πριν από λίγο ακούσαμε και τον Υφυπουργό κ. Σκουλάκη, ο οποίος είπε το εξής: "Ξέρετε αυτό το θέμα το μεταβάλαμε σε θέαμα". Εγώ ρωτώ: Ποιος το μετέβαλε σε θέαμα; Γιατί εγώ θυμάμαι τον κ.Τσίμα, τον κ. Πεπονή, όλους αυτούς που το μετέβαλαν σε θέαμα. Δεν ήταν κανείς της Νέας Δημοκρατίας που το έκανε θέαμα.
Από την άλλη πλευρά εκείνο το οποίο διεπίστωσα ήταν η προσπάθεια να περάσει στο λαό ότι "δεν φταίμε εμείς που καθυστέρησε" ή μια πιο προχωρημένη άποψη "μα δεν καθυστερήσαμε καθόλου, γιατί ακόμη το νοσοκομείο δεν είναι έτοιμο". Και το δεύτερο στοιχείο, ότι "ξέρετε, είναι καλύτερα τώρα, οι προσλήψεις θα γίνουν με πιο ωραίο τρόπο και πιο καλύτερα συμφωνημένο".
Θα πω κάτι έτσι όπως πραγματικά το αισθάνομαι. 'Οταν ανέλαβα την εισήγηση αυτού του θέματος και μετά τη μελέτη της σύμβασης και όλων των στοιχείων έλεγα ότι 99% βασικός στόχος της Κυβέρνηση είναι να ελέγξει το νοσοκομείο και τις προσλήψεις. Μετά τη συζήτηση λέω ότι 100% η Κυβέρνηση έχει αυτό το στόχο. Είναι φανερό, γιατί τέτοια αντίδραση μόνο κάποιος που αισθάνεται ενοχή μέσα του την εμφανίζει προς τα έξω κι εγώ αυτό διαπίστωσα από όλους αυτούς, οι οποίοι ήταν οι βασικοί εκφραστές, οι δύο Υπουργοί, ο εισηγητής και ο Κοινοβουλευτικός Εκπρόσωπος. Από τους υπόλοιπους ακούστηκαν ποικίλες απόψεις, όπως ποικίλες είναι και οι θέσεις τους.
Να πω λοιπόν, ακόμη με κάποια στοιχεία γιατί καταλήγω σε αυτό το σημείο. Είπε ο κύριος Υπουργός, την προηγούμενη Πέμπτη στην ομιλία του, ότι εμείς προχωρήσαμε στο διορισμό του διοικητικού συμβουλίου με την παλιά σύμβαση, αλλά αυτός ο διορισμός εμπεριέχει μέσα το στοιχείο τρία, τρία και την ισορροπία του ενός -τον οποίο υποδείξαμε όλοι- που ουσιαστικά εκπροσωπεί την Κυβέρνηση, ώστε η Κυβέρνηση να έχει την πλειοψηφία του τέσσερα, τρία. Αυτή είναι η πραγματικότητα και ας μην κρυβόμαστε πίσω από το δάκτυλό μας.
Ρωτάω, λοιπόν, κι εγώ τα εξής: Αφού καταφέρατε, έξω από τη σύμβαση, και διορίσατε συμβούλιο, το οποίο να έχει τη μορφή που θέλετε με την τροποποιημένη σύμβαση, γιατί δεν φροντίσαμε να προχωρήσουμε με απόφαση αυτού του νέου συμβουλίου το οποίο ελέγχουμε στον τρόπο επιλογής των προσλήψεων;
Η αρχική σύμβαση, βάσει της οποίας έγινε ο διορισμός της διοικήσεως, προέβλεπε ότι το διοικητικό συμβούλιο αποφασίζει το πώς θα γίνει η πρόσληψη, το πώς θα γίνει η όλη διαδικασία και προσυπογράφει ο πρόεδρος. Αφού λοιπόν προβλεπόταν εκεί, τότε -με το διοικητικό συμβούλιο το οποίο ελέγχατε- γιατί δεν αποφασίσατε αυτά τα οποία έχει η σύμβαση μέσα;
Γιατί μας είπατε ότι δεν ευθύνεσθε για την καθυστέρηση, γιατί μας είπατε ότι στις 27.5.97 έπρεπε να ξεκινήσει η διαδικασία παραλαβής. Σήμερα ακριβώς συμπληρώνεται ένας χρόνος. Με τους δικούς σας υπολογισμούς, έχουμε ένα χρόνο καθυστέρηση και μέσα στο χρόνο αυτό, τι έγινε;
Μίλησε ο Υφυπουργός κ. Σκουλάκης για βεβαίωση παραλαβής το Νοέμβριο και τώρα είπε ότι κάνουμε τις επιμετρήσεις. Δυστυχώς, κύριε Υπουργέ, ούτε οι ημερομηνίες σας βγαίνουν. 
 

Επιστροφή στην κορυφή



Σελίδα 9709 
'Οσο και να προσπαθείτε να μη χρεωθείτε, είστε εκτεθειμένοι απέναντι στην κοινή γνώμη, όχι μόνο της Θεσσαλονίκης, όπως είπε ο κ. Κουρουμπλής, αλλά απέναντι στην κοινή γνώμη όλης της Ελλάδος. Αυτό είναι ένα θέμα, το οποίο παρακολουθεί η κοινή γνώμη και εκτιθέμεθα ή κερδίζουμε όλοι μαζί.
Θα ήθελα, λοιπόν, να πω και κάτι ακόμη. Αφού καταφέρατε, σύμφωνα με τα λεγόμενά σας, να έχει ήδη προσυμφωνηθεί ο κανονισμός, γιατί δεν ολοκληρώσατε αυτήν τη διαδικασία και να πούμε ότι θα μπει σε λειτουργία τώρα το νοσοκομείο; Δεν μπορείτε; Δεν θέλετε; Αυτός είναι ο στόχος σας να το οργανώσετε;
'Εχουμε και κάποια άλλα στοιχεία, τα οποία μας κάνουν πραγματικά να αισθανόμαστε πάρα πολύ άσχημα. 
Πρώτον, υπάρχουν απώλειες ενός εκατομμυρίου (1.000.000) την ημέρα. Γιατί δεν λειτουργεί; Δεύτερον, υπάρχει απαξίωση των μηχανημάτων. Τρίτον, υπάρχουν απώλειες τριάντα δισεκατομμυρίων (30.000.000.000), τα οποία είναι κατατεθειμένα μέσα στην κατασκευή. Θέλετε να είναι 15% το επιτόκιο το χρόνο για τις απώλειες, θέλετε να είναι 10%; Είναι τρία δισεκατομμύρια (3.000.000.000) ή τεσσεράμιση (4.500.000.000) οι απώλειες κάθε χρόνο. Δεν είναι μόνο τα τριάντα δισεκατομμύρια (30.000.000.000). Είναι απώλειες, τις οποίες έχει ο ελληνικός λαός, γιατί έχει μια Κυβέρνηση, η οποία πραγματικά είνα ανίκανη να δώσει λύση στο πρόβλημα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Το γνωστό μοτίβο. Κάποτε λέγατε πόσα σχολεία θα φτιαχτούν. Συνεχίστε το, νομίζετε στ' αλήθεια ότι έτσι θα πάρετε τις εκλογές;
ΓΕΩΡΓΙΟΣ ΟΡΦΑΝΟΣ: Τι να πω, κύριε Υπουργέ; Εντάξει. Το θέμα είναι ότι εγώ δεν εκνευρίζομαι. Εσείς εκνευρίζεσθε. Εγώ θέτω κάποια ζητήματα. Είναι συγκεκριμένα τα επιχειρήματα, τα οποία αναφέρω κι εσείς μπορείτε να αντικρούσετε. Νομίζω ότι η απλή διαδικασία του κοινοβουλευτικού διαλόγου αυτό προβλέπει. Μπορείτε άνετα να απαντήσετε και έχετε και τη δυνατότητα να μιλάτε όποτε θέλετε, ακόμη περισσότερο απ' ό,τι εμείς.
ΘΕΟΧΑΡΗΣ ΤΣΙΟΚΑΣ: 'Οχι 15% απαξίωση.
ΓΕΩΡΓΙΟΣ ΟΡΦΑΝΟΣ: Ξέρετε ότι χάνουν αξία, αν θέλετε να το μεταφράσω αλλιώς. Είναι 15% κάθε χρόνο. Η δουλειά μου είναι και γνωρίζω τι σημαίνει απαξίωση. Είναι χρήματα, τα οποία αν είχαμε στα χέρια μας,θα εκμεταλλευόμασταν.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, μην κάνετε διάλογο μεταξύ σας.
ΙΩΑΝΝΗΣ ΜΑΓΚΡΙΩΤΗΣ: Εχθροί πρέπει να είμαστε;
ΠΡΟΕΔΡΕΥΩΝ (Λουκάς Αποστολίδης): Φίλοι μπορεί να είστε και έξω από την Αίθουσα και να συζητάτε ό,τι θέλετε, κύριε Μαγκριώτη, όχι όμως εδώ. 'Οχι εχθροί, να σέβεστε τη λειτουργία της Αιθούσης.
ΑΛΕΞΑΝΔΡΟΣ ΔΑΜΙΑΝΙΔΗΣ: Είναι και από την ίδια πόλη.
ΓΕΩΡΓΙΟΣ ΟΡΦΑΝΟΣ: Κύριε Πρόεδρε, αυτός είναι χρόνος δοσμένος σε Θεσσαλονικείς, οπότε καλύπτονται. 'Εχουν κι αυτοί την ίδια αγωνία.
Θα ήθελα να πω και κάτι ακόμη. Διάβασα με έκπληξη πριν από μερικές ημέρες, στις 19 Μαϊου στην εφημερίδα "ΕΘΝΟΣ", ένα μεγάλο τίτλο στην πρώτη σελίδα και σ' ένα ένθετο, στην "ΕΡΓΑΣΙΑ" -δεν κάνω διαφήμιση, αλλά απλώς προσδιορίζω πού βρίσκονται τα στοιχεία αυτά- που έλεγε το εξής, ότι διακόσιες οκτώ προσλήψεις προγραμματίζονται για το πρώτο στάδιο της λειτουργίας του νοσοκομείου "Παπαγεωργίου" της Θεσσαλονίκης, ενώ όταν τεθεί σε λειτουργία θα απασχολεί άτομα σε χίλιες πεντακόσιες θέσεις, τις οποίες βέβαια αναλύει.
Και δεν είναι χίλιες πεντακόσιες δέκα θέσεις, είναι χίλιες εξακόσιες εβδομήντα τρεις, όπως τις αναλύει, οι οποίες είναι αντιγραφή του κανονισμού λειτουργίας, τον οποίο έχω κι εγώ στα χέρια μου και τον οποίο έχετε και σεις σαν Υπουργείο, που σημαίνει ότι τα στοιχεία έχουν παρθεί μέσα από το Υπουργείο.
Αναφέρει κιόλας ότι, όπως προκύπτει από επίσημα έγγραφα, το διοικητικό συμβούλιο του νοσοκομείου έχει ζητήσει από το Υπουργείο Υγείας και Πρόνοιας την πρόσληψη σε πρώτη φάση. Κάνει περιγραφή για τις συγκεκριμένες θέσεις, ομιλεί για πενήντα ένα γιατρούς, για σαράντα πέντε της νοσηλευτικής υπηρεσίας και για εκατόν έντεκα σαν προσωπικό διοικητικής υπηρεσίας.
Είναι λοιπόν οφθαλμοφανές, απ' όλη αυτήν τη διαδικασία, τι παιχνίδι παίζεται. Η Κυβέρνηση διοχετεύει αυτά τα στοιχεία και με ένα μεγάλο τίτλο προκαλεί τους Θεσσαλονικείς, εννοώντας ότι, εδώ είμαστε, προσλήψεις έρχονται, λοιπόν διακόσιοι οκτώ στην αρχή και να περιμένετε τους χίλιους εξακόσιους εβδομήντα τρεις. Είναι καλό κίνητρο για να ψηφίσουμε στις δημοτικές εκλογές τους κυβερνητικούς, διότι θα έχουμε πολύ καλύτερη πρόσβαση σ' αυτές τις προσλήψεις.
Γιατί, όπως αποδείξαμε κατά τη συζήτηση την προηγούμενη Πέμπτη, πραγματικά όλος ο καυγάς γίνεται για το πάπλωμα.
Λοιπόν, κύριε Υπουργέ, ευθαρσώς θα σας πω. Πάρτε χίλιες εξακόσιες εβδομήντα θέσεις στο ΠΑ.ΣΟ.Κ. και δώστε τις όπου θέλετε, αλλά λειτουργήστε το νοσοκομείο, γιατί νομίζω ότι είναι ντροπή για όλο τον πολιτικό κόσμο να προχωράμε κάτω από τέτοιες διαδικασίες, οι οποίες μας εκθέτουν όλους.
Να πω και κάτι ακόμη. Η Κυβέρνηση έχει μεγάλες ευθύνες. Ας τις αναλάβει πλέον. Οι Θεσσαλονικείς περιμένουν, όπως περιμένουν και οι υπόλοιποι Μακεδόνες. Οι καιροί είναι πονηροί, αλλά ου μενετοί και ο λαός κρίνει αυτούς που κρύβονται πίσω από χαρτιά και δικαιολογίες και αυτούς που συγχρόνως τολμούν και προχωρούν τις υποθέσεις. 'Ηδη αργήσατε πάρα πολύ και φοβάμαι ότι θα αργήσετε ακόμη περισσότερο. Δυστυχώς, για την πόλη, δυστυχώς και για μας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, το ύψιστο αγαθό της υγείας πράγματι δημιουργεί αγωνία στις πτέρυγες της Βουλής και στα μέλη των κομμάτων και έτσι δεν είναι τυχαία η διαπίστωση ότι μέσα στα ίδια τα κόμματα υπάρχουν αντίθετες απόψεις.
Δυστυχώς, δεν είναι μόνο αυτή η υπόθεση. Το μοίρασμα των εφημερίδων στην άποψη και στην πληροφόρηση, των ραδιοφώνων, των δημοσιογράφων, αυτό το πανηγύρι που ζούμε τα τελευταία δύο χρόνια για το "'Ιδρυμα Παπαγεωργίου" επιβεβαιώνει ταυτόχρονα και την κρίση της κοινωνίας των κομμάτων και των πολιτικών.
Το ίδιο το σύστημα στο θέμα της υγείας, επειδή ακριβώς διακρίνονται πολλά οικονομικά συμφέροντα, δεν μπορεί να βρει τους όρους που έχει βρει σε άλλους χώρους. Μιλάμε για ιδιωτική πρωτοβουλία και εδώ έχουμε σύγχυση. 
Οι κύριοι της Νέας Δημοκρατίας, όταν λένε ιδιωτική πρωτοβουλία, δεν εννοούν ένα νοσοκομείο που το παίρνει ένας ιδιώτης από τα θεμέλια, το ολοκληρώνει και το χρησιμοποιεί σαν επιχείρηση. Εννοούν κάποιον δωρητή, που δίνει κάποια ελάχιστα και μπορεί έτσι να ελέγξει όλη την οικονομική, και πολιτική κίνηση, την κοινωνική πλευρά του νοσοκομείου.
Και δεν είναι μόνο το νοσοκομείο "Παπαγεωργίου". Θα θυμίσω στους συναδέλφους της Νέας Δημοκρατίας το ίδιο τραγικό που έκαναν με το ν.2082/92 που κύρωσε τη σύμβαση του "ΕΡΡΙΚΟΣ ΝΤΥΝΑΝ", δηλαδή τη δημιουργία από τον Ερυθρό Σταυρό του "ΕΡΡΙΚΟΣ ΝΤΥΝΑΝ", που είναι ένα σκάνδαλο και έχει επιληφθεί εδώ και ενάμιση μήνα -τουλάχιστον για τη διαδικασία και το χειρισμό- η δικαιοσύνη. Και το αποσιωπούν αυτοί, οι οποίοι κόπτονται για τη σκανδαλολογία στα νοσοκομεία κλπ. Θα είναι και αυτό ένα νοσοκομείο με λεφτά του Ερυθρού Σταυρού και του δημοσίου, που θα λειτουργεί σαν ιδιωτική κλινική με τιμολόγια των ιδιωτικών κλινικών. Απίθανα πράγματα.
Πάμε στην άλλη πλευρά των φίλων και συντρόφων μου, οι οποίοι μετέτρεψαν το δημόσιο χαρακτήρα σε κοινωνικό χαρακτήρα, το έκαναν σε μετοχοποίηση και τελικά ανακάλυψαν τον τελευταίο καιρό τους δάσκαλους της ιδιωτικής πρωτοβουλίας -έτσι χαρακτηρίστηκε από κάποιο νεοεκσυγχρονισμένο Υπουργό ο κ. Αποστολόπουλος, σαν δάσκαλος της ιδιωτικής πρωτοβουλίας- και ανακάλυψαν ότι δι' αυτών εμείς 
 

Επιστροφή στην κορυφή



Σελίδα 9710 
θα δώσουμε και περιεχόμενο στο Εθνικό Σύστημα Υγείας. Είναι τερατώδη πράγματα αυτά που γίνονται και δεν ξεκαθαρίζουμε τα πράγματα. Επιμένουμε και με αυτήν τη σύμβαση -προϊόν πράγματι μιας σκληρής διαπραγμάτευσης- να υιοθετούμε αυτήν την πρακτική. Δηλαδή, κάτι ανάμεσα από ιδιωτική πρωτοβουλία και από Εθνικό Σύστημα Υγείας και έτσι ξεχνάμε το περιεχόμενο του Εθνικού Συστήματος Υγείας, κύριοι συνάδελφοι της Κυβέρνησης, που σημαίνει νέα νοσοκομεία. Στη Θεσσαλονίκη υπήρχε ανάγκη χαρακτηρισμένη από το 1980. 
Μιλάμε για στελέχωση για προσλήψεις που δεν έχετε κάνει. Πέρυσι -σας το είπα κιόλας- είπατε και ψέματα ότι κάνατε εννέα χιλιάδες προσλήψεις και έχουμε χαρτιά ότι έχετε κάνει μόνο τρεις χιλιάδες προσλήψεις τα τελευταία δυο χρόνια. 
Σημαίνει συνεχή εκπαίδευση, συνεχή μετεκπαίδευση. Τώρα επειδή θα σας δώσουν -λέει- κάποια χρήματα από την Ευρωπαϊκή 'Ενωση, ανακαλύψατε κάποιες νέες σχολές, που ετοιμάζεστε να κάνετε, διετούς φοιτήσεως για νοσηλευτές, έχοντας αδιόριστους τους νοσηλευτές της τριτοβάθμιας εκπαίδευσης εδώ και χρόνια.
Βεβαίως σ' αυτό το παιχνίδι υπάρχουν και κενά και εκπλήσσομαι καμία φορά, όταν ακούω συναδέλφους, ιδιαίτερα από τη Θεσσαλονίκη που βιώνουν τα προβλήματά της, να λένε -όπως είπε και κάποιος συνάδελφος προηγούμενα-"υπάρχουν νοσοκομεία στη Θεσσαλονίκη και κρεβάτια, μη λέμε ότι δεν υπάρχουν". 
Εάν υπάρχουν, κύριε συνάδελφε του ΠΑ.ΣΟ.Κ., τότε γιατί ο κ. Αποστολόπουλος που έχει ιδιωτική πρωτοβουλία και βάζει δικά του χρήματα έχει εγκαινιάσει δια του Υπουργού κ. Γιαννόπουλου, εδώ και ενάμιση χρόνο το νοσοκομείο;;
Το ξέρω και εγώ πως υπάρχουν και το είπα και προχθές ότι αν μπεις σε μία νοσοκομειακή κλινική, παραδείγματος χάριν το ορθοπεδικό -για να μην πω και ονόματα και τους πάρει η μπάλα όλους- βλέπεις δέκα κρεβάτια άδεια, δύο, τρία, δωμάτια άδεια και ράντζα στο διάδρομο, γιατί περιμένουν τους πελάτες τους από τα ιδιωτικά τους ιατρεία οι κύριοι πανεπιστημιακοί. Ούτε σε αυτό δώσαμε λύση.
Και μας έχετε πει πολλές φορές ότι είμαστε λαϊκιστές και λαϊκίζουμε εύκολα, επειδή εμείς μιλάμε με τον κόσμο. Ξέρετε τι έκανα εγώ προχθές, κύριε Υπουργέ; Πέρασα τα χωριά και μίλησα με κόσμο, για να δω τι άποψη έχουν γι' αυτό που ψηφίζεται. Πράγματι, λοιπόν, είπαν όλοι "ναι, να κυρωθεί η σύμβαση, η αμαρτωλή σύμβαση για να λειτουργήσει το νοσοκομείο". Αυτό κάνουμε εμείς, κύριε Υπουργέ. Γνωρίζουμε, ταυτόχρονα, ότι υπάρχουν κενά, τα οποία έχουν προκύψει από μία αδυναμία ότι ξεκινάτε μία σύμβαση όχι από τη βάση, αλλά για να διορθώσετε τα κακώς κείμενα του προηγούμενου λάθους σας του 1991, που τότε το είχατε κάνει όλοι με αγαστή την καρδία, γιατί ήταν -όπως είπε κάποιος συνάδελφος πρωτύτερα- συνέπεια της ταχύτητας του 1989. 
Γνωρίζουμε, βεβαίως, ότι κάποιοι περιεργούν με αυτή μας την απόφαση. Θα περιεργείτε πάντα, γιατί εμείς θα παίρνουμε αποφάσεις που θα απορρέουν από τους πολίτες. Εμείς χαράζουμε πολιτική, ακούοντας τους πολίτες. Πήραμε το βάρος να στηρίξουμε δια της ψήφου μας αυτήν την κύρωση σύμβασης, αλλά θα είμαστε οι πιο σκληροί κριτές, θα είμαστε εμείς που θα πρωτοστατήσουμε, αν χρειαστεί, για να δημιουργηθεί και η περί των πραγμάτων Εξεταστική Επιτροπή, αν πραγματικά μπουν και άλλα στοιχεία στο τραπέζι. Δεν θα διστάσουμε εμείς να σας πιέζουμε σε όλη τη διαδικασία που θα ακολουθήσετε από εδώ και πέρα.
Γι' αυτό και σας κάλεσα -αλλά δεν δεσμευτήκατε, κύριε Υπουργέ- από τώρα να πάρετε θέση, τι θα κάνετε με αυτά τα κενά που μένουν, είτε είναι φραστικού περιεχομένου είτε είναι ουσίας. Θα τα διορθώσετε με τους κανονισμούς; Είστε πράγματι αποφασισμένοι να τα λύσετε; Είμαστε εδώ για να σας κρίνουμε. Μέχρι τότε δεν σας δίνουμε την ευκαιρία με αρνητική ψήφο για να μη γίνει αυτό που και μερικοί άλλοι από το χώρο το δικό σας και από την παράταξή σας θέλουν να κάνουν, δηλαδή τη συνεχή υπονόμευση της προοπτικής λειτουργίας του νοσοκομείου, μέχρι να έρθει η σειρά και του δεύτερου, το οποίο έχει εγκαινιαστεί εδώ και ενάμιση χρόνο με τις δικές σας ευλογίες.
ΠΡΟΕΔΡΕΥΩΝ (Λουκάς Αποστολίδης): Η κ. Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Κύριοι συνάδελφοι, θέλω να επισημάνω κάτι. Δεν είναι εδώ ο κ. Φοίβος Ιωαννίδης που τόνισε κατά κόρον ότι ο Συνασπισμός είχε ψηφίσει ομόφωνα τη σύμβαση το 1991.
Θέλω να σας υπενθυμίσω -και το είπα και στην τοποθέτησή μου- ότι ο Συνασπισμός είναι ένα κόμμα που μπορεί να ξανατοποθετηθεί και να κρίνει αποφάσεις του. Εμείς στην πολιτική δεν θεωρούμε το δεδικασμένο, πάει και τελείωσε, γιατί δεν το θεωρούμε καν πολιτικό. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Είναι όμως κάτι που μπορεί να σας κρίνει.
ΣΤΥΛΙΑΝΗ ΑΛΦΙΕΡΗ: Με τα σημερινά δεδομένα τουλάχιστον είναι προκλητικό, έως επικίνδυνο, κύριε Υπουργέ, να ψηφίσουμε αυτήν τη σύμβαση γιατί πρώτον, δεν εντάσσεται το νοσοκομείο στο ΕΣΥ, δεύτερον καταργείτε το νόμο περί προσλήψεων και τρίτον, πουθενά μα πουθενά δεν διασφαλίζετε τα συμφέροντα των πολιτών της Θεσσαλονίκης και όχι μόνο.
Πάνω, λοιπόν, σε αυτήν τη λογική δεν τρομάζουμε να καταψηφίσουμε αυτήν τη σύμβαση, γιατί θεωρούμε ότι με αυτόν τον τρόπο υπερασπιζόμαστε τα συμφέροντα των πολιτών.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Θα μιλήσει, ο κύριος Υπουργός, για να μιλήσω μετά, κύριε Πρόεδρε;
ΠΡΟΕΔΡΕΥΩΝ (Λουκάς Αποστολίδης): Δεν μπορώ να το κρίνω εγώ, κύριε Σιούφα, αν θα μιλήσει, ο κύριος Υπουργός.
ΔΗΜΗΤΡΙΟΣ ΣΙΟΥΦΑΣ: 'Οχι, ρωτώ την Κυβέρνηση, θα μιλήσετε μετά; 
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας ): Τελευταίος θα μιλήσει ο Υπουργός για να απαντήσει σε όλους και να κλείσει τη συζήτηση.
ΔΗΜΗΤΡΙΟΣ ΣΙΟΥΦΑΣ: Θα μιλήσω μετά τους Υπουργούς.
ΠΡΟΕΔΡΕΥΩΝ (Λουκάς Αποστολίδης): Κοιτάξτε, κύριε Σιούφα, δεν είστε Κοινοβουλευτικός Εκπρόσωπος, για να μιλήσετε τελευταίος.
ΔΗΜΗΤΡΙΟΣ ΣΙΟΥΦΑΣ: Εγώ είμαι Κοινοβουλευτικός Εκπρόσωπος.
ΠΡΟΕΔΡΕΥΩΝ (Λουκάς Αποστολίδης): Μα, με συγχωρείτε, εδώ έχετε άλλον...
ΔΗΜΗΤΡΙΟΣ ΣΙΟΥΦΑΣ: Σύμφωνοι, αλλά το χειρίζομαι εγώ σήμερα αυτό το θέμα, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ωραία, αλλά αυτό, κύριε Σιούφα, καλό θα ήταν να το δηλώσετε.
Ο κ. Καρατζαφέρης έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, είναι αλήθεια ότι ακούστηκαν πάρα πολλές απόψεις και από τα δύο κόμματα. Εγώ δεν μπορώ να καταλάβω γιατί αυτό πρέπει να το χρεώσω στα αρνητικά και όχι στα θετικά αυτού του Κοινοβουλίου, ότι φεύγουμε από την αγέλη και ο καθένας τοποθετείται κατά τις πληροφορίες που έχει ή κατά συνείδηση.
Θα εγκαλέσουμε εαυτούς και αλλήλους, γιατί φύγαμε από τη δουλεία τόσων ετών και αναπτύσσει ο καθένας την επιχειρηματολογία του; Αυτό είναι ο θρίαμβος, αν θέλετε του Κοινοβουλίου, ότι κατορθώσαμε να σπάσουμε τα δεσμά και ξεφύγαμε προς τα εμπρός και τώρα εγκαλούμεθα γι' αυτόν το λόγο.
Κύριε Υπουργέ, είδα με πόση αγωνία υπερασπίζεσθε αυτήν τη σύμβαση, μία σύμβαση που εσείς ,και οι δυο Υπουργοί, εμμέσως πλην σαφώς, βλέπετε ότι πάσχει και ότι είναι αμαρτωλή. Κάποιοι δε άλλοι -άλλα κόμματα, ξεκάθαρα πριν από λίγο το ΔΗ.Κ.ΚΙ.- την είπαν αμαρτωλή. Και ενώ όλοι συνομολογούμε, ότι πάσχει, οδηγούμεθα στο τσεπάκι του κ. Παπαγεωργίου και λέμε, δεν μπορούμε παρά να ανοίξουμε το νοσοκομείο, έναντι οποιουδήποτε τιμήματος, έστω και αν όλο τον πολιτικό κόσμο, ο κ. Παπαγεωργίου, μπόρεσε και τον έμπλεξε στο τσεπάκι του.
Θα μου πείτε, κύριε Υπουργέ, πάλι αυτό το επιχείρημα που 
 

Επιστροφή στην κορυφή



Σελίδα 9711 
αναπτύξατε και στην πρωτολογία, το οποίο το άκουσα και σήμερα, παραπέμποντας αυτό το '91. Εν πάση περιπτώσει, αυτός που έκανε αυτά τα λάθη το '91, βρίσκεται εκεί που βρίσκεται τώρα. Προσέξτε, λοιπόν, μην κάνοντας και εσείς το ίδιο λάθος οδηγηθείτε και εσείς εκεί.
Επομένως, κύριε Υπουργέ, πρέπει να συνειδητοποιήσουμε, ότι συνεχίζουμε ένα λάθος. Δεν έχουμε την τόλμη να πούμε, μέχρι εδώ και μη παρέκει. Μας εκβιάζει ένας κύριος και εμείς πρέπει όλοι να οσφυοκάμψουμε κάτω από την οποιαδήποτε συνοδεία, ότι το νοσοκομείο πρέπει να γίνει. Σαφώς το νοσοκομείο πρέπει να λειτουργήσει, αλλά όχι να εκβιάζεται η πολιτεία. Ανοίγετε κακιά πληγή. Είστε κράτος -το επαναλαμβάνω- και μπορείτε να νομοθετήσετε, να φέρετε νόμο και να μπορέσετε να ανοίξετε το νοσκομείο.
'Ακουσα πάλι πάρα πολλές φορές υπονοούμενα που πλήττουν κάποιους, οι οποίοι έχουν μια ελεύθερη έκφραση, ότι δήθεν εξυπηρετούνται κάποια ιδιωτικά συμφέροντα.
Κύριε Υπουργέ, να σας πω, ότι εξυπηρετούνται αυτά τα συμφέροντα. Εάν, όμως, εξυπηρετούνται αυτά τα συμφέροντα, εξυπηρετούνται, ως προς τι: Να γίνει ένα δημόσιο ή ένα ιδιωτικό νοσοκομείο; Εξυπηρετούνται, εάν γίνει ένα ιδιωτικό ακόμη νοσοκομείο. 'Αρα, για να έχουν βάλει, όπως άκουσα από τον εισηγητή σας, τον Τύπο, τη δικαιοσύνη, Βουλευτές -και τον πολιτικό κόσμο, είπε μέσα- να φωνάζουν, εκείνοι ξέρουν καλύτερα, ότι έχουν να κάνουν με ένα ιδιωτικό νοσοκομείο. 'Ενα ιδιωτικό νοσοκομείο, όμως, που γίνεται με χρήματα του δημοσίου. Και σας ερωτώ, κύριε Υπουργέ, καθώς και τον κύριο Υφυπουργό, ποιος θα παραγγείλει αύριο τα φίλμ για την ακτινογραφία; Ποιος; Ο πρόεδρος νοσοκομείου. Ποιος θα συμφωνήσει την τιμή; Ο πρόεδρος νοσοκομείου. Ποιος, λοιπόν, θα κερδίσει κάτω από το τραπέζι τα χρήματα; Ο πρόεδρος νοσοκομείου. Και έρχεται ο εσωτερικός κανονισμός και σας διαψεύδει, κύριε Υπουργέ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας ): Δεν έχει υπογραφεί αυτό.
ΓΕΩΡΓΙΟΣ ΚΑΡΑΤΖΑΦΕΡΗΣ: Ο εσωτερικός κανονισμός;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας ): 'Οχι.
ΓΕΩΡΓΙΟΣ ΚΑΡΑΤΖΑΦΕΡΗΣ: Ε, τότε πώς κυκλοφορεί, κύριε Υπουργέ; Πώς; Κυκλοφορεί μέσα στο δικό σας γραφείο, τι συζητάτε τώρα; Είναι ο εσωτερικός κανονισμός που ψηφίστηκε από τους ανθρώπους.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας ): Είναι πρόταση του διοικητικού συμβουλίου, αγαπητέ συνάδελφε. Εάν δεν εγκριθεί από το Υπουργείο, δεν ισχύει.
ΓΕΩΡΓΙΟΣ ΚΑΡΑΤΖΑΦΕΡΗΣ: Πολύ ωραία. Τον καταγγέλλετε αυτόν τον εσωτερικό κανονισμό που διαβάστηκε, πριν από λίγο, από τον κ. Αναστασόπουλο; Ευθέως πείτε μας, τον καταγγέλλετε; Τον καταγγέλλετε, σας ερωτώ. Η σιωπή μας σημαίνει ότι δεν τον καταγγέλλετε. Είδατε, λοιπόν, που μόνο κραυγάζετε, αλλά όταν έρχεται η πρόκληση αρνείσθε. Καταγγέλλετε αυτόν τον εσωτερικό κανονισμό που φέρνει τους διορισμούς στον πρόεδρο του νοσοκομείου, για να συγκεντρώσετε αυτήν τη στιγμή εκείνους τους ψήφους, που απλόχερα πριν από λίγο κάποιος συνάδελφος, ο εισηγητής σας, σας προσέφερε τη δημαρχία της Θεσσαλονίκης, τη νομαρχία της Θεσσαλονίκης, γιατί γι' αυτό μιλάμε. Αυτή είναι η μεθόδευση και αυτή είναι η "πρεμούρα", την οποία έχετε. Γι' αυτό στηρίζεται το νομοσχέδιο, από τη δική σας πλευρά, μόνο από τους Βουλευτές της περιφερείας.
Και είδατε τον κ. Παπαδέλλη από τη Λέσβο, είδατε το συνάδελφο από την Αιτωλοακαρνανία, του κ. Πεπονή, πρώην Υπουργού Υγείας, εκείνοι οι οποίοι δεν έχουν την αμεσότητα των συμφερόντων της περιοχής για ψήφους, πώς αντέδρασαν και με ποια επιχειρηματολογία. Κρυστάλλινη επιχειρηματολογία.
Επομένως, το συμπέρασμα που βγαίνει είναι ότι έρχεστε να μας επιβάλετε μία αμαρτωλή σύμβαση, γιατί δεν έχετε το θάρρος ή την πρόνοια να νομοθετήσετε και να εξασφαλίσετε το δικαίωμα του ελληνικού δημοσίου.
ΠΡΟΕΔΡΕΥΩΝ (Λουκάς Αποστολίδης): Ο κ. Παπανικολάου έχει το λόγο.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, σαν επακόλουθο των πολλαπλών οβιδιακών μεταμορφώσεων της πολιτικής της Κυβερνήσεως τα τελευταία χρόνια ήταν το αποτέλεσμα που προέκυψε από τη συζήτηση που είχαμε και από τις συμπεριφορές συναδέλφων της Συμπολιτεύσεως. Και με αυτές τις πολιτικές σαν γιατρός μπορώ να κάνω μία διάγνωση "διχασμού προσωπικότητος". Επομένως, μακριά από μας οι διχασμοί, που θα μας αποδώσουν ορισμένοι συνάδελφοι της Συμπολιτεύσεως. Να ψάξουν αλλού να βρουν ποια είναι η αιτία και να δραστηριοποιηθούν, προκειμένου να δώσουν το νοσοκομείο το συντομότερο δυνατόν, διότι σε αυτούς ανήκει η ευθύνη.
Για την καθυστέρηση ελέχθησαν πολλά, ο ίδιος όμως ο Πρωθυπουργός κ. Σημίτης, επανειλημμένως το έχει δώσει σε λειτουργία το νοσοκομείο στο λαό της Θεσσαλονίκης. Για πρώτη φορά προεκλογικά το 1996 και επακολούθησαν άλλες δύο φορές και έχουν περάσει εννέα μήνες από την τελευταία φορά και ακόμα δεν έχει παραδοθεί το νοσοκομείο στο λαό της Θεσσαλονίκης, όπως τουλάχιστον λεκτικά το είχε παραδώσει εδώ και εννέα μήνες ο Πρωθυπουργός.
Φάνηκε πεντακάθαρα από τη συζήτηση αυτών των ημερών, ότι το δια ταύτα, ήταν άλλο της καθυστερήσεως και της παρελκυστικής πολιτικής της Κυβερνήσεως. 'Ηταν ποιος θα μπορέσει να ελέγξει το διοικητικό συμβούλιο. Και φάνηκε καθαρά και από τις ακροάσεις που είχαμε στη Διαρκή Επιτροπή, αλλά και από τις συζητήσεις και τις τοποθετήσεις συναδέλφων μέσα σε αυτήν την Αίθουσα.
Αναφέρεται το νομοσχέδιο στους διορισμούς του ιατρικού προσωπικού, ότι θα γίνονται με το νόμο 2519 που ψηφίσαμε το περσινό καλοκαίρι. Και αναφέρομαι μέσω των Σ.Κ.Ε.Ι.Ο.Π.Ν.Ι., είναι γνωστές οι διαδικασίες, πόσο έχουν ελεγχθεί αυτές οι διαδικασίες από το Υπουργείο και μέσα από αυτές τις διαδικασίες έχει για πρώτη φορά συμβεί ειδικευόμενος να ελέγχει καταξιωμένο συνάδελφο διευθυντή, εδώ και πολλά χρόνια στην αλλοδαπή και ημεδαπή. 
Σχετικά με τους διορισμούς του λοιπού προσωπικού ανεφέρθησαν στο νόμο τον 2190. Εάν υπήρχε η θέληση για έναν αντικειμενικό διορισμό αναφορικά με τις επιλογές των ατόμων που θα διοριστούν στο νοσοκομείο, ρωτάω, γιατί δεν κάνατε χρήση του άρθρου 18 του οικείου νόμου, αλλά κάνατε χρήση του άρθρου 21; Θα περίμενα απάντηση από τον κύριο Υπουργό.
Επίσης προς το τέλος του νομοσχεδίου υπάρχει μια συγκεκριμένη παράγραφος, που νομίζω ότι αυτό για πρώτη φορά λέγεται και συμβαίνει στα κοινοβουλευτικά μας καθιερωμένα. Οσον αφορά τις απολύσεις, το διοικητικό συμβούλιο να μπορεί να απολύει το ιατρικό προσωπικό από προηγούμενες αποφάσεις του διοικητικού συμβουλίου και μέσα στα πλαίσια του προϋπολογισμού του νοσοκομείου. Νομίζω ότι αυτό το πράγμα δεν έχει γίνει ποτέ. Εάν υπάρχει κάπου αλλού, θα ήθελα κάποιος συνάδελφος να τοποθετηθεί και να μου δώσει μια απάντηση, πολύ δε περισσότερο θα ήθελα να μου απαντήσει ο κύριος Υπουργός. 
Κύριε Πρόεδρε, είναι διάχυτη η αντίληψη μέσα στην Αίθουσα, αλλά και έξω στην ελληνική κοινή γνώμη. 'Ηδη τελευταία υπάρχει μία εκπομπή στην T.V. Διευθύνεται κύριε Υπουργέ, από σύντροφό σας. Στην πρώτη εκπομπή είχε παρευρεθεί και σχολίαζε ο κ. Γείτονας, του είπα να μην πάει και δεν πήγε χθες και καλά έκανε. Σαν μέλος του ελληνικού Κοινοβουλίου, σαν 'Ελληνας πολίτης αισθάνθηκα πάρα πολύ άσχημα και χθες το βράδυ βλέποντας αυτήν την εκπομπή. Μέσα από γεγονότα, μέσα από την ωμή πραγματικότητα σκιαγραφεί το ιατρικό γίγνεσθαι μέσα από το ΕΣΥ, το οποίο μπορώ ανεπιφύλακτα να το ονομάσω, όπως το έχει ονομάσει ο ελληνικός λαός ότι έχει γίνει εθνικό σύστημα αρρώστιας.
Είναι επιτακτική η ανάγκη λαμβάνοντας υπόψη μας ...
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ο κ. Αναστασόπουλος έκανε μια εξομολόγηση και απηύθηνε έπαινο στους γιατρούς του Ε.Σ.Υ. για τις υπηρεσίες που παρέχουν.
 

Επιστροφή στην κορυφή



Σελίδα 9712 
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, έχω το λόγο. Παρακαλώ κατοχυρώστε με...
ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Υπουργέ, μη διακόπτετε.
Ολοκληρώστε, κύριε συνάδελφε.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Νομίζω ότι υπάρχει μία πρόκληση αυτήν τη στιγμή στην Κυβέρνηση και μπορεί να λειτουργήσει το νοσοκομείο. 'Ηταν ανίκανη να το πραγματοποιήσει μέσα στα χρονικά όρια που είχαν τεθεί. Δεν θέλησε και είπα πιο πάνω τους λόγους. 'Ομως, πρέπει οπωσδήποτε το νοσοκομείο να τεθεί σε λειτουργία. 
Είχα επισκεφθεί το νοσοκομείο. Σαν γιατρός, σαν 'Ελληνας πολίτης αισθάνομαι πραγματικά πολύ άσχημα να απαξιώνεται ένα τέτοιο τέμενος το οποίο θα έπρεπε πολλά να προσφέρει μόνο με μια σωστή διαχείριση και ένα σωστό διοικητικό συμβούλιο στη νοσούσα υγεία του ελληνικού λαού. 
ΠΡΟΕΔΡΕΥΩΝ (Λουκάς Αποστολίδης): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, όσα ήθελα να πω τα είπα στην πρωτολογία μου την περασμένη Πέμπτη. Χαίρομαι που τις απόψεις μου τις επανέλαβαν επιφανή μέλη του Κοινοβουλίου σήμερα και δεν μου απολείπει το θάρρος να αναφέρω ότι σ' αυτά τα οποία είπα την περασμένη Πέμπτη ήταν πλησίστιος σήμερα ο κ. Παπαθεμελής.
Το αναφέρω αυτό διότι θα ήθελα, κύριοι Υπουργοί, να σας προβληματίσει όχι η δική μου ομιλία, αλλά τουλάχιστον η ομιλία του κ. Παπαθεμελή.
Εν πάση περιπτώσει επειδή σε όσα είπα δεν έτυχα καμιάς απαντήσεως που να ανατρέπει τη δική μου επιχειρηματολογία θα σταθώ μόνο σε δύο σημεία.
Το ένα είναι το θέμα του διορισμού του διοικητικού συμβουλίου και το δεύτερο το θέμα του ελέγχου. Θα αρχίσω από το δεύτερο γιατί εδώ μέσα είμαστε νοήμονες όλοι. 
Ισχυριστήκατε, κύριε Υπουργέ, ότι δεν μπορούσατε να διορίσετε διοικητικό συμβούλιο, γιατί δεν είχε ολοκληρωθεί ακόμα το έργο του νοσοκομείου. Και δεν θα μπω σε λεπτομέρειες, διότι ελέχθησαν και από τις δύο πλευρές και ο καθένας βγάζει τα συμπεράσματά του αν είχε περατωθεί και μέχρι ποίου σημείου ή δεν είχε περατωθεί όπως λέτε εσείς. 
Οφείλατε ή δικαιούσασθε -είπατε- να ορίσετε διοικητικό συμβούλιο εφόσον θα είχε περατωθεί το νοσοκομείο. Και ερωτώ: Ο κ. Πεπονής πριν από σας δεν γνώριζε ότι άρχισαν οι διαδικασίες διορισμού του διοικητικού συμβουλίου; Σας έθεσε το θέμα ο κ. Ιντζές, κύριε Υπουργέ, και συμφωνήσατε αναγκαστικά. 
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Μα, δεν είχαν αρχίσει ...
ΗΛΙΑΣ ΒΕΖΔΡΕΒΑΝΗΣ: Προσπάθειες, κύριε Παπαθεμελή, έκανε ο κ.Πεπονής, άλλο αν δεν μπόρεσε να ολοκληρώσει αυτές τις προσπάθειες και να προβεί σε διορισμό διοικητικού συμβουλίου.
'Ερχομαι στο δεύτερο θέμα του ελέγχου. Είπα στην πρωτολογία μου, ότι ο μοναδικός σκοπός για τον οποίο έρχεται αυτή η σύμβαση είναι όχι για να λειτουργήσει το νοσοκομείο, αλλά για να ελέγξουμε το νοσοκομείο. Και ω του θαύματος, ο κύριος Υπουργός ομιλώντας είπε, ότι για τρεις λόγους γίνεται αυτή η σύμβαση. Πρώτος λόγος ο έλεγχος του δημοσίου. Δεν χρειάζεται να αναφέρω τους άλλους δύο λόγους. Αναφέρονται στα Πρακτικά και τους άκουσαν οι συνάδελφοι που ήταν παρόντες στη συνεδρίαση της Πέμπτης.
Ο δημόσιος έλεγχος είπατε, κύριε Υπουργέ. Ερωτώ. Αυτός ο δημόσιος έλεγχος πού αποσκοπεί; Αν αποσκοπεί στον έλεγχο της νομιμότητος, αν αποσκοπεί στο διαχειριστικό έλεγχο, τον οικονομικό, τον κάνατε χωρίς καν να έχετε την ανάγκη αυτής της σύμβασης. Τον κάνατε τέσσερις-πέντε φορές. Υπάρχουν και πορίσματα.
'Αρα, λοιπόν, απομένει ο έλεγχος που εννοώ εγώ και πολλοί συνάδελφοι της Νέας Δημοκρατίας. Εννοείτε τον έλεγχο τον κομματικό. Σ'αυτόν τον έλεγχο, κύριε Υπουργέ, εμείς είμαστε αντίθετοι. Σας το είπαμε ξεκάθαρα, διότι δεν δεχόμεθα αυτήν την ώρα να γυρίσουμε χρόνια πίσω, στη χαμένη από πάσης πλευράς δεκαετία του '80.
Και επειδή, κύριοι συνάδελφοι, θέλω για μία ακόμη φορά να τονίσω ότι κάποιοι από μας εδώ μέσα δεν ανήκουμε ούτε στους μεν ούτε στους δε, αλλά ανήκουμε σ'αυτό που θέλει ο ελληνικός λαός, να λειτουργήσει δηλαδή το νοσοκομείο, θα επαναλάβω μόνο δυο φράσεις.
Τιμώ κάθε 'Ελληνα ο οποίος αποφασίζει να δωρίσει καθ'οιονδήποτε τρόπο στην ελληνική κοινωνία έστω και μια δραχμή. Και τους δωρητές ούτε τους γνώρισα ούτε ποτέ επικοινώνησα μαζί τους, ούτε με γνωρίζουν.
Δεύτερον, κύριε Υπουργέ, αν αυτά τα οποία λέγονται από κάθε κατεύθυνση, ότι υπάρχουν δηλαδή παρανομίες, μου είναι αδιάφορο ποιος είναι ο παράνομος, διότι υπάρχουν δικαστές στη χώρα και πρέπει να πράξουν το καθήκον τους. Είναι δε επίορκοι αν υπάρχουν αδικήματα και δεν έπραξαν το καθήκον τους μέχρι τούδε.
Κλείνοντας, θέλω να πω το εξής. Εάν, κύριε Υπουργέ, η προχθεσινή παρέμβαση της δικαιοσύνης ήταν εν όψει των συζητήσεων της Βουλής, τότε είναι επίορκοι και γιατί δεν έπραξαν το καθήκον τους, αλλά και γιατί ήρθαν να το πράξουν την ώρα που συζητούσε η Βουλή αυτό το μέγα θέμα.
ΠΡΟΕΔΡΕΥΩΝ (Λουκάς Αποστολίδης): Το λόγο έχει ο συνάδελφος κ. Μαγκριώτης.
Κύριοι συνάδελφοι, θα παρακαλέσω, τουλάχιστον, ο κάθε ομιλητής να είναι εντός του πενταλέπτου και να μην υπερβαίνουμε το χρόνο, διότι θα πάμε προς την πρώτη πρωινή.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, η πρόταση της τροποποίησης της σύμβασης πρέπει να ψηφιστεί και το νοσοκομείο να λειτουργήσει ταχύτατα. Το διοικητικό συμβούλιο βεβαίως και η πολιτεία πρέπει να συνεργαστούν για να καλυφθούν όλα τα κενά που υπάρχουν και να αποδοθεί το νοσοκομείο στο λαό της Θεσσαλονίκης και της ευρύτερης περιοχής. Πρέπει όμως να πω ότι η τροποποιημένη σύμβαση που συζητούμε σήμερα έχει κενά. Πιστεύω ότι το Δ.Σ. θα χειριστεί με μεγάλη ευαισθησία τα κρίσιμα θέματα και βεβαίως θα είναι αυστηρή και συνεχής η παρακολούθηση και η εποπτεία της πολιτείας για να δημιουργήσουμε ένα φορέα προσφοράς υπηρεσιών υγείας υψηλής ποιότητας και στάθμης, όπως προσδοκούμε όλοι. Διαφορετικά φοβούμαι πως αυτά τα κενά που θα συνεχίσουν να υπάρχουν, και μετά την τροποποίηση μπορεί να καταστούν ολέθρια.
Θέλω, όμως, κύριε Πρόεδρε, να τονίσω και το παράδοξο το οποίο ζούμε και δεν μπορώ παρά να το διατυπώσω στην Ολομέλεια της Βουλής, περισσότερο βέβαια για την ιστορία και τα Πρακτικά.
Δεν μπορεί να αμφισβητήσει κανείς την προσφορά των αδελφών Παπαγεωργίου. Εάν υπάρχουν αμφισβητήσεις, υπάρχουν οι δρόμοι σε μια πολιτεία και σε ένα κράτος δικαίου, όπως είναι το δικό μας, για να λυθούν και να απαντηθούν οι αμφισβητήσεις. Σήμερα, τουλάχιστον, δεν μπορεί να αμφισβητήσει κανείς την προσφορά τους. 'Ομως, θα ήθελα να θέσω ένα ερώτημα. Συνήθως οι ευεργέτες γνωρίζουμε ότι προσφέρουν τα χρήματά τους στην πολιτεία για να τα αξιοποιήσει για κοινωφελείς ή εθνικούς σκοπούς και στόχους.
Μερικές φορές βάζουν και κάποιους κανόνες για την αξιοποίηση τους. 'Ετσι γνωρίζαμε μέχρι τώρα.
Με τη σύμβαση του 1991 το κράτος και η κοινότητα έδωσαν τα χρήματα στους δωρητές στους ιδιώτες για να τα αξιοποιήσουν όπως αυτοί πίστευαν. Αυτό ήταν το πλαίσιο της σύμβασης του 1991 που έφερε λίγες μέρες πριν εκπνεύσει η προθεσμία υποβολής της πρότασης για τη χρηματοδότηση από την κοινότητα. Η σκοπιμότητα ήταν προφανής. Εκβιάστηκαν τα κόμματα και υπερψήφισαν τη σύμβαση, για να μην χαθούν τα χρήματα της ΕΟΚ. Η σημερινή πρόταση έχει σημαντικές βελτιώσεις και ήταν αποτέλεσμα σκληρών διαπραγματεύσεων με το "Ιδρυμα Παπαγεωργίου". Αυτό γιατί από την πρώτη σύμβαση κάθε αλλαγή, απαιτεί τη σύμφωνη γνώμη των αδελφών Παπαγεωργίου.
Επίσης πρέπει να διαλυθούν και ορισμένοι μύθοι: πρώτον για τις καθυστερήσεις. Το νοσοκομείο ούτε σε χρόνο ρεκόρ 
 

Επιστροφή στην κορυφή



Σελίδα 9713 
κατασκευάστηκε ούτε καθυστερήσεις είχε. Στον προγραμματισμένο χρόνο με μία μικρή σχετική υπέρβαση χρόνου και κόστους κατασκευάστηκε και ολοκληρώθηκε.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Πόσα έργα ξέρετε ότι έχουν κατασκευαστεί στον προγραμματισμένο χρόνο;
ΙΩΑΝΝΗΣ ΜΑΓΚΡΙΩΤΗΣ: Αγαπητέ συνάδελφε, εάν στην πολιτεία την οποία υπηρετείτε και εσείς τόσα χρόνια, χαρακτηρίζεται ως ρεκόρ το να πετυχαίνεις τον προγραμματισμό σου, τότε είμαστε πολύ πίσω ως χώρα, πολύ μακριά από αυτά που διεκδικούμε και θέλουμε να πετύχουμε. Πιστεύω όμως πως δεν είναι έτσι η πραγματικότητα. 'Αλλωστε άλλοι συνάδελφοι ομιλητές μίλησαν για νοσοκομεία σύγχρονα που κτίστηκαν τα τελευταία χρόνια και αυτά στον προγραμματισμένο τους χρόνο. 
Η κατασκευή ολοκληρώθηκε, το γνωρίζουμε πολύ καλά εμείς μέσα στη Θεσσαλονίκη, στα μέσα του 1997. Το συμβούλιο ορίστηκε όπως η προηγούμενη σύμβαση προσδιόριζε μέσα στο 1997. Ο κανονισμός λειτουργίας διαμορφώθηκε από το Δ.Σ. και είναι προς έγκριση στην ηγεσία του Υπουργείου Υγείας. Σήμερα συζητείται η τροποποίηση της σύμβασης καθυστερημένα, βεβαίως όχι όμως με ευθύνη της Κυβέρνησης, αλλά με ευθύνη της άλλης πλευράς, γιατί ηρνείτο έστω και αυτές τις οριακές αλλαγές και το γνωρίζουμε όλοι.
'Ερχομαι στην πλευρά της Νέας Δημοκρατίας. Στοιχειωδώς η Κυβέρνηση και όλες οι πτέρυγες της Βουλής στο σύνολό τους, αλλά και οι συνάδελφοι της Νέας Δημοκρατίας, διεκδικούν να κυριαρχήσουν οι αρχές της διαφάνειας στη λειτουργία και διαχείριση των πόρων, της αξιοκρατίας στη στελέχωση και βεβαίως της καθολικής παροχής υψηλής πιστότητας υπηρεσιών προς τους πολίτες, αδιακρίτως κοινωνικής τάξης και εισοδήματος. Ε, αυτές τις αρχές στοιχειωδώς δεν τις διασφαλίζει η τροποποίηση της σύμβασης, όταν τουλάχιστον λειτουργικά το εντάσσει στο Ε.Σ.Υ., όταν τουλάχιστον αφαιρεί τον τέταρτο της πλειοψηφίας του συμβουλίου, από το ίδρυμα και τον θέλει κοινής εμπιστοσύνης με την πολιτεία. Μα, τόσο εμπιστοσύνη έχετε στους αδελφούς Παπαγεωργίου και τους είχατε δώσει την απόλυτη διαχείριση των πόρων. 'Ολη τη συγκρότηση και τη στελέχωση του νοσοκομείου και όλη τη διαχείριση, στη συνέχεια του; Και δεν έχετε εμπιστοσύνη στον έβδομο της κοινής αποδοχής ιδρύματος και πολιτείας; Δηλαδή η πολιτεία για εσάς που ελέγχεται από την κοινή γνώμη, που ελέγχεται από την κοινωνία, από νόμους, από φορείς, δεν μπορεί ούτε στο ελάχιστο να είναι φερέγγυα;
Δηλαδή είχατε εμπιστοσύνη σε αξιοκρατική στελέχωση, σε διαφανή λειτουργία στους αδελφούς Παπαγεωργίου που δεν τους αμφισβητώ εγώ, ότι θα είχαν τέτοια και δεν έχετε στους εκπροσώπους της πολιτείας, οι οποίοι με τη νέα σύνθεση, από κοινού με τους εκπροσώπους του ιδρύματος θα αποφασίζουν; Ο ένας, ο κοινής αποδοχής που θα είναι ο ένας από τους πέντε προέδρους των επιστημονικών και κοινωνικών φορέων της Θεσσαλονίκης θα διαπράξει το έγκλημα;
Εάν, λοιπόν, καταμαρτυρείτε στην Κυβέρνηση σκοπιμότητα να προχωρήσει σε ευνοιοκρατική χρήση της διατάξης για τις προσλήψεις, τότε τι πρέπει να καταμαρτυρήσουμε στην προηγούμενη σύμβαση της Νέας Δημοκρατίας, που παραχωρούσε την πλήρη διαχείριση αυτής της σημαντικής υπόθεσης στους αδελφούς Παπαγεωργίου; Μήπως η σύμβαση του 1991 ήταν πακέτο με μυστική συμφωνία του κόμματός σας και του ιδρύματος για το χειρισμό των προσλήψεων και της διαχείρισης; Ε, λοιπόν, αυτές τις στοιχειώδεις προϋποθέσεις που διασφαλίζονται σήμερα, θα πρέπει όλοι να τις τηρήσουμε και να τις υποστηρίξουμε. Η πολιτεία βεβαίως πρέπει να ασκήσει τον εποπτικό της ρόλο. θέλουμε το "Νοσοκομείο Παπαγεωργίου", το νοσοκομείο δυτικών συνοικιών να ενταχθεί στο συνολικό σύστημα παροχής υπηρεσιών υγείας, σ' όλους τους πολίτες στην ευρύτερη περιφέρεια της Μακεδονίας, να στηρίξει την προσπάθεια του Ε.Σ.Υ. και όχι βεβαίως να το υπονομεύσει.
ΠΡΟΕΔΡΕΥΩΝ (Λουκάς Αποστολίδης): Ο κ. Σωτηρόπουλος έχει το λόγο.
ΒΑΣΙΛΕΙΟΣ ΣΩΤΗΡΟΠΟΥΛΟΣ: 'Εχουν λεχθεί τόσα πολλά τις δύο ημέρες που συζητάμε, που νομίζω πως ο,τιδήποτε άλλο και αν προσθέσω, είναι περιττό. Θέλω μόνο να ρωτήσω τους κυρίους Υπουργούς τα εξής:
Βάσει της τελευταίας αποφάσεως της διαιτησίας -την οποία το Νομικό Συμβούλιο του Κράτους ομόφωνα αποδέχθηκε και προχωρεί και το κράτος το υποχρεώνει να συνεχίσει από εδώ και πέρα τη χρηματοδότηση για την ολοκλήρωση του έργου- σε πόσο χρονικό διάστημα υπολογίζετε ότι θα ολοκληρωθούν οι κτιριακές εργασίες και ο μηχανολογικός εξοπλισμός, ώστε να μπορέσει να λειτουργήσει το νοσοκομείο; Το πρώτο είναι αυτό.
Δεύτερον, σχετικά με τα νοσήλεια: Να ξεκαθαρίσουμε τι νοσήλεια θα ισχύσουν. Θα ισχύσουν τα νοσήλεια που ισχύουν στα δημόσια νοσοκομεία ή θα ισχύσουν νοσήλεια που θα υπογραφούν μετά απο ειδική σύμβαση του νοσοκομείου με το Υπουργείο, όπως οι ιδιωτικές κλινικές; Να ξεκαθαρισθεί αυτό, διότι το νοσοκομείο, όπως είναι Νομικό Πρόσωπο Ιδιωτικού Δικαίου, θα λειτουργήσει κάτω υπό στρεβλώσεις. Εμείς, η παράταξή μας, πιστεύει στη συνύπαρξη του δημόσιου και του ιδιωτικού τομέα, αλλά ο κάθε τομέας να έχει ξεχωρίσει τις αρμοδιότητές του και τις συνθήκες λειτουργίας.
Δεν μπορεί, λοιπόν, εδώ να είναι Νομικό Πρόσωπο Ιδιωτικού Δικαίου, να λειτουργεί ως κοινωφελές ίδρυμα, να έχει ένα άλλο καθεστώς σχετικά με τα νοσήλεια και να έρχεται το κράτος να επιδοτεί τα ελλείμματα. Τότε γίνομαι και εγώ επιχειρηματίας, όταν ξέρω ότι πίσω θα έρθει το κράτος να με καλύψει. 
Το "ΩΝΑΣΕΙΟ", στο οποίο αναφερθήκαμε, αγαπητοί συνάδελφοι, μπορεί να προσφέρει υψηλές υπηρεσίες. Κοιτάξτε όμως, οι γιατροί αμείβονται από εκατόν πενήντα εκατομμύρια (150.000.000) έως διακόσια εκατομμύρια (200.000.000) δραχμές το χρόνο. Θέλουμε τα νοσοκομεία του δημοσίου να φθάσουν στο επίπεδο αυτό; 'Εχουμε τη δυνατότητα να γίνουν όλα τα νοσοκομεία του δημοσίου Ωνάσεια; Δεν νομίζω. Πρέπει, λοιπόν, να είμαστε προσγειωμένοι και να συζητάμε επί υγειών βάσεων. 
Κύριε Μαγκριώτη, γιατί σας κάνει εντύπωση; 'Εχετε δει κανένα έργο δημόσιο να ολοκληρώνεται μέσα στον προγραμματισμένο χρόνο που έχουν θέσει για τα δημόσια αυτά έργα; Κανένα. 'Εχετε δει οι προϋπολογισμοί να τηρούνται; Ποτέ. Το έργο του Αναβάλου στο νομό μου, είναι από το 1964 και δεν ολοκληρώνεται. Τί μου λέτε τώρα παραμύθια; Ποτέ, κανένα έργο. Πού ζείτε εσείς;
ΠΡΟΕΔΡΕΥΩΝ (Λουκάς Αποστολίδης): Ούτε "το γεφύρι της 'Αρτας" να ήταν, κύριε συνάδελφε.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Ούτε "το γεφύρι της 'Αρτας". Βεβαίως.
Εγώ θέλω να τελειώσω με τα δύο αυτά ερωτήματα σχετικά με τα νοσήλια, κύριε Υπουργέ, και σχετικά με την απόφαση του Νομικού Συμβουλίου του Κράτους που προβλέπει την τήρηση της αποφάσεως της διαιτησίας, για να ολοκληρωθούν και οι κτιριακές και οι άλλες εγκαταστάσεις και ο μηχανολογικός εξοπλισμός.
Ακούστηκαν σχετικά με το ΕΣΥ, ότι αν θα μπει στο ΕΣΥ, θα υποβαθμισθούν οι υπηρεσίες του ή άλλες απόψεις ότι ως Νομικό Πρόσωπο Ιδιωτικού Δικαίου υπονομεύεται το ΕΣΥ, κριτικές πολύπλευρες και διαφορετικές. Οι κρατικιστές έγιναν φιλελεύθεροι, οι φιλελεύθεροι έγιναν κρατικιστές. Επιτέλους, προέχει να λειτουργήσει το νοσοκομείο!
Με επιφυλάξεις, τουλάχιστον προσωπικά, είμαι υπέρ της σύμβασης, διότι πρέπει να λειτουργήσει αυτό το νοσοκομείο. Δεν μπορούμε να λέμε ότι θέλουμε τη λειτουργία του νοσοκομείου, αλλά δεν ψηφίζουμε τη σύμβαση.
ΠΡΟΕΔΡΕΥΩΝ (Λουκάς Αποστολίδης): Ευχαριστούμε, κύριε συναδελφε.
Ο κ. Παπαδέλλης έχει το λόγο.
ΦΡΑΓΚΛΙΝΟΣ ΠΑΠΑΔΕΛΛΗΣ: Κύριε Πρόεδρε, πήρα το λόγο για να κάνω μερικές επισημάνσεις μόνο λέγοντας κατ' αρχήν σε κάποιον συνάδελφο που τώρα έχει αποχωρήσει ότι το δήθεν ευφυολόγημά του με τα αρχικά του Εθνικού 
 

Επιστροφή στην κορυφή



Σελίδα 9714 
Συστήματος Υγείας οδηγεί σε συνειρμούς, οι οποίοι δεν είναι καθόλου ευχάριστοι. Σταματώ εδώ.
Σε ό,τι αφορά τα όσα αναφέρθηκαν για τον Πρωθυπουργό σχετικά με το για ποιο λόγο έδωσε εντολές να προχωρήσει το συγκεκριμένο νοσοκομείο, θα έλεγα -χωρίς να θέλω να κάνω τον απολογητή του Πρωθυπουργού- ότι ο Πρωθυπουργός πολύ καλά έκανε και κάνει, να εντέλλεται προς πάντες να λειτουργήσει το νοσοκομείο πολύ γρήγορα. Πάντως, δεν ανήκει στην κατηγορία του Πρωθυπουργού, ο οποίος εγκαινίασε νοσοκομείο χωρίς να είναι έτοιμο να λειτουργήσει, και το οποίο λειτούργησε μετά από τέσσερα χρόνια.
ΔΗΜΗΤΡΙΟΣ ΣΙΟΥΦΑΣ: Ποιο είναι αυτό το νοσοκομείο;
ΦΡΑΓΚΛΙΝΟΣ ΠΑΠΑΔΕΛΛΗΣ: Το "ΘΡΙΑΣΙΟ", κύριε Σιούφα, αν ξέρετε. Και αν θέλετε κατ' ιδίαν μετά να σας πω, πότε εγκαινιάσθηκε.
ΔΗΜΗΤΡΙΟΣ ΣΙΟΥΦΑΣ: Λυπάμαι, γιατί διατελέσατε και Υπουργός.
ΦΡΑΓΚΛΙΝΟΣ ΠΑΠΑΔΕΛΛΗΣ: Ακριβώς, επειδή συμβαίνει να ξέρω.
ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Ποια εγκαίνια έγιναν, κύριε Παπαδέλλη;
ΦΡΑΓΚΛΙΝΟΣ ΠΑΠΑΔΕΛΛΗΣ: Εγκαίνια με κοπή κορδέλας, αν δεν το ξέρετε.
ΔΗΜΗΤΡΙΟΣ ΣΙΟΥΦΑΣ: Με συγχωρείτε πάρα πολύ, εγώ ήμουν Υπουργός.
ΦΡΑΓΚΛΙΝΟΣ ΠΑΠΑΔΕΛΛΗΣ: Δεν συγχωρώ καθόλου. Λυπούμαι, αλλά αυτή είναι η αλήθεια.
ΠΡΟΕΔΡΕΥΩΝ (Λουκάς Αποστολίδης): Κύριε Σιούφα, δεν έχετε το λόγο. Σας παρακαλώ.
ΔΗΜΗΤΡΙΟΣ ΣΙΟΥΦΑΣ: Είναι ντροπή να το λέτε.
ΦΡΑΓΚΛΙΝΟΣ ΠΑΠΑΔΕΛΛΗΣ: Ντροπή, κύριε Σιούφα, είναι γι' αυτούς που το έκαναν, όχι γι' αυτούς που το λένε.
ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, ειλικρινά εκπλήσσομαι για τη συμπεριφορά σας.
ΦΡΑΓΚΛΙΝΟΣ ΠΑΠΑΔΕΛΛΗΣ: Σε ό,τι αφορά την επιχειρηματολογία, που ο εισηγητής της Νέας Δημοκρατίας ανέπτυξε και στην πρώτη ομιλία του και στη δευτερολογία του, θέλω να πω ότι η υποβάθμιση του θέματος στο ότι όλη αυτή η ιστορία γίνεται για το ποιος θα ελέγξει τις προσλήψεις, είναι τουλάχιστον ταπεινωτική κι εγώ δεν τη δέχομαι ούτε για μένα ούτε για το κόμμα μου ούτε για τους Υπουργούς βεβαίως. Εάν εκείνος τη δέχεται, λυπούμαι, αλλά δεν τον τιμά.
Θα κάνω τέσσερις επισημάνσεις. 
Αναφέρθηκε ότι το κόστος κατασκευής του νοσοκομείου αυτού είναι πάρα πολύ μικρό και μάλιστα ότι αυτό αποτελεί ρεκόρ και αυτό σε συνάρτηση και με το χρόνο κατασκευής. Για το χρόνο κατασκευής ειπώθηκαν πολλά επιχειρήματα και στην πρώτη ομιλία μου είπα -και όποιος συνάδελφος θέλει, ευχαρίστως να του δώσω τα στοιχεία- ότι τα νοσοκομεία του Ηρακλείου της Κρήτης, του Ρίο της Πάτρας, των Ιωαννίνων, της Λαρίσης και πολλά άλλα, τελείωσαν ή τελειώνουν σε χρόνο πολύ συντομότερο, απ' ό,τι αυτό το νοσοκομείο.
Σε ό,τι αφορά το κόστος, θέλω να πω προς τον Υπουργό, αν έχει πρόχειρα τα στοιχεία να τα πει. Αν δεν τα έχει, να τα δώσουμε σε όποιον ρωτάει στη συνέχεια.
Το νοσοκομείο του Χαϊδαρίου είναι τoυ ιδίου ακριβώς μεγέθους με το νοσοκομείο της Θεσσαλονίκης. Να δούμε, λοιπόν, ποιό είναι το κόστος αυτού του νοσοκομείου και πόσο είναι της Θεσσαλονίκης, για να δούμε περί ποιας τάχα οικονομίας πρόκειται.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Να δώσετε τα στοιχεία.
ΦΡΑΓΚΛΙΝΟΣ ΠΑΠΑΔΕΛΛΗΣ: Θα σας τα δώσω, κύριε Σωτηρόπουλε, να τα δείτε. Δεν είναι ευχάριστα για σας πάντως ή για όποιον τα λέει.
Αναφέρθηκε κατά κόρον τι έγινε το 1996 από τον Υπουργό κ. Πεπονή, ο οποίος επεχείρησε τότε να συνδιαλλαγεί για το διοικητικό συμβούλιο. Επειδή ως Υφυπουργός τότε είχα κι εγώ ανάμιξη, θέλω να σας πω ότι πράγματι έγινε αυτή η συζήτηση τότε, και μάλιστα επίπονη και επί μακρόν και στη Θεσσαλονίκη. Δεν έγινε όμως, γιατί ο χρόνος από τη σύμβαση είχε ολοκληρωθεί, γιατί ακούσαμε ότι έπρεπε να γίνει αυτό στο διάστημα από την παράδοση του κτιρίου μέχρι τον εξοπλισμό. 'Εγινε, κύριοι συνάδελφοι, διότι διαπιστώθηκε ότι η σύμβαση του '91 ήταν απαράδεκτη -δεν λέω άλλα- και έπρεπε να αναδιατυπωθεί εκ βάθρων. Και επιτέλους, έγινε και κάτι έγκαιρα στην Ελλάδα. Ε, ας μην το επιτιμούμε.
Σε ό,τι αφορά τους υπαινιγμούς, που ακούστηκαν για τα ιδιωτικά συμφέροντα, θέλω να πω ότι σε ό,τι με αφορά προσωπικά, η μέχρι τώρα ιστορία μου το μόνο που αποδεικνύει είναι ότι με τα ιδιωτικά συμφέροντα στην Υγεία προσωπικά συγκρούστηκα πάντα. Και σε προσωπικό επίπεδο απέδειξα αν και πόσο τιμώ τα δημόσια νοσοκομεία.
'Ομως, ας δεχθούμε γενικά το όλο θέμα, ότι έτσι είναι προς στιγμήν. Θέλω να πω ότι τα νοσοκομεία του δημοσίου και ο δημόσιος τομέας, άσχετα αν για ιδεολογικούς λόγους υπάρχουν διαφορές, επί της ουσίας όμως δεν έχουν κανένα λόγο να ενοχλούνται από τον ανταγωνισμό των ιδιωτικών νοσηλευτηρίων. Γιατί άραγε, τι έχουν να χάσουν; Τα νοσοκομεία δεν έχουν σκοπό το κέρδος. 'Αρα, λοιπόν, με το να αναπτυχθεί κάποιο ιδιωτικό νοσοκομείο δίπλα στο νοσοκομείο της Θεσσαλονίκης αν το νοσοκομείο αυτό γίνει δημόσιο, τι έχει να χάσει; Τίποτα απολύτως. Οι αδελφοί Παπαγεωργίου μήπως έχουν να χάσουν πολλά όμως;
Κλείνω, μια και ο χρόνος έχει περάσει, λέγοντας, αγαπητοί συνάδελφοι, ότι δεν χρειαζόμαστε δωρητές υπό όρους. Δεν χρειαζόμαστε ανθρώπους, οι οποίοι επιθυμούν να αναλάβουν τη διοικητική διαχείριση της δωρεάς τους, γιατί αυτό είναι επαιτεία, δεν είναι δωρεά. Και η Ελλάδα δεν είναι χώρα επαιτών. Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κ. Παπαφιλίππου έχει το λόγο.
ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Πρόεδρε, ειλικρινά στεναχωριέμαι πολύ από αυτά που ακούω από τους συναδέλφους. Ακούστηκε από τον κ. Πεπονή ότι το 33% της αξίας του νοσοκομείου αυτού που κόστισε είκοσι εννέα δισεκατομμύρια (29.000.000.000) είναι χρήματα των αδελφών Παπαγεωργίου. Σε συνέχεια ήρθε ο νυν Υπουργός ο οποίος είπε ότι είναι το 15%. Υποβαθμίζουμε συνεχώς κάτι που αποτελεί μια πραγματικότητα. Συνάδελφοι του ΠΑΣΟΚ επεσήμαναν κατ' επανάληψη ότι εδώ πρόκειται για ένα ποσό επτά δισεκατομμυρίων πεντακοσίων εκατομμυρίων (7.500.000.000).
'Οπως είπα στην πρωτολογία μου, δεκαεπτά δισεκατομμύρια πεντακόσια εκατομμύρια (17.500.000.000) είναι οι επιχορηγήσεις από την Ευρωπαϊκή 'Ενωση. Σύνολο είκοσι πέντε δισεκατομμύρια (25.000.000.000). 'Εδωσε η Κυβέρνηση περίπου ένα δισεκατομμύριο πεντακόσια εκατομμύρια (1.500.000.000), παρά το γεγονός ότι αθροιστικά η πρώτη σύμβαση προέβλεπε ένα ποσό μέχρι δώδεκα δισεκατομμύρια (12.000.000.000).
Εδώ καθυστερεί η Κυβέρνηση να δώσει πίσω το ΦΠΑ. Το σύνολο του ΦΠΑ ανέρχεται περίπου στα τέσσερα δισεκατομμύρια (4.000.000.000), εκ των οποίων έδωσε μόνο το ένα δισεκατομμύριο πεντακόσια εκατομμύρια (1.500.000.000) και έτσι επήλθαν όλες οι καθυστερήσεις.
Ακούστηκε από πολλούς συναδέλφους ότι έδωσε το δημόσιο το οικόπεδο. Κύριε Υπουργέ, δεν είναι η πρώτη φορά που πήγατε εσείς εκεί. Είδατε τι ήταν. Πεδίο βολής του στρατού ήταν. Αξιολογήστε το. Φωνάξτε το ΠΕΧΩΔΕ ή το Υπουργείο Οικονομικών, να αξιολογήσει επιτέλους ποια είναι η αξία του οικοπέδου για να ξέρουμε για τι συζητάμε. Μία τέτοια υποβάθμιση είναι άνευ προηγουμένου.
Πέραν αυτού, θα επισημάνω το εξής: Πότε οι αδελφοί Παπαγεωργίου με επιστολή τους σας είπαν ότι περατώθηκε το νοσοκομείο; Μας απαντήσατε, κύριε Υπουργέ, "μα, εδώ δεν έγινε ακόμα η οριστική παραλαβή". Από εσάς, τουλάχιστον, που είσαστε μηχανικός, δεν ήθελα να το ακούσω αυτό. Εδώ λειτουργούν νοσοκομεία, λειτουργούν δημόσια κτίρια επί μεγάλο χρονικό διάστημα έως ότου έλθει η ώρα για να γίνει η οριστική παραλαβή.
Κύριοι συνάδελφοι, θα πω και μερικά πράγματα που κατ' εμέ έχουν ιδιαίτερη σημασία. Κάποτε ακούγαμε στις πλατείες 
 

Επιστροφή στην κορυφή



Σελίδα 9715 
από σας ότι δεν θέλατε τη σύνδεση της αμοιβής με την παραγωγικότητα. Στη συνέχεια όμως αλλάξατε και σήμερα είσαστε υπέρμαχοι αυτού. Αυτό το ακούμε προς όλες τις κατευθύνσεις. Ποιο είναι το μεγάλο κακό που λένε οι αδελφοί Παπαγεωργίου, οι οποίοι, ας μην ξεχνάμε, κύριε Υπουργέ, κάλεσαν ειδικούς συμβούλους από το εξωτερικό και από το εσωτερικό, για να καταλήξουν και αυτοί σε ορισμένες κατευθύνσεις με στόχο την προσφορά στο λαό; Πρώτοι αυτοί είπαν ότι πρόκειται για ένα ίδρυμα κοινής ωφέλειας, μη κερδοσκοπικού χαρακτήρα.
Πού στοχεύουν, κύριε συνάδελφε, που υπηρετήσατε και ως Υπουργός σε αυτόν τον τομέα; Ποια είναι τα δικά σας υπονοούμενα; Τι θέλουν οι αδελφοί Παπαγεωργίου; Θέλουν να κερδοσκοπήσουν; Μα, εκ προϊμίου τίθεται ότι είναι μη κερδοσκοπικού χαρακτήρα. Ξέρουν όμως ορισμένα πράγματα, και αυτοί έχουν πάρει μηνύματα και τα βλέπουν καθημερινά. Βλέπουν την κατάντια άλλων δωρεών. Σας παραπέμπω στο Μποδοσάκειο Νοσοκομείο της Πτολεμαϊδας. Βλέπουν τι γίνεται στο Υπουργείο Οικονομικών με τα πολλά κληροδοτήματα, τα οποία ουδέποτε έχουν αγγίξει τη βούληση των δωρητών.
Βεβαίως, όταν δίνει κανείς δισεκατομμύρια όπως οι αδελφοί Παπαγεωργίου, ενδιαφέρονται αυτά τα δισεκατομμύρια να πάνε στο στόχο που βάζουν, δηλαδη, σε υπηρεσίες στον τομέα της περίθαλψης. Είναι πολύ βασικό αυτό το πράγμα. Αλλά θέλω να πω και κάτι άλλο και τελειώνω, κύριε Πρόεδρε.
Εδώ όλοι οι συνάδελφοι του ΠΑ.ΣΟ.Κ. μιλήσατε γι' αυτές τις περιβόητες πανεπιστημιακές κλινικές και τις καταδικάσατε -τους πάντες ακούσαμε εδώ- και όμως επιμένετε στο ίδιο σύστημα. Δηλαδή, σε ποιο σύστημα; Μια ή δυο ώρες ο καθηγητής εκεί. Μετά μεταφέρουμε την πελατεία στα προσωπικά ιατρεία, πάμε στα φακελάκια. Τελικά ξέρετε πόσο κοστίζει, κύριοι συνάδελφοι, μια εγχείριση σε έναν αγρότη; Να πουλήσει τα χωράφια του. Αυτός είναι ο στόχος που θέλετε εσείς; Αυτή είναι η πραγματικότητα. Αυτό θέλουν να αποτρέψουν οι αδελφοί Παπαγεωργίου, γι' αυτό παλεύουν. Αυτό θέλουν να προσφέρουν οι άνθρωποι.
Και όμως δεν είδαμε τίποτα άλλο από το να λοιδωρούν σε βάρος τους. Αλλά, κύριοι Υπουργοί, το πρώτο που θα περίμενα είναι να στηρίξετε αυτούς τους ανθρώπους. Εσείς όμως όταν ακούτε "λοιπόν επίθεση" χαμογελάτε. Εδώ είναι το ερώτημα το δικό μου. Ειλικρινά σας λέω, κύριε Υπουργέ, ότι παρακολούθησα εδώ όλη τη συζήτηση ....
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σας παρακαλώ κύριε συνάδελφε! Υπάρχει και όριο σ' αυτά που λέτε!
ΝΙΚΟΛΑΟΣ ΠΑΠΑΦΙΛΙΠΠΟΥ: Εγώ σας παρακαλώ!
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν θα κρίνετε τις εκφράσεις των προσώπων μας.
ΠΡΟΕΔΡΕΥΩΝ (Λουκάς Αποστολίδης): Κύριε Παπαφιλίππου, ολοκληρώστε παρακαλώ.
ΝΙΚΟΛΑΟΣ ΠΑΠΑΦΙΛΙΠΠΟΥ: Εγώ, κύριε Πρόεδρε, είμαι ένας εξ αυτών που γνωρίζουν τους ευεργέτες -και καλά τους γνωρίζω- γι' αυτό τους υποστηρίζω εδώ.
ΠΡΟΕΔΡΕΥΩΝ (Λουκάς Αποστολίδης): Ολοκληρώστε, παρακαλώ.
ΝΙΚΟΛΑΟΣ ΠΑΠΑΦΙΛΙΠΠΟΥ: Κάθομαι, λοιπόν, και παρακολουθώ τους πάντες. Αλλά αυτά τα οποία ακούστηκαν εδώ είναι κάτι που δεν έχει ξανακουστεί σε τέτοιο χώρο.
ΠΡΟΕΔΡΕΥΩΝ (Λουκάς Αποστολίδης): Ο κ. Παπαθεμελής έχει το λόγο.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κύριε Πρόεδρε, δυο λόγια θα πω. Διεξήχθη βέβαια μια μακρά συζήτηση και σήμερα συμπληρώνονται όσα ειπώθηκαν στην προηγούμενη πρώτη συνεδρίαση. Ακούστηκαν πάρα πολλά. 'Εχω την αίσθηση ότι το ζητούμενο είναι ένα: Το νοσοκομείο αυτό πρέπει να λειτουργήσει χθες. Χρησιμοποιώ αυτήν την έκφραση για να δώσω έμφαση στο πόσο κατεπείγον είναι να αρθούν όλες οι πρακτικές δυσχέρειες -οι νομοθετικές και γραφειοκρατικές νομίζω ότι αίρονται με την επιψήφιση αυτής της σύμβασης απόψε- να μην υπάρξουν άλλα εμπόδια, να μην τεθούν από καμιά πλευρά, να μη λογαριαστούν αν τεθούν από τρίτα συμφέροντα και να πάει το νοσοκομείο αυτό σε λειτουργία κανονικά, κανονικότατα και να προσλάβει με τις αντικειμενικές, αδιάβλητες και άψογες διαδικασίες του ν.2190 και του νόμου περί ΕΣΥ για το ιατρικό προσωπικό εκείνους που πρέπει να προσλάβει και να μπει το νερό στο αυλάκι, κατά το κοινώς λεγόμενο. Αυτό είναι το πρώτο μήνυμα, πιστεύω, απόψε.
Υπάρχει ένα δεύτερο μήνυμα και αυτό αφορά τους μέλλοντες δωρητές και ευεργέτες μετά την περίπτωση των αδελφών Παπαγεωργίου.
ΔΗΜΗΤΡΙΟΣ ΣΙΟΥΦΑΣ: Δεν πρόκειται να ξαναποφασίσει κανείς να δωρίσει τίποτε.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Θέλω, κύριε συνάδελφε, να τονίσω αυτό ακριβώς. Και το Σώμα και όσοι εν πάση περιπτώσει έχουν ασχοληθεί με την περίπτωση των αδελφών Παπαγεωργίου θα πρέπει να είμαστε -και εκείνοι οι οποίοι τους επαινούν και εκείνοι οι οποίοι ασκούν κριτική και εκείνοι οι οποίοι καταθέτουν επικρίσεις- περισσότερο φειδωλοί στις διατυπώσεις.
Οι αδελφοί Παπαγεωργίου είναι άξιοι της τιμής, κατά τη γνώμη μου, διότι έδωσαν αυτό το παράδειγμα, μιας πολύ μεγάλης δωρεάς. Το λάθος τους είναι ότι επωμίστηκαν να στήσουν αυτοί το νοσοκομείο. Εάν έδιναν τα χρήματα στον κρατικό κορβανά ουδείς θα ησχολείτο βεβαίως επικριτικά με αυτούς. 'Όλοι θα έλεγαν "ένας μεγάλος δωρητής", "δυο μεγάλοι ευεργέτες". Βέβαια η πεποίθησή μου είναι ότι το νοσοκομείο δεν θα είχε κτιστεί, ότι θα είμαστε κάπου στην αφετηρία ή κάπου στην καλύτερη περίπτωση στη μέση με ένα απροσδιόριστο τέλος αποπεράτωσης και αρχής λειτουργίας.
Επωμίστηκαν και την τιμή και την ευθύνη και τις συνέπειες και των λοιδοριών και των συκοφαντιών που υπέστησαν από αρκετές πλευρές. Αλλά θέλω να δώσουμε ένα μήνυμα στους μελλοντικούς ευεργέτες. Και επειδή είμαστε χώρα πανταχόθεν βαλλόμενη, έπρεπε ήδη να έχουμε φτιάξει το Ταμείο Εθνικής 'Αμυνας και να καλέσουμε εκείνους, οι οποίοι από τα τέσσερα σημεία του ορίζοντα μπορούν να προσφέρουν και εκ του υστερήματος και εκ του περισσεύματος. Λέω εκ του υστερήματος, διότι ο Θεός αναγνωρίζει ίσως περισσότερο, και αποδίδει μεγαλύτερη τιμή στο υστέρημα.
Θα ξέρετε το κρεμμυδάκι του Ντοστογιέφσκι. Λέει ο Ντοστογιέφσκι ότι ήταν μια γριά στρίγγλα, η οποία βρισκόταν στην κόλαση και ενοχλούσε συνεχώς τον άγγελο...
( Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή )
Θα τελειώσω, αλλά πρέπει να μάθετε και σεις το κρεμμυδάκι του Ντοστογιέφσκι.
ΠΡΟΕΔΡΕΥΩΝ (Λουκάς Αποστολίδης): Θα παρέμβω στα ηλεκτρονικά, κύριε Παπαθεμελή, για το κρεμμύδι.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Ενοχλούσε συνεχώς τον άγγελο ότι δικαιούτο να πάει στον παράδεισο και κακώς βρισκόταν στην κόλαση. Ο άγγελος της είπε αν θυμάται μια ευεργεσία που έκανε στη ζωή της. Αυτή προσπαθούσε να θυμηθεί, αλλά δεν το κατάφερε. Τέλος πάντων, ψάχνοντας στα χαρτιά του ο άγγελος βρήκε ότι κάποτε σε μια ζητιάνα που πέρασε από την αυλή του σπιτιού της, της έδωσε ένα κρεμμυδάκι. Αυτό θεωρήθηκε ότι είναι πολύ μεγάλο γεγονός. Εντάξει, λέει, το βρήκαμε το κρεμμυδάκι, θα το ρίξουμε στη θάλασσα της κολάσεως και εσύ θα το ακουμπήσεις και από εκεί θα σωθείς.
Βέβαια, όταν έπεσε το κρεμμυδάκι στη θάλασσα της κόλασης, όρμηξαν όλοι οι κολασμένοι να πιαστούν απ'αυτό ο κρεμμυδάκι και η στρίγγλα γριά τους έσπρωχνε ακόμα βαθύτερα στη θάλασσα της κολάσεως. Και εκεί βέβαια αυτή έχασε το παιχνίδι διότι αν τους άφηνε να πιαστούν και αυτοί από το κρεμμυδάκι, θα είχαν σωθεί και εκείνοι και η γριά.
Λέω ότι ένας άνθρωπος μπορεί να κάνει ένα καλό στη ζωή του. Οι συγκεκριμένοι άνθρωποι έδωσαν μερικές χιλιάδες τόνους "κρεμμυδάκια". Καλό είναι να δώσουμε ένα μήνυμα ότι θα σεβαστούμε τους ευεργέτες στο μέλλον περισσότερο απ'ό,τι τέλος πάντων μεταχειριστήκαμε τους συγκεκριμένους. Αλλά τι να κάνουμε, ήταν Σιατιστινοί και Κοζανίτες, έμποροι, 
 

Επιστροφή στην κορυφή



Σελίδα 9716 
δηλαδή, ευφυείς από μια περιοχή όπου κατά την παράδοση οι Εβραίοι μόλις ενημερώθηκαν σχετικά, το έβαλαν στα πόδια και δεν έμειναν εκεί... Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Παναγιώτου έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Απ'όλη τη συζήτηση που διαρκεί εδώ και δύο μέρες το κύριο ερώτημα που μου δημιουργείται είναι το κατά πόσο το νοσοκομείο απετέλεσε στόχο για τους αδελφούς Παπαγεωργίου ή μέσο για την επίτευξη άλλων στόχων.
Από τα στοιχεία που έχουμε στη διάθεσή μας, καταλήγω στο συμπέρασμα ότι δεν ήταν στόχος για τους αδελφούς Παπαγεωργίου το κτίσιμο και η λειτουργία του νοσοκομείου. Γιατί αν αυτό ήταν πραγματικά στόχος, θα περιορίζονταν στη δωρεά χωρίς να έχουν καμία παραπέρα απαίτηση.
Αντίθετα, το γεγονός ότι πέρα απ'αυτήν τη συμμετοχή με το συγκεκριμένο ποσό επιμένουν να έχουν το πάνω χέρι στην υπόθεση του νοσοκομείου, μας δημιουργεί εύλογα τη σκέψη ότι αποσκοπούν σε άλλο στόχο.
Δεν θα επαναλάβω τα επιχειρήματα που ανάπτυξα στην ομιλία μου.'Ομως, είναι μια σειρά συγκεκριμένα ζητήματα που επιβεβαιώνουν την άποψή μας ότι αποσκοπούν σε μια σειρά άλλα οφέλη.
Θέλω να πω ακόμη και δυο λόγια και για την πρώτη σύμβαση και για τη σημερινή. Αν η Βουλή με την πρώτη σύμβαση δεν στάθηκε στο ύψος των περιστάσεων που τότε απαιτούνταν, αυτό δεν σημαίνει πως πρέπει να το επαναλάβει και σήμερα.
Θα θέλαμε να ξέρουμε κατά πόσο είναι ενημερωμένος ο λαός της Θεσσαλονίκης και γενικά ο ελληνικός λαός γι'αυτήν τη δωρεά.
Δεν υπάρχει σύμφωνα με τα στοιχεία που έχουν δημοσιευτεί κατά καιρούς στον Τύπο, αλλά και που έχει δοθεί από τα άλλα μέσα ενημέρωσης, μια σαφής εικόνα της κατάστασης γύρω από την υπόθεση του νοσοκομείου. Υπάρχει μια σύγχυση που ο καθένας μπορεί να τα χρησιμοποιεί όπως θέλει. Πάντως, είναι ανάγκη κάποια στιγμή να ενημερωθεί αντικειμενικά ο λαός της Θεσσαλονίκης τι συμβαίνει με τη δωρεά αυτή;
Ακούστηκαν αντικρουόμενες απόψεις. Κάποιες εκθειάζουν τους αδελφούς Παπαγεωργίου, τους ανάγουν σε μεγάλους ευεργέτες και κάποιες άλλες αμφισβητούν έντονα αυτό το έργο.
Χρειάζεται η Κυβέρνηση να βγει και να ενημερώσει υπεύθυνα και αντικειμενικά τον ελληνικό λαό.
ΠΡΟΕΔΡΕΥΩΝ (Λουκάς Αποστολίδης): Ο Υπουργός Υγείας και Πρόνοιας έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κυρία και κύριοι συνάδελφοι, νομίζω ότι ολοκληρώθηκε η συζήτηση και θα έλεγα ότι εξαντλήθηκε το θέμα. Πραγματικά, δεν καταλαβαίνω αν ύστερα από όλη αυτήν την εκτεταμένη συζήτηση που διήρκησε τρεις συνεδριάσεις στην επιτροπή και δύο συνεδριάσεις στην Ολομέλεια με συμμετοχή πολλών συναδέλφων, δεν ξέρω αν χρειάζεται μια επιπλέον διαδικασία ενημέρωσης της κοινής γνώμης.
Αν κάποιοι θέλουν να δημιουργήσουν σύγχυση, εμείς εμμένουμε ως Κυβέρνηση στη σταθερή και αναλλοίωτη θέση που λέει ότι υπάρχει κράτος δικαίου, υπήρχε μια σύμβαση κυρωμένη από τη Βουλή και με βάση αυτή ανηγέρθη το νοσοκομείο. Βέβαια, ανέλυσα τα χαρακτηριστικά της και δεν θα τα επαναλάβω. Κάποια στιγμή βέβαια, ξεκίνησε η διαδικασία αναθεώρησής της, κάτι που το ΠΑ.ΣΟ.Κ. είχε επισημάνει και κατά την ψήφιση της σύμβασης από τη Βουλή με τρεις βασικούς στόχους: Να είναι δυνατή η λειτουργία του Νοσοκομείου, γιατί με την παλιά δεν ήταν δυνατή. Τα είπα στην πρωτολογία μου, τα ανέφερε και ο κύριος Υφυπουργός και για αρκετή ώρα στην Κοινοβουλευτική Επιτροπή το αναλύσαμε το θέμα. Πρωταρχικός, λοιπόν, στόχος ήταν να λειτουργήσει το νοσοκομείο στα πλαίσια του Ε.Σ.Υ. εξυπηρετώντας τις προτεραιότητες που βάζει το υγιειονομικό μας σύστημα για να καλύψει τις ανάγκες της Θεσσαλονίκης και της ευρύτερης περιοχής και να διασφαλιστεί ο έλεγχος από το δημόσιο.
Επειδή ακούστηκαν πολλά περί συμφερόντων, διασταυρώθηκαν πυρά περί των μεν, περί των δε, γνώμονας της Κυβέρνησης και των πολιτικών -αυτή είναι η φιλοσοφία μου στην πολιτική και πιστεύω και κάθε κόμματος- είναι η εξυπηρέτηση του δημοσίου συμφέροντος. Καλό θα είναι σε αυτήν την Αίθουσα, αν θέλουμε να ενισχύσουμε την αξιοπιστία της πολιτικής, να είμαστε πάρα πολύ προσεκτικοί. Το τι κάνουν οι ιδιώτες, το αν διασταυρώνονται συμφέροντα στην αγορά ή οτιδήποτε, αυτό δεν πρέπει να αγγίζει καμιά κυβέρνηση, κανένα κόμμα και πολύ περισσότερο αυτήν την Αίθουσα.
'Ετσι εγώ αντιπαρέρχομαι όλα αυτά και εμμένω στην αρχική θέση, αυτή που απετέλεσε και γνώμονα της κυβερνητικής πολιτικής, της πρακτικής, από τότε που έχει την ευθύνη και αυτού του θέματος μέχρι σήμερα, ότι ένα νοσοκομείο το οποίο είναι τελειωμένο υπό όποια έννοια δίνει ο καθένας, και προφανώς όχι με την έννοια εκείνη που νομίζω πια ότι απεδείχθη ότι ήταν μύθος -ότι δεν είχε τελειώσει εδώ και δύο χρόνια- στο οποίο έχουν επενδυθεί δεκάδες δισεκατομμύρια από το δημόσιο και στα οποία έχει τη δική του συμμετοχή το "'Ιδρυμα Παπαγεωργίου" -την οποία είπαμε ποια ήταν, ήταν προσδιορισμένη και είπαμε τι αμφισβητήθηκε από πού και πώς το θέμα λύθηκε, των τριάντα εκατομμυρίων (30.000.000) δολαρίων- και το οποίο έχει υποδομή κτιριακή αλλά και μηχανολογικό εξοπλισμό σύγχρονο και επομένως το έχει ανάγκη το σύστημα υγείας στη Θεσσαλονίκη, θα πρέπει να λειτουργήσει το ταχύτερο δυνατό. Το τι δεν ακούσαμε!
Κύριε συνάδελφε, εισηγητά της Νέας Δημοκρατίας, υποβαθμίζετε και τον εαυτό σας και το κόμμα σας όταν φθάνετε στην απλούστευση, ότι το ΠΑ.ΣΟ.Κ. κινήθηκε σε όλο αυτό το θέμα το μείζον, το πολύπλοκο -το είπε και ο Κοινοβουλευτικός μας Εκπρόσωπος- κόβοντας το γόρδιο δεσμό που είχε δημιουργηθεί, με μόνο γνώμονα να ελέγξει ή να εξασφαλίσει δυνατότητες σε προσλήψεις. Μα την εφαρμογή του ν. 2190 προβλέψαμε, κύριε συνάδελφε.
ΓΕΩΡΓΙΟΣ ΟΡΦΑΝΟΣ: Οι πράξεις μετρούν και όχι τα λόγια!
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σας παρακαλώ, εγώ δεν σας διέκοψα. Μην υποβαθμίζετε και το κόμμα σας και τη λογική σας!
Γιατί θα μπορούσα να αντιστρέψω ακριβώς αυτήν τη λογική αν ήταν έτσι και να σας πω ότι, παρ' όλο που κινείσθε στα δυο άκρα του εκκρεμούς, στελέχη και μέλη του κόμματός σας σε σχέση με αυτό το θέμα και καταλήγετε οι περισσότεροι στο να μην το ψηφίσετε, δεν το ψηφίζετε για να μη λειτουργήσει το νοσοκομείο, για να μην έχει κομματικό όφελος το ΠΑ.ΣΟ.Κ. Πραγματικά δεν θα μπορούσα να πω αυτήν τη βαρύτατη κατηγορία για το κόμμα σας!
Κυρία και κύριοι συνάδελφοι, σε αυτήν τη σύμβαση ειπώθηκε ότι έγιναν κάποιες βελτιώσεις. Δεν έγιναν κάποιες βελτιώσεις. Η τροποποίηση που κάναμε, είναι ότι αλλάζουμε το χαρακτήρα της σύμβασης για να γίνει και λειτουργική. Το νοσοκομείο, όπως είπα, θα λειτουργήσει με κανόνες που απαιτούνται, για να μπορέσει να εξυπηρετήσει τις ανάγκες στα πλαίσια του Εθνικού Συστήματος Υγείας. Υπάρχει πλήρης διαφάνεια και πλήρης έλεγχος στις προσλήψεις.
Είχα και την ευκαιρία στην κοινοβουλευτική επιτροπή σε κάποιες αμφισβητήσεις που δημιουργήθηκαν σε σχέση δήθεν με ασάφειες της σύμβασης, να πω ότι καθαρά από το συνδυασμό των άρθρων της σύμβασης προκύπτει ότι οι γιατροί επιλέγονται μέσω του ΣΚΕΙΟΠΝΙ. Είναι σαφές. Το μόνιμο λοιπό προσωπικό προσλαμβάνεται με συγκεκριμένο άρθρο του ν. 2190. Ηγέρθη μια αμφισβήτηση αν η παράγραφος 4 -αν θυμάμαι καλά- που αναφέρεται στο εποχικό προσωπικό στο οποίο ορίζουμε το εξάμηνο, συν ένα εξάμηνο, μπορεί να δημιουργήσει πρόβλημα.
Είπα και την άλλη φορά ότι αυτό θα το δούμε με το ΑΣΕΠ. Πρόθεσή μας είναι -και αν χρειαστεί θα το διασαφηνίσουμε και στον οργανισμό- να πάρουμε το εποχικό προσωπικό υπό τους όρους και τις προϋποθέσεις που το παίρνει και το δημόσιο. Και τώρα στα δημόσια νοσοκομεία, αν ξέρετε, παίρνουμε εποχικό προσωπικό, πέραν του τακτικού προσωπικού. Δεν υπάρχει κανένα θέμα.
Επίσης, ηγέρθη αμφισβήτηση, ποιος είναι ο χαρακτήρας του 
 

Επιστροφή στην κορυφή



Σελίδα 9717 
νοσοκομείου. Το νοσοκομείο θα εφημερεύει. Στο νοσοκομείο θα εγκαθίστανται πανεπιστημιακές κλινικές. Το νοσοκομείο θα δίνει ειδικότητες. 'Αρα, είναι νοσοκομείο ουσιαστικά του Εθνικού Συστήματος Υγείας. Θα δέχεται όλους τους πολίτες, ανεξάρτητα από την οικονομική τους θέση. Τα νοσήλια είναι εκείνα τα οποία προσδιορίζονται για τα δημόσια νοσοκομεία.
'Ο,τι από τη σύμβαση, νομίζετε ότι δεν είναι ξεκαθαρισμένο πάνω σ' αυτές τις αρχές, θα ξεκαθαριστεί στον οργανισμό, στον κανονισμό, τον οποίο, όπως σας είπα, άρχισαν οι υπηρεσίες και επεξεργάζονται, με βάση πρόταση -εγώ δεν την έχω δει καθόλου- του διοικητικού συμβουλίου -έχουν την κατεύθυνση αυτή οι υπηρεσίες- και ο οποίος τελικά θα εγκριθεί με κοινή απόφαση, όπως προβλέπει η σύμβαση η δική μου και του Υπουργού Οικονομικών.
Διαφάνεια, έλεγχος του δημοσίου, διοίκηση ισορροπημένη, με μέλος κοινής αποδοχής και επομένως, όλοι οι στόχοι που είχαμε θέσει εξ υπαρχής επιτεύχθηκαν ύστερα από πολύ σκληρή διαπραγμάτευση. Δεν ξεκινήσαμε, από το μηδέν, το είπαν πολλοί συνάδελφοι, δεν κάναμε παρθενογένεση. Ξεκινήσαμε με μία σύμβαση, η οποία είχε εκχωρήσει στο "'Ιδρυμα Παπαγεωργίου" την κατασκευή του νοσοκομείου και τη λειτουργία του, με πλειοψηφία διοίκησης ελεγχόμενη από το ίδρυμα.
Δεν νομίζω ότι ήταν κανένας μέσα στην Αίθουσα αυτή που είπε, ότι θα έπρεπε να μείνει το πράγμα έτσι. Κανείς δεν το είπε. Από την πτέρυγά σας ακούστηκαν, μάλιστα, φωνές τελείως αντίθετες προς την κατεύθυνση αυτή. Προβλέπεται, λοιπόν, έλεγχος τώρα και επομένως το δημόσιο, σε οποιαδήποτε περίπτωση και σε οποιαδήποτε εξέλιξη έχει τις δυνατότητες να παρέμβει. Επειδή εκφράστηκαν και σ'αυτό ανησυχίες. Για το μέλλον και ποιες θα είναι οι εξελίξεις. Το Δημόσιο έχει τις δυνατότητες να παρέμβει αποφασιστικά. Αφήσαμε το Νομικό Πρόσωπο Ιδιωτικού Δικαίου, γιατί θέλουμε να έχει ευελιξία ως προς τις εσωτερικές λειτουργίες του το νοσοκομείο και το καθεστώς του προσωπικού και κατά τα λοιπά, λειτουργεί στα πλαίσια του συγκροτήματος των νοσοκομείων της Θεσσαλονίκης. Γι' αυτό θα αρχίσει και να συμμετέχει ο πρόεδρός του στο συντονιστικό συμβούλιο των νοσοκομείων της Θεσσαλονίκης.
Είχαμε πολλή δουλειά να κάνουμε μέχρι τώρα και πιστεύω ότι την κάναμε πάρα πολύ καλά και χωρίς καθυστερήσεις.
'Εδωσα όλα τα στοιχεία. Τα στοιχεία είναι αναμφισβήτητα: Πότε -με βάση τη σύμβαση- δόθηκε πέρας κτιριακών εργασιών. Πότε είχαμε δικαίωμα και υποχρέωση να ορίσουμε διοικητικό συμβούλιο. Πώς τροποποιήθηκε η σύμβαση. Γιατί, αμέσως μετά την τροποποίησή της, το Νοέμβριο, δεν κατατέθηκε; Διότι ανέκυψε η διαφορά για την οποία προσέφυγαν στη διαιτησία και μετά την απόφαση της διαιτησίας προχωρήσαμε: Εξήγησα και θα το πω για άλλη μία φορά, ότι για να μη χάσουμε ούτε αυτόν το χρόνο της διαιτησίας, το τρίμηνο, το τετράμηνο, για το οποίο κατηγορηθήκαμε, τον καλέσαμε να μας δώσει εγγυητική. Δεν θέλησε να δώσει. Και όταν το θέμα λύθηκε με τη διαιτησία και ακολουθήθηκε με βάση την απόφαση της Ολομέλειας του Νομικού Συμβουλίου η συγκεκριμένη διαδικασία, την οποία είπα, φέραμε με πλήρες αίσθημα ευθύνης -όπως με πλήρες αίσθημα ευθύνης χειριστήκαμε όλα τα υπόλοιπα θέματα- τη σύμβαση στη Βουλή. Και δεν τη φέρνουμε, για να ρίξουμε στους Βουλευτές ευθύνη που ανήκει σε μας. Τη φέρνουμε διότι σύμβαση που κυρώνεται με νόμο -όπως κυρώθηκε το 1991- τροποποιείται μόνο και ισχύει η τροποποίησή της, αφού κυρωθεί με νέο νόμο. Και αυτή η σύμβαση αποτελεί και απεδείχθη το κλειδί για να ανοίξει το νοσοκομείο.
Είπε ο κ. Στέλιος ο Παπαθεμελής, "να μπει το νερό στ' αυλάκι". Μα, για "να μπει το νερό στ' αυλάκι", θα πρέπει να ψηφίσουμε αυτήν τη σύμβαση. 'Η θα λειτουργούσαμε -το ξαναείπα και το είπε σήμερα πολύ καλά, το ανέλυσε ο κ. Σκουλάκης- με την παλιά σύμβαση -δεν νομίζω ότι το συνιστά κανείς- ή θα λειτουργήσουμε μ' αυτή.
Μία τρίτη εκδοχή της μονομερούς καταγγελίας της σύμβασης σήμαινε ουσιαστικά, άνοιγμα του νοσοκομείου, στις καλένδες. Δικαστικές περιπέτειες πολυετείς, αλλά, αν θέλετε και αμφισβήτηση -δεν είμαστε μόνοι μας στον κόσμο- από Ευρώπη και από τον άλλο κόσμο, του κράτους δικαίου στην Ελλάδα. Δεν είναι εύκολο να λέγονται αυτά από Βουλευτές. Δεν είναι εύκολη σ' ένα κράτος δικαίου -μία χώρα η οποία μετέχει στην Ευρωπαϊκή 'Ενωση- η μονομερής καταγγελία μιας σύμβασης και από την άλλη μεριά να λέμε ότι θα εξασφαλίζονταν τα συμφέροντα του δημοσίου, εφόσον υπήρχε περίπτωση στο δικαστικό αγώνα να εμπλακούμε πέντε χρόνια με αβέβαιο το μέλλον αυτού του δικαστικού αγώνα. Στο μεταξύ -ο εισηγητής της Νέας Δημοκρατίας έκανε ήδη αναφορές περί δήθεν καθυστέρησης και απωλειών- τι θα γινόταν όλα αυτά τα χρόνια το νοσοκομείο; Δεν θα έμενε κλειστό; Τι απώλεια θα είχαμε.
'Αρα, τρίτη λύση δεν υπήρχε. Με την παλιά σύμβαση να λειτουργήσουμε απορρίπτεται από την πλειοψηφία. Καταγγελία της σύμβασης οδηγούσε σε μεγαλύτερες αβεβαιότητες και σε πλήρη επισφάλεια των συμφερόντων του δημοσίου. Η μόνη πραγματική εφικτή λύση ήταν να φέρουμε μία τροποποιημένη σύμβαση. Και η πολιτική είναι η τέχνη του εφικτού. Η πολιτική είναι πράξη. 
Είχαμε μία πραγματικότητα και με βάση αυτήν την πραγματικότητα φέρνουμε σήμερα μία πρόταση η οποία πιστεύουμε ότι λύνει κατά τον καλύτερο τρόπο -πάντα από το καλό υπάρχει το καλύτερο, από το καλύτερο το κάλλιστο- ένα πρόβλημα, το οποίο το έβγαλε η ίδια η ζωή. 
Παρακαλώ, λοιπόν, καλώ και κάνω έκκληση -και μ' αυτό θα τελειώσω- επειδή δεν αρκεί να μπει το νερό στο αυλάκι, αλλά πρέπει να βιαστούμε για να λειτουργήσει αυτό το νοσοκομείο, να δώσουμε το μήνυμα ακριβώς αυτής της ομοφωνίας και να αναθεωρήσουν κάποιοι την άποψή τους για τη μη ψήφιση της σύμβασης. Καλώ, λοιπόν, να ψηφίσετε τη σύμβαση. 
Δεύτερον, καλώ να μας στηρίξετε. 'Ακουσα κάποιους "μάντεις", κάποιους "προφήτες". Το θέμα των δυσκολιών της λειτουργίας του νοσοκομείου δεν διαφεύγει από κανέναν και πρώτα από την πολιτική ηγεσία του Υπουργείου. 'Εχουμε ένα δύσκολο δρόμο και θέλουμε τη στήριξη όλων των συναδέλφων της Βουλής, όλων των πτερύγων για να λειτουργήσουμε το νοσοκομείο. 'Εχουμε να κάνουμε πολλά βήματα και θα σας πω ποια είναι:
Να συμφωνήσουμε και να κάνουμε τον καλύτερο κανονισμό τον οποίο πρέπει να προχωρήσουμε.
Στη συνέχεια να κάνουμε τις πρώτες προκηρύξεις θέσεων.
Παράλληλα -γι' αυτό βάλαμε και αυτήν τη διάταξη- για να μη χάσουμε χρόνο να δημιουργήσουμε ένα μικρό πυρήνα προσωπικού -το ξανατονίζω- ελάχιστο, από αποσπάσεις, για να μπορέσουμε να λειτουργήσουμε το γρηγορότερο παίρνοντας τις κατάλληλες άδειες ορισμένα εργαστήρια για να μπορεί να αξιοποιηθούν συγκεκριμένα μηχανήματα.
Επίσης, θέλουμε και στήριξη στην προσπάθεια αν θα ήταν εφικτό -και σας το λέω αυτό, θέλω να το πω στην Αντιπροσωπεία και θα το επιχειρήσω- να μεταφέρουμε κάποιες κλινικές, πανεπιστημιακές, για να λειτουργήσουν στο νοσοκομείο. 'Ετσι και γρηγορότερα θα λειτουργούσαμε το νοσοκομείο και θα ανακουφίζαμε τα άλλα νοσοκομεία της Θεσσαλονίκης. Προς την κατεύθυνση αυτή θα κινηθούμε και ζητάμε τη στήριξη όλων. Δεν χρειάζεται εδώ να είμαστε εχθροί. Το κράτος ανέκτησε αυτό που έπρεπε να έχει σε σχέση με αυτήν τη σύμβαση και πιστεύουμε κυρία και κύριοι συνάδελφοι, ότι πράξαμε στο ακέραιο το καθήκον μας.
Ζητάμε την ψήφιση αυτής της σύμβασης και στη συνέχεια ζητάμε τη στήριξη και τη δική σας και ολόκληρης της κοινωνίας της Θεσσαλονίκης για να λειτουργήσει γρηγορότερα αυτό το νοσοκομείο. Αυτός είναι ο μοναδικός μας στόχος. Αυτό μαζί με την προστασία του δημόσιου συμφέροντος ήταν ο μοναδικός γνώμονας στις κινήσεις μας, στις πράξεις μας, στις ενέργειές μας. Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Λουκάς Αποστολίδης): Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, η συζήτηση 
 

Επιστροφή στην κορυφή



Σελίδα 9718 
αυτών των δύο ημερών θα μείνει στην ιστορία του ελληνικού Κοινοβουλίου γιατί περίσσεψε η υποκρισία, περίσσεψαν τα λόγια εκείνα τα οποία από την πλευρά των Βουλευτών της Συμπολίτευσης τουλάχιστον θα έπρεπε να τα χρησιμοποιούν με μεγαλύτερη προσοχή. Θα είμαι συγκεκριμένος.
Θέμα πρώτο: Η συμφωνία του 1991 είχε τη στήριξη της σημερινής πλειοψηφίας της Βουλής. Ψηφίστηκε, κύριοι συνάδελφοι του ΠΑ.ΣΟ.Κ., από εσάς και με επαίνους μάλιστα, για το σημαντικό έργο το οποίο θα γινόταν στη δυτική πλευρά της Θεσσαλονίκης. Πλανηθήκατε τότε; Σας ανάγκασε κάποιος, το κόμμα σας, την περίοδο εκείνη, να πάρετε αυτήν τη θέση; Πιστεύω πως όχι. Υπήρχε μία συμφωνία, η οποία ήρθε στην Εθνική Αντιπροσωπεία για να κυρωθεί και το τότε κόμμα της Αξιωματικής Αντιπολίτευσης την ψήφισε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν το αρνηθήκαμε.
ΔΗΜΗΤΡΙΟΣ ΣΙΟΥΦΑΣ: 'Οχι, αλλά ακούστηκαν από συναδέλφους σας, κύριε Υπουργέ, πολύ βαριά πράγματα σε ό,τι αφορά εκείνη τη συμφωνία.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Και από τους δικούς σας.
ΔΗΜΗΤΡΙΟΣ ΣΙΟΥΦΑΣ: Και από τη δική μας πλευρά. Αλίμονο.
Αναφέρομαι όμως σε τούτο. Πολλοί γίνονται σήμερα Επιμηθείς για εκείνη τη συμφωνία. Προμηθείς δεν υπήρξαν. Υπήρξε όμως, μία συγκεκριμένη πραγματικότητα, ένα έργο το οποίο ξεκίνησε και ολοκληρώθηκε μέσα σε τακτές προθεσμίες και μάλιστα με τον προϋπολογισμό της περιόδου εκείνης, χωρίς καμία απόκλιση. 'Ετσι τουλάχιστον λένε τα στοιχεία σας. Εγώ δεν τα γνωρίζω. 'Ηταν ένα νοσοκομείο προϋπολογισμού τριάντα δισεκατομμυρίων (30.000.000.000) και αναφέρατε ότι ολοκληρώθηκε μαζί με τον εξοπλισμό του. Αυτό είναι το ένα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αν μου επιτρέπετε και μου επιτρέπει και ο κύριος Πρόεδρος, θα ήθελα να σας πω κάτι.
ΔΗΜΗΤΡΙΟΣ ΣΙΟΥΦΑΣ: Βεβαίως, πολύ ευχαρίστως, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Επειδή εκτιμώ τον τρόπο με τον οποίο προσπαθείτε να τεκμηριώσετε τα επιχειρήματά σας, θέλω να σας πω ότι ως προς το τελικό κόστος θα αποφανθεί η επιτροπή. Γιατί υπάρχει ένα αίτημα από πλευράς ιδρύματος και γι' αυτό είμαι και εγώ επιφυλακτικός να σας πω, για το συνολικό κόστος διότι είναι αντικείμενο της επιτροπής. Υπάρχει ένα συγκεκριμένο αίτημα από το ίδρυμα με βάση το οποίο ζητά την επιστροφή ΦΠΑ, όπως σας είπα και είναι αντικείμενο της επιτροπής.
ΔΗΜΗΤΡΙΟΣ ΣΙΟΥΦΑΣ: Δεν θα μείνουμε σε αυτό, κύριε Υπουργέ. Συμφωνώ. 
Δεύτερο θέμα: Διαπιστώσατε μετά το 1994 ότι κάτι δεν πάει καλά με αυτήν τη σύμβαση; Το έργο ήταν στην αρχή. Εγκαινιάσθηκε στις αρχές Σεπτεμβρίου 1993. Θα μπορούσαν τότε, που ήταν έγκαιρα τα πράγματα, πριν προχωρήσει η κατασκευή του νοσοκομείου, οι Υπουργοί των κυβερνήσεων του ΠΑ.ΣΟ.Κ., να αλλάξουν αυτήν την πραγματικότητα από την αρχή.
Ερχόμαστε μετά από πέντε χρόνια και βρίσκουμε όλα τα λάθη σε αυτή τη συμφωνία, όλα τα λάθη εναντίον των δωρητών; Δεν τους γνωρίζω τους ανθρώπους, ούτε είχα καμία σχέση, αλλά η ζημιά που έγινε, κύριε Υπουργέ, σε μία χώρα στην οποία τα έργα ευποιίας από πολίτες αυτής της χώρας, είτε της διασποράς, από την πλευρά του Ελληνισμού, που ήρθαν εδώ και επένδυσαν δημιουργώντας με τις δωρεές τους έργα ευποιίας, σε όλους τους τομείς, ήταν μεγάλη. Τραυματίστηκε σοβαρά από όλη αυτήν την περιπέτεια των τριών τελευταίων χρόνων η μελλοντική απόφαση κάποιου 'Ελληνα να κάνει δωρέα, όταν ξέρει ότι αντί να πάρει τον έπαινο θα έχει την κατακραυγή, συν όλα τα άλλα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αυτό δεν είναι ευθύνη της Κυβέρνησης.
ΔΗΜΗΤΡΙΟΣ ΣΙΟΥΦΑΣ: 'Οχι, δεν απευθύνομαι σε εσάς κύριε Υπουργέ. Εγώ αναφέρομαι στο γενικό κλίμα το οποίο έχει δημιουργηθεί. Θα μπορούσα να πω πολύ περισσότερα, αλλά μια και το θέμα βρίσκεται στην ελληνική δικαιοσύνη, δεν μπορώ να πω τίποτε παραπάνω αυτήν την ώρα.
Θέλω επίσης, κύριοι συνάδελφοι, να πω και κάτι άλλο, που είναι ιδιαίτερα σοβαρό αυτήν την ώρα. Η κυβέρνηση της Νέας Δημοκρατίας την περίοδο εκείνη και ο ομιλών ως Yπουργός προχώρησαν στις σχετικές εγκρίσεις και στα εγκαίνια για την έναρξη των εργασιών σ' αυτό το νοσοκομείο, με την πεποίθηση ότι πράγματι πρόκειται να γίνει ένα έργο στην υπηρεσία του λαού της Βορείου Ελλάδος και των δυτικών συνοικιών της Θεσσαλονίκης, γιατί πίστευα και εγώ ότι η συνεργασία αυτή, από τη μία μεριά των δωρητών και από την άλλη μεριά του κράτους, μπορούσε πράγματι να δώσει κάτι σημαντικό στον τομέα της υγείας, στον τομέα της ζωής των κατοίκων αυτής της περιοχής.
Υπάρχει καθυστέρηση. Και σε ό,τι αφορά τα ζητήματα, στα οποία αναφερθήκατε, κύριε Υπουργέ, πράγματι είναι ένας χρόνος που ολοκληρώθηκε το νοσοκομείο, αλλά από το 1996 ο Πρωθυπουργός σας το παραδίδει σε λειτουργία. Αυτό είναι ένα θέμα. Δεύτερον, στην έκθεση της Θεσσαλονίκης το 1996, είχε πει ότι το 1997 θα λειτουργήσει ...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αυτή ήταν μία εκτίμηση.
ΔΗΜΗΤΡΙΟΣ ΣΙΟΥΦΑΣ: Δεν ήταν μία εκτίμηση, ήταν μία αναγγελία, ήταν μία δέσμευση. Ο Πρωθυπουργός της χώρας το 1997 είπε το ίδιο για το 1998 και τώρα μακάρι να ξεκινήσει και όταν θα γίνει νόμος του κράτους, δεν πρόκειται να έχετε κανένα εμπόδιο από κανέναν, για να εφαρμοστεί ένας νόμος της ελληνικής πολιτείας, για να λειτουργήσει το νοσοκομείο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Επειδή αναφέρεστε στον Πρωθυπουργό, κύριε Σιούφα, θα ήθελα να σας πω ότι στη Θεσσαλονίκη ήμουν το 1997 και επισκεφθήκαμε και το νοσοκομείο. Εκείνο που είπε ο κύριος Πρωθυπουργός και στην ομιλία του, είναι ότι ξεκινάμε τις προσπάθειες όλες με το διορισμό του διοικητικού συμβουλίου και με την τροποποίηση της σύμβασης, για να λειτουργήσει ταχύτερα το νοσοκομείο.
ΔΗΜΗΤΡΙΟΣ ΣΙΟΥΦΑΣ: Αυτό ήταν το 1997, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αυτό και ισχύει.
ΔΗΜΗΤΡΙΟΣ ΣΙΟΥΦΑΣ: Θα έλθω τώρα σε δύο θέματα, τα οποία έθιξε ο αγαπητός πράγματι συνάδελφος κ. Παπαδέλλης.
Μίλησε για εγκαίνια του Νοσοκομείου της Ελευσίνας από τον τότε πρωθυπουργό και την κυβέρνηση της Νέας Δημοκρατίας. Δεν έχετε σωστή ενημέρωση, κύριε Παπαδέλλη, και ελπίζω να συμφωνεί και η πολιτική ηγεσία του Υπουργείου. Ο τότε πρωθυπουργός Κωνσταντίνος Μητσοτάκης και ο ομιλών επισκεφθήκαμε το Νοσοκομείο Ελευσίνας, με αφορμή την ολοκλήρωση των εργασιών του και μόνο. Ούτε κορδέλες κόπηκαν ούτε εγκαίνια έγιναν και απορώ διότι διατελέσατε Υπουργός.
Πώς χρησιμοποιήσατε με τέτοια ελαφρότητα ενδεχομένως μία τέτοια πληροφορία; Δεν έχετε παρά να δείτε τις εφημερίδες της εποχής εκείνης -και αν δεν τις έχετε, θα σας τις στείλω εγώ- δεν έχετε παρά να δείτε τα δελτία Τύπου που εξεδόθησαν από το Γραφείο Τύπου, για να δείτε τι έγινε εκείνη την ημέρα, που επισκέφθηκε ο πρωθυπουργός το Νοσοκομείο της Ελευσίνας και όχι για εγκαίνια. Αλίμονο!
'Ενα δεύτερο θέμα. Για να δείτε ότι πολλές φορές και με άλλο τρόπο αυτή η διαδικασία που ξεκίνησε το 1991 είναι επ'ωφελεία του ελληνικού λαού, θα ήθελα να σας πω -άλλωστε πρέπει να το ξέρετε- ότι η μελέτη με την οποία κατασκευάστηκε το νοσοκομείο των δυτικών συνοικιών της Θεσσαλονίκης είναι η ίδια μελέτη, με την οποία χτίζεται το νοσοκομείο της δυτικής Αθήνας. 
Με δική μου εντολή αγοράστηκε αυτή η μελέτη τότε, αυτήν τη μελέτη χρησιμοποιήσαμε στην προκήρυξη, που έγινε τον Ιούλιο του 1993 σε έναν διαγωνισμό, που έδωσα εντολή να ακυρωθεί ως ασύμφορος και με την ίδια μελέτη ξαναπροκηρύχθηκε το νοσοκομείο, που κατασκευάζεται στο Χαϊδάρι, πράγμα που συμβαίνει -και αυτό είναι σύνηθες, οι ίδιες μελέτες 
 

Επιστροφή στην κορυφή



Σελίδα 9719 
να χρησιμοποιούνται σε περισσότερα από ένα, σε δύο ή και σε τρία νοσοκομεία- διότι έχει κανείς ένα έτοιμο υλικό και με πολύ λίγα χρήματα μπορεί να χρησιμοποιήσει τη μελέτη ταχύτατα και να προχωρήσει στη δημοπρασία και συνεπώς στην κατασκευή και στην ανέγερση ενός νοσοκομείου.
Από αυτό το νοσοκομείο των δυτικών συνοικιών της Θεσσαλονίκης, με την ίδια μελέτη γίνεται και το νοσοκομείο, αυτήν την ώρα, των δυτικών συνοικιών της Αθήνας στο Χαϊδάρι. Και το λέω αυτό, για να ξεφύγουμε λίγο από το γκρίζο και από τη μιζέρια .
ΦΡΑΓΚΛΙΝΟΣ ΠΑΠΑΔΕΛΛΗΣ: Το κόστος και των δύο ...
ΔΗΜΗΤΡΙΟΣ ΣΙΟΥΦΑΣ: Το πόσο δημοπρατήθηκε το 1995 δεν το γνωρίζω. Οι Υπουργοί ενδεχομένως, αν έχουν εύχερη την πληροφόρηση αυτήν την ώρα, μπορούν να ενημερώσουν την Εθνική Αντιπροσωπεία. Δεν νομίζω όμως, ότι είναι τόσο εύκολο.
Εκείνο όμως, που θέλω να σημειώσω για τον ομιλούντα είναι ότι ακύρωσε τη δημοπρασία, η οποία έγινε και η οποία είχε φέρει τότε τίμημα δεκαπεντέμισι δισεκατομμύρια (15.500.000.000) δραχμές. Την ίδια στιγμή ακυρώθηκε η δημοπρασία ως ασύμφορη για το ελληνικό δημόσιο.
Αυτά ήθελα να πω και θα κλείσω με τούτη την παρατήρηση, για να δώσω και απάντηση στον κύριο Υπουργό. 
Η Νέα Δημοκρατία -και βεβαίως σεβόμενη τις αποκλίνουσες απόψεις- σας εδήλωσε από την πρώτη μέρα ότι θα καταψηφίσει τη συμφωνία αυτή, εμμένουσα, για να είναι συνεπής, για να είναι σοβαρή η ελληνική πολιτεία, η κάθε ελληνική κυβέρνηση με αυτά τα οποία υπογράφει, στη σύμβαση η οποία υπεγράφη το 1991 γιατί εμείς πιστεύουμε ότι και η σύμβαση αυτή μπορούσε να λειτουργήσει και να λειτουργήσει αποτελεσματικά. Και αν ακόμα διαπιστώνονταν αδυναμίες η πολιτεία είχε όχι μόνο έναν τρόπο με την τροποποίηση της σύμβασης, αλλά εκατό άλλους τρόπους, κύριε Υπουργέ, για να αναγκάσει τη λειτουργία αυτού του νοσοκομείου να είναι με τους κανόνες, που η ίδια θα ήθελε στην υπηρεσία της υγείας του ελληνικού λαού.
Αυτός είναι ο λόγος για τον οποίο η Νέα Δημοκρατία και δια του εισηγητού της και δια του Κοινοβουλευτικού Εκπροσώπου σας ενημέρωσαν από την πρώτη ημέρα της συζήτησης ότι καταψηφίζουν αυτήν τη συμφωνία, αυτήν τη σύμβαση, την οποία τώρα φέρνετε και με αυτούς τους λόγους.
Σε ό,τι αφορά το θέμα το οποίο θέσατε, όταν θα ψηφιστεί και θα γίνει νόμος του κράτους μετά από απόψε, να έχετε τη βεβαιότητα ότι, όχι μόνο ο Πρόεδρος της Νέας Δημοκρατίας που εκλέγεται στη συγκεκριμένη περιφέρεια -γιατί κάποιος από τους συναδέλφους, μάλλον ο εισηγητής σας, το επεκαλέσθη και μάλιστα διερωτήθη- ...
Το θέμα αυτό και ειδικότερα τα ζητήματα των υπηρεσιών υγείας δεν έχουν κανένα τοπικιστικό χαρακτήρα, κύριε Υπουργέ, και εσείς το ξέρετε καλύτερα από μένα. Για να είναι και ο σκύλος χορτάτος, αλλά και η πίτα ολάκερη σε ό,τι αφορά την προσέγγιση και για τους δωρητές, αλλά και για τη συμφωνία και για όλα αυτά, ευφυώς το προσεγγίσατε το θέμα.
Κλείνω με τούτη την παρατήρηση. Δεν θα έχετε από την πλευρά της Νέας Δημοκρατίας αντίρρηση, όπου της ζητηθεί η συνεννόηση και η συνεργασία για να λειτουργήσει όσο το δυνατόν συντομότερα γίνεται αυτό το ίδρυμα. Νομίζω ότι θα έπρεπε να το θεωρείτε ως αυτονόητη υποχρέωση.
Εμείς οφείλουμε μέσα στην Εθνική Αντιπροσωπεία να σας πούμε τις απόψεις μας καθαρά, να σας εκφράσουμε με επιχειρήματα γιατί δεν συμφωνούμε με την κύρωση αυτής της σύμβασης και από κει και πέρα εσείς ως Κυβέρνηση αναλαμβάνετε και τις ευθύνες για ό,τι άλλο θα ακολουθήσει. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Σιούφα.
Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Σιούφα, η Κυβέρνηση αναλαμβάνει τις ευθύνες για τις πράξεις της και εμείς πιστεύουμε ότι σήμερα αυτό που κάναμε ήταν το καθήκον μας. Και με την ψήφιση της σύμβασης αυτής πραγματικά αποκτούμε το εργαλείο εκείνο για να προωθήσουμε την ταχύτερη ανάπτυξη του νοσοκομείου.
Εγώ αντελήφθην τη θέση σας, όπως αντελήφθην και τη δυσκολία που έχετε. Δεν καταψηφίζετε τη σύμβαση αυτή γιατί θεωρείτε συνολικά καλύτερη την προηγούμενη, αφού άλλωστε -και δεν είναι απλά αποκλίνουσες απόψεις-υπάρχουν τελείως διαφορετικές απόψεις στο κόμμα σας. Και ο ελληνικός λαός το αντιλαμβάνεται ό,τι και να λέμε εμείς εδώ. Και δεν έχει σημασία αν κατανοήσω εγώ τη θέση σας, σημασία έχει τι θα καταλάβει ο ελληνικός λαός.
Συνεπώς, εκείνο που θέλω να πω εδώ είναι ότι η στάση σας είναι αντιφατική και αυτό εμένα προσωπικά με θλίβει γιατί αυτήν την προσπάθεια, την οποία εσείς με αυτήν τη σύμβαση την ξεκινήσατε, θα έπρεπε να τη στηρίξετε για να μπορέσει να λειτουργήσει το νοσοκομείο. 
Κύριε Σιούφα, είπατε ότι δώσατε την κατασκευή για το λόγο ότι θα μπορούσε γρηγορότερα να το κατασκευάσει. Δεν θα πείσετεε όμως κανένα γιατί δίνατε με πλειοψηφία 4-3 τη λειτουργία εν λευκώ στο "'Ιδρυμα Παπαγεωργίου" και ότι θα μπορούσε ποτέ να είναι καλύτερη λύση αυτό από τη νέα ρύθμιση του 3-3-1. Ας σταματήσω εδώ.
Ευχαριστώ.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το λόγο.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, το γνωρίζετε και από άλλες αφορμές ότι είμαι ιδιαίτερα προσεκτικός στον τρόπο με τον οποίο ομιλώ και μάλιστα για θέματα ζωής όπως είναι αυτά τα θέματα υγείας.
Δεν θα περίμενα από σας να κάνετε διάγνωση στο τέλος για αντιφατικότητα θέσεων και κύρια, με την αποστροφή με την οποία κλείσατε την ομιλία σας. Μια και βάλατε κριτή τον ελληνικό λαό, ας τον αφήσουμε να κρίνει, ποια από τις δύο θέσεις είναι η περισσότερo συνεπής, η περισσότερο σοβαρή και που βρίσκεται η αντιφατικότητα.
Αντιφατικότητα θα μπορούσε να αναζητήσει κανείς στο ότι κάθε Υπουργός, από το 1993 και μετά, είχε διαφορετική άποψη και αντίληψη για το συγκεκριμένο θέμα, για να έρχεστε και να υπεραμύνεστε σήμερα εσείς τη συγκεκριμένη δρομολόγηση και πρακτική, την οποία ακολουθήσατε για να τροποποιήσετε τη σύμβαση.
Αυτό είναι δικό σας θέμα και έχετε κάθε λόγο, από την ώρα που οι προηγούμενοι Υπουργοί είχαν αποτύχει, να αισθάνεστε υπερηφάνια ότι καταφέρατε, μέσα από συμπληγάδες πέτρες, είτε αυτές αφορούσαν το κόμμα είτε την Κυβέρνηση, να δρομολογήσετε αυτήν την απόφαση.
Αλλά θα μου επιτρέψετε επίσης να σας πω -και αυτό το θεωρώ ιδιαίτερα σημαντικό- το εξής. Το πρόβλημα είναι στον τρόπο με τον οποίο συγκροτείται το διοικητικό συμβούλιο ή η ουσία του πράγματος;
Ας δούμε πώς θα λειτουργήσει αυτό το θέμα, για να μη συμβεί αυτό το οποίο σας είπα και πριν από τη θέση από την οποία ομιλούσα, ότι περισσεύουν οι Επιμηθείς σε αυτήν τη χώρα και είναι ελάχιστοι οι Προμηθείς.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, ολοκληρώθηκε η συζήτηση επί της αρχής του νομοσχεδίου.
Ερωτάται το Σώμα: Γίνεται δεκτό το νομοσχέδιο επί της αρχής;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κατά πλειοψηφία.
ΠΡΟΕΔΡΕΥΩΝ (Λουκάς Αποστολίδης): Συνεπώς το νομοσχέδιο του Υπουργείου Υγείας και Πρόνοιας: "Κύρωση σύμβασης μεταξύ του Ελληνικού Δημοσίου και του Ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ", με την οποία τροποποιείται η από 24.5.1991 όμοια σύμβαση που κυρώθηκε με το νόμο 1964/1991" έγινε δεκτό, κατά πλειοψηφία, επί της αρχής.
Ερωτάται το Σώμα: Γίνεται δεκτό το άρθρο πρώτο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κατά πλειοψηφία.
ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 
 

Επιστροφή στην κορυφή



Σελίδα 9720 
πρώτο έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο δεύτερο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κατά πλειοψηφία.
ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο δεύτερο έγινε δεκτό κατά πλειοψηφία.
Ερωτάται το Σώμα: Γίνεται δεκτό το νομοσχέδιο και στο σύνολο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κατά πλειοψηφία.
ΠΡΟΕΔΡΕΥΩΝ (Λουκάς Αποστολίδης): Το νομοσχέδιο έγινε δεκτό, κατά πλειοψηφία, και στο σύνολο.
Συνεπώς το νομοσχέδιο του Υπουργείου Υγείας και Πρόνοιας: "Κύρωση σύμβασης μεταξύ του Ελληνικού Δημοσίου και του Ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ", με την οποία τροποποιείται η από 24.5.1991 όμοια σύμβαση που κυρώθηκε με το νόμο 1964/1991" έγινε δεκτό, κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
"Κύρωση σύμβασης μεταξύ του Ελληνικού Δημοσίου και του Ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ" με την οποία τροποποιείται η από 24.5.1991 όμοια σύμβαση που κυρώθηκε με το ν.1964/1991
'Αρθρο πρώτο
Κυρώνεται και έχει ισχύ νόμου η τροποποιητική σύμβαση που υπεγράφη την 3η Νοεμβρίου 1997 μεταξύ του Ελληνικού Δημοσίου και του Ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ", η οποία έχει ως εξής:
ΣΥΜΒΑΣΗ
Στην Αθήνα σήμερα την 3η Νοεμβρίου του 1997 έτους μεταξύ αφ' ενός του ΕΛΛΗΝΙΚΟΥ ΔΗΜΟΣΙΟΥ που εκπροσωπείται νόμιμα από τους: 1) Γιάννο Παπαντωνίου κάτοχο του με αριθμ. Σ. 205012/1997 Δ.Τ. Αστυνομικού Τμήματος Αθηνών, ο οποίος παρίσταται εδώ με την ιδιότητα του Υπουργού Οικονομικών και 2) Κων/νο Γείτονα κάτοχο του με αριθμ. Θ. 965534/1969 Δ.Τ. του ΙΣΤ Παρ. Ασφ. Αθηνών, ο οποίος παρίσταται εδώ με την ιδιότητα του Υπουργού Υγείας και Πρόνοιας και αφ' ετέρου του στην πόλη της Θεσσαλονίκης (οδός Αριστοτέλους αριθ. 5) εδρεύοντος κοινωφελούς ιδρύματος με την επωνυμία "ΙΔΡΥΜΑ ΠΑΠΑΓΕΩΡΓΙΟΥ", που συστήθηκε με την υπ' αριθ. 35685/29.8.1990 πράξη της Συμβολαιογράφου Θεσσαλονίκης Ιωάννας Μπιλίση - Χρούσαλα, όπως τροποποιήθηκε με την υπ' αριθ. 36090/12.10.1990 πράξη της ιδίας Συμβολαιογράφου Θεσσαλονίκης, του οργανισμού διοίκησης και διαχείρισης του Ιδρύματος τούτου κυρωθέντος με το από 8.11.1990 προεδρικό διάταγμα που δημοσιεύθηκε νόμιμα στην Εφημερίδα της Κυβερνήσεως (τεύχος Β' αριθμ. φύλλου 766/5.12.1990) και το οποίο εκπροσωπείται εν προκειμένω νόμιμα από τον πρόεδρο αυτού Βασίλειο Χ. Παπά, δυνάμει και της υπ' αριθμ. 280/29.8.1997 αποφάσεως του Διοικητικού του Συμβουλίου, συνεφωνήθηκαν και έγιναν αμοιβαίως αποδεκτές οι κάτωθι τροποποιήσεις και προσθήκες στην από 24.5.1991 σύμβαση που κυρώθηκε με το ν.1964/1991:
Το άρθρο 1 αντικαθίσταται ως εξής:
"1. Ιδρύεται νομικό πρόσωπο ιδιωτικού δικαίου με την επωνυμία "Γενικό Περιφερειακό Νοσοκομείο Παπαγεωργίου" και με έδρα τη Θεσσαλονίκη, το οποίο απολαύει οικονομικής και διοικητικής αυτοτέλειας και λειτουργεί με βάση τις αρχές της ιδιωτικής οικονομίας, εκτός από τις περιπτώσεις που ορίζεται διαφορετικά στις διατάξεις της παρούσας σύμβασης.
2. Το Γενικό Περιφερειακό Νοσοκομείο Παπαγεωργίου είναι κοινωφελές και δεν μπορεί να μετατραπεί σε κερδοσκοπική επιχείρηση που έχει σκοπό το κέρδος. Τα πάσης φύσεως έσοδά του θα διατίθενται για την κάλυψη των λειτουργικών του δαπανών, τη συντήρηση, ανανέωση και εκσυγχρονισμό του ιατρικού και λοιπού εξοπλισμού του. Τυχόν πλεόνασμα θα διατίθεται στο Ελληνικό Δημόσιο. Το Νοσοκομείο τελεί υπό την εποπτεία του Υπουργού Υγείας και Πρόνοιας, ο οποίος ασκεί και τις αρμοδιότητες του α.ν. 2039/1939.
3. Το Νοσοκομείο υπάγεται στο συγκρότημα Θεσσαλονίκης και εφημερεύει στα πλαίσια του συγκροτήματος.
4. 'Οπου στις διατάξεις του ν.1964/1991 "Κύρωση Σύμβασης μεταξύ Ελληνικού Δημοσίου και του Ιδρύματος Παπαγεωργίου" αναφέρεται "Νοσοκομείο Παπαγεωργίου" προστίθενται οι λέξεις "Γενικό Περιφερειακό"."
Στο άρθρο 7 προστίθεται εδάφιο 2 ως εξής:
"2. Κάθε χρόνο γίνεται τακτικός έλεγχος της οικονομικής διαχείρισης του Γενικού Περιφερειακού Νοσοκομείου Παπαγεωργίου του προηγούμενου χρόνου από δύο ορκωτούς ελεγκτές που ορίζονται από τον Υπουργό Υγείας και Πρόνοιας. Η έκθεση του πορίσματος του ελέγχου κοινοποιείται στον Υπουργό σε ένα (1) μήνα από την υποβολή της στο Νοσοκομείο. Ο Υπουργός δύναται οποτεδήποτε να διατάξει έκτακτο έλεγχο οικονομικής διαχείρισης του Νοσοκομείου. Οι δαπάνες ελέγχου βαρύνουν το Νοσοκομείο."
Οι παράγραφοι 1 και 3 του άρθρου 14 αντικαθίστανται ως ακολούθως:
"1. Το Νοσοκομείο φέρει πάντοτε σε περίοπτη θέση την ονομασία "ΓΕΝΙΚΟ ΠΕΡΙΦΕΡΕΙΑΚΟ ΝΟΣΟΚΟΜΕΙΟ ΠΑΠΑΓΕΩΡΓΙΟΥ", καθώς και ευδιάκριτη εντοιχισμένη μαρμάρινη πλάκα ή ανάλογη αναμνηστική στήλη με την ένδειξη ότι το Νοσοκομείο τούτο έγινε με φροντίδες του Κοινωφελούς Ιδρύματος Παπαγεωργίου και με δαπάνες του Ελληνικού Δημοσίου, της Ευρωπαϊκής 'Ενωσης και του Ιδρύματος Παπαγεωργίου."
"3. Στο Νοσοκομείο μπορούν να εγκαθίστανται Πανεπιστημιακές Κλινικές, Εργαστήρια και Μονάδες, σύμφωνα με τις ισχύουσες για τα νοσοκομεία διατάξεις, ύστερα και από γνώμη του Δ.Σ του Νοσοκομείου."
Η παρ. 2 και το πρώτο εδάφιο της παρ. 3 του άρθρου 15 αντικαθίσταται και προστίθενται παράγραφοι 5 και 6 που έχουν ως εξής:
"2. Το Διοικητικό Συμβούλιο που θα έχει τη διοίκηση και διαχείριση του Νοσοκομείου είναι επταμελές (7 μέλη) και αποτελείται από τον Πρόεδρο, τον Αντιπρόεδρο και πέντε (5) μέλη, διορίζεται δε με απόφαση του Υπουργού Υγείας και Πρόνοιας με τριετή θητεία, η οποία παρατείνεται μέχρι το διορισμό του νέου Διοικητικού Συμβουλίου.
Από τα επτά (7) μέλη του Δ.Σ του Νοσοκομείου τρία (3) υποδεικνύονται από το 'Ιδρυμα Παπαγεωργίου, τρία (3) επιλέγονται από τον Υπουργό Υγείας και Πρόνοιας και ένα (1) μέλος επιλέγεται από κοινού από τον Υπουργό Υγείας και Πρόνοιας και το 'Ιδρυμα κατά τη διαδικασία της παρ 5."
"3. Τα τρία (3) από τα μέλη του Δ.Σ. του Νοσοκομείου που υποδεικνύονται από το 'Ιδρυμα διορίζονται υποχρεωτικά κατά τα πιο πάνω από τον αρμόδιο Υπουργό."
"5. Ο Υπουργός Υγείας και Πρόνοιας πέντε (5) τουλάχιστον ημέρες πριν από την ημερομηνία που ο ίδιος ορίζει καλεί εγγράφως το 'Ιδρυμα να παραστεί, προκειμένου να επιλεγεί από κοινού το 7ο μέλος του Δ.Σ. του Νοσοκομείου. Αν το 'Ιδρυμα δεν προσέλθει κατά την ημερομηνία αυτή καίτοι κλήθηκε εμπρόθεσμα ή αν δεν επέλθει συμφωνία ως προς την επιλογή του μέλους αυτού, συντάσσεται σχετικό πρακτικό και η επιλογή γίνεται από πενταμελή Επιτροπή, την οποία αποτελούν: 1) ο Πρόεδρος του Ιατρικού Συλλόγου Θεσσαλονίκης, 2) ο Πρόεδρος της Διοικούσας Επιτροπής Περιφερειακού Τμήματος Κεντρικής Μακεδονίας του Τ.Ε.Ε., 3) ο Πρόεδρος του Δικηγορικού Συλλόγου Θεσσαλονίκης, 4) εκπρόσωπος του Νομαρχιακού Συμβουλίου Θεσσαλονίκης και 5) εκπρόσωπος της Τ.Ε.Δ.Κ.Θ.. Προς το σκοπό αυτόν ο Υπουργός συγκροτεί την παραπάνω επιτροπή προς την οποία διαβιβάζει τα σχετικά έγγραφα και πρακτικά. Η επιτροπή εντός δέκα (10) ημερών από τη συγκρότησή της οφείλει να συνεδριάσει και να επιλέξει το πρόσωπο για τη θέση του έβδομου (7ου) μέλους του Δ.Σ του Νοσοκομείου. Η απόφαση της επιτροπής είναι υποχρεωτική για τα συμβαλλόμενα μέρη.
Ως μέλη του Δ.Σ. του Νοσοκομείου διορίζονται πρόσωπα 
 

Επιστροφή στην κορυφή



Σελίδα 9721 
με εμπειρία σε θέματα οργάνωσης και διοίκησης και με ιδιαίτερο κύρος, ώστε με τις γνώσεις τους και την πείρα τους να συμβάλλουν αποτελεσματικά στην επίτευξη των στόχων του Νοσοκομείου.
Η ιδιότητα μέλους του Δ.Σ είναι ασυμβίβαστη με την ιδιότητα μέλους Δ.Σ. άλλης μονάδας παροχής υπηρεσιών υγείας ιδιωτικού τομέα, προμηθευτή ή εργολάβου, μέλους Δ.Σ. ή μετόχου ή διευθύνοντος συμβούλου ή εταίρου ή υπαλλήλου εταιρίας που προμηθεύει ή συναλλάσσεται με το Γενικό Περιφερειακό Νοσοκομείο Παπαγεωργίου. Τα μέλη του Δ.Σ. δεν μπορούν να συνδέονται μεταξύ τους με συγγένεια μέχρι τετάρτου βαθμού εξ αίματος ή εξ αγχιστείας ή να είναι σύζυγοι. Επίσης, πρέπει να μην συντρέχουν στο πρόσωπό τους τα κωλύματα του άρθρου 22 του προεδρικού διατάγματος 611/1977, όπως αυτό ισχύει, εκτός εκείνου του ορίου ηλικίας."
"6. Ο Πρόεδρος και ο Αντιπρόεδρος εκλέγονται κατά τη διαδικασία των παραγράφων 7 και 8 του άρθρου 17 του ν.1964/1991."
Στο άρθρο 16 αντικαθίσταται η παράγραφος 2 και προστίθενται παράγραφοι 3, 4, 5, και 6 ως εξής:
"2. Το Διοικητικό Συμβούλιο δικαιούται όπως με αποφάσεις του αναθέτει σε ένα ή περισσότερα μέλη του να ασκούν, είτε από κοινού είτε και ιδιαιτέρως, καθένα μέρος των εξουσιών και αρμοδιοτήτων του για συγκεκριμένα θέματα του Νοσοκομείου ή για συγκεκριμένες μεμονωμένες ενέργειες ή πράξεις."
"3. Το πρώτο Δ.Σ. καταρτίζει, εντός προθεσμίας τριών (3) μηνών από την κύρωση με νόμο της σύμβασης αυτής, τον Εσωτερικό Κανονισμό Λειτουργίας του Νοσοκομείου, ο οποίος εγκρίνεται από τους Υπουργούς Οικονομικών και Υγείας και Πρόνοιας. Με τον Εσωτερικό Κανονισμό Λειτουργίας του Νοσοκομείου ρυθμίζονται ειδικότερα θέματα αναφερόμενα κυρίως στην οργάνωση, διάρθρωση και τρόπο λειτουργίας των Ιατρικών, Διοικητικών και λοιπών Υπηρεσιών, την κατανομή των κλινών στους τομείς, τα τμήματα και τις μονάδες της Ιατρικής Υπηρεσίας, την υπηρεσιακή κατάσταση, τις υποχρεώσεις για όλο το προσωπικό, την εν γένει λειτουργία του Νοσοκομείου, καθώς και κάθε άλλη λεπτομέρεια που δεν προβλέπεται από την παρούσα σύμβαση και είναι απαραίτητη για την επίτευξη των στόχων του Νοσοκομείου, στα γενικότερα πλαίσια του Ε.Σ.Υ..
Με τον Εσωτερικό Κανονισμό Λειτουργίας ρυθμίζονται επίσης:
α. Ο αριθμός, οι κατηγορίες, οι ειδικότητες και τα προσόντα όλου του προσωπικού στο πλαίσιο των οριζομένων από τις διατάξεις του προεδρικού διατάγματος για το "Ενιαίο πλαίσιο οργάνωσης των Νοσοκομείων".
β. Οι συνολικές αμοιβές του πάσης φύσεως προσωπικού κατ' αναλογία προς τις αμοιβές του προσωπικού που υπηρετεί σε νοσηλευτικά ιδρύματα του Ε.Σ.Υ.. Η απογευματινή λειτουργία τμημάτων, μονάδων, εργαστηρίων, καθώς και των χειρουργείων του Νοσοκομείου γίνεται με τους όρους και τις προϋποθέσεις που ορίζονται με τις διατάξεις του άρθρου 21 του ν. 2519/1997, όπως ειδικότερα καθορίζονται με τον Εσωτερικό Κανονισμό Λειτουργίας.
γ. Η σύσταση θέσεων ειδικευόμενων γιατρών και η τοποθέτηση αυτών γίνεται κατά τις ισχύουσες διατάξεις για τα κρατικά νοσοκομεία.
δ. Η πρόσληψη Γενικού Διευθυντή με σύμβαση ορισμένου χρόνου. Για την πρόσληψη από το Δ.Σ., τη διαδικασία επιλογής, τα προσόντα και τις αρμοδιότητές του εφαρμόζονται αναλόγως οι εκάστοτε ισχύουσες διατάξεις για τους Γενικούς Διευθυντές των νοσοκομείων του Ε.Σ.Υ..
ε. Το σύστημα και η διαδικασία προσλήψεων του προσωπικού:
Ειδικότερα όλο το προσωπικό του Νοσοκομείου προσλαμβάνεται με συμβάσεις ορισμένου χρόνου, που μπορούν μετά από κρίση να ανανεώνονται. Η επιλογή του ιατρικού προσωπικού γίνεται από συμβούλιο κρίσης, που συγκροτείται κατά τις διατάξεις του άρθρου 37 του ν. 2519/1997. Για τη διαδικασία, τα προσόντα, τον τρόπο και τα κριτήρια επιλογής του προσωπικού αυτού εφαρμόζονται οι διατάξεις που ισχύουν κάθε φορά για την πλήρωση θέσεων του κλάδου γιατρών Ε.Σ.Υ..
Η επιλογή του λοιπού (νοσηλευτικού, διοικητικού, παραϊατρικού κ.λπ.) προσωπικού του Νοσοκομείου γίνεται σύμφωνα με τις διατάξεις του άρθρου 18 του ν. 2190/1994, όπως ισχύει εκάστοτε, ύστερα από προκήρυξη του Διοικητικού Συμβουλίου του Νοσοκομείου.
Η προκήρυξη δημοσιεύεται ολόκληρη στην Εφημερίδα της Κυβερνήσεως (Τεύχος Προκηρύξεων Α.Σ.Ε.Π.) και περίληψή της σε δύο τουλάχιστον εφημερίδες των Αθηνών και της Θεσσαλονίκης. Τόσο η προκήρυξη, όσο και ο βάσει αυτής συντασσόμενος, επίσης από το Διοικητικό Συμβούλιο του Νοσοκομείου, πίνακας επιλογής και κατατάξεως των υποψηφίων, αποστέλλονται στο Α.Σ.Ε.Π., το οποίο ασκεί αυτεπαγγέλτως ή κατ' ένσταση των ενδιαφερομένων έλεγχο, κατ' εφαρμογή της νομοθεσίας που ισχύει εκάστοτε γι' αυτό."
"4. Με απόφαση του Δ.Σ., η οποία εγκρίνεται από την αρμόδια τριμελή εξ Υπουργών Επιτροπή, ύστερα από πρόταση του Υπουργού Υγείας και Πρόνοιας, δύναται να προσλαμβάνεται, κατά τα προβλεπόμενα στην παράγραφο 3 περίπτωση ε' της παρούσας, πάσης φύσεως προσωπικό για την αντιμετώπιση έκτακτων και εποχιακών αναγκών και για εξάμηνο χρονικό διάστημα δυνάμενο να παραταθεί για ένα ακόμη εξάμηνο. Η διάταξη αυτή εφαρμόζεται και για την προσωρινή πλήρωση κενών θέσεων."
"5. Προσωπικό (ιατρικό, νοσηλευτικό, διοικητικό, παραϊατρικό και λοιπό προσωπικό) που υπηρετεί σε νοσηλευτικά ιδρύματα του Ε.Σ.Υ. μπορεί με αίτησή του να αποσπάται στο Γενικό Περιφερειακό Νοσοκομείο Παπαγεωργίου, μετά από γνώμη του Δ.Σ., για εξάμηνο χρονικό διάστημα δυνάμενο να παραταθεί για ένα ακόμη εξάμηνο, προκειμένου να διευκολυνθεί η άμεση λειτουργία αυτού.
Η απόσπαση διενεργείται με απόφαση του Υπουργού Υγείας και Πρόνοιας κατά τις κείμενες διατάξεις για τα νοσοκομεία του Ε.Σ.Υ., ύστερα και από γνώμη του Δ.Σ του οικείου νοσηλευτικού ιδρύματος."
"6. Προμήθειες - Αναθέσεις έργων
Προμήθειες πάσης φύσεως, μισθώσεις και εκμισθώσεις ακινήτων εν γένει, αγορές ή εκποιήσεις ακινήτων, εκποιήσεις κινητών, αναθέσεις και εκπονήσεις μελετών, καθώς και εκτέλεση έργων του Γενικού Περιφερειακού Νοσοκομείου Παπαγεωργίου διενεργούνται με την εφαρμογή των διατάξεων που ισχύουν στα νομικά πρόσωπα δημοσίου δικαίου (Ν.Π.Δ.Δ.)".
Οι παράγραφοι 6 και 10 του άρθρου 17 αντικαθίστανται ως εξής:
"6. Οι αποφάσεις λαμβάνονται κατά απόλυτη πλειοψηφία και σε ισοψηφία υπερισχύει η άποψη με την οποία τάσσεται η ψήφος του Προέδρου."
"10. Ο Πρόεδρος του Δ.Σ. έχει τις εξής αρμοδιότητες:
α. Συγκαλεί το Δ.Σ. σε τακτική ή έκτακτη συνεδρίαση, καθορίζει τα θέματα της ημερήσιας διάταξης, τα οποία και εισηγείται προς το Συμβούλιο, και διευθύνει τις συνεδριάσεις αυτού.
β. Εκπροσωπεί το Νοσοκομείο έναντι οποιουδήποτε τρίτου φυσικού ή νομικού προσώπου του Δημοσίου, οργανισμών κ.λπ., καθώς και ενώπιον πάντων των δικαστηρίων (τακτικών, ποινικών, διοικητικών), άλλων διοικητικών, δικαστικών ή άλλων αρχών, ακόμα και με την ιδιότητα του διαδίκου.
γ. Ασκεί εξ ονόματος του Διοικητικού Συμβουλίου διαρκή έλεγχο στη διαχείριση του ενεργητικού του Νοσοκομείου και των εν γένει λειτουργιών του.
δ. Προσλαμβάνει και απολύει το ιατρικό προσωπικό μετά από προηγούμενες αποφάσεις του Δ.Σ. και μέσα στα πλαίσια του προϋπολογισμού του Νοσοκομείου.
ε. Αποφασίζει για κάθε θέμα στα πλαίσια των εξουσιών και αρμοδιοτήτων που του εκχωρεί το Δ.Σ.."
Σε πίστωση των πιο πάνω συντάσσεται η παρούσα σε όσα και τα συμβαλλόμενα μέρη αντίτυπα, η οποία αφού διαβάστηκε και βεβαιώθηκε από τους συμβαλλόμενους υπογράφεται ως ακολούθως:
 

Επιστροφή στην κορυφή




???? 9722 
?? ?????????????
??? ?? ??????? ??? ?? ?????A ????????????(????? (??????? ???????? ? ???????????????????
?. ??????????? ????????? ?. ??????????? ??? ????????
?. ????????
'??? ????
? ??????????? ??????? ????? ???? ????? ????????.
???????? ????? ?????? ?? ????? ???????? ???????? ??? ?????????."
?????????? (???????????: ????? ? ??? ? ????????? ?????o ?????' ??? ??????? ???????? ? ?? ????? ????? ?????? ??????.
?????? ?????????: ????? ????
?????????? (???????????: ????? ?????? ???????
???? ????? ??? ????? ? ????? ??????? 13 ??? 1998 (??? ?????? ???????? ???, ? ??????.
?????? ?????????: ????? ????
?????????? (???????????: ????? ? ????? ??????? 13 ??? 1998 (??? ??????, ???????
???? ?????, ???????? ????? ????? ??????
?????? ?????????: ????? ????
??? ????? ??????????? 01.05' ??? ???????????? ??? ??? 26 ??? 1998 ???? 18.00, ? ?????? ???????????? ???? ???? ????, ????? ??????? ??????144 ???????? ???????? ??????? ??????? ????? ?????? ????????? (76) ???????????? ?? ??????????????????? ????? ??? ??????? ???? ????????????????, ???? ? ??"????? ??????, ?? ??? ? ????? ?????????????????, ?? ??? ??????????????? 2271/1994, ????? ????? ?????????.
? ???????? ?? ??????????

