
Σελίδα 10739 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΝΗ'
Δευτέρα 22 Ιουνίου 1998
Αθήνα, σήμερα στις 22 Ιουνίου 1998, ημέρα Δευτέρα και ώρα 18.15' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Ελένη Ανουσάκη, Boυλευτή Α' Αθηνών, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Κοινότητα Προσκυνά του Νομού Φθιώτιδας διαμαρτύρεται για τη διέλευση του βοηθητικού δρόμου της ΝΕΟ από την περιοχή της.
2) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Κέντρο Μελέτης και 'Ερευνας του Ελληνικού Θεάτρου - Θεατρικό Μουσείο ζητεί οικονομική ενίσχυση για τη συνέχιση της λειτουργίας του.
3) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία η Ελληνική Εταιρεία Αλλεργιολογίας και Κλινικής Ανοσολογίας διαμαρτύρεται για το μη διορισμό του κ. Β. Βοβόλη.
4) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Αντιρρίου του Νομού Αιτωλ/νίας υποβάλλει προτάσεις για τον καθορισμό κοινόχρηστων χώρων για την τοποθέτηση των μικροπωλητών στην περιοχή του.
5) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η 'Ενωση Αστυνομικών Υπαλλήλων του Νομού Μεσσηνίας επισημαίνει τα προβλήματα του κτιρίου του Σ.Ε.Φ.Φ. Τρίπολης.
6) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο κ. Γεώργιος Σεπέτης, συνταξιούχος κάτοικος Φύλλων Χαλκίδας Νομού Εύβοιας, διαμαρτύρεται για τη χωματοληψία στο Ληλάντιο Πεδίο.
7) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Νομαρχιακή Αυτοδιοίκηση Φωκίδας ζητεί χρηματοδότηση για την εκτέλεση των αναγκαίων εργασιών κατά των κατολισθήσεων στη θέση "Μαχαιροσπηλιά" στην Κοινότητα Αγίων Πάντων στο Νομό Φωκίδας.
8) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία ο Σύλλογος Δανειοληπτών ΟΕΚ και Σεισμοπλήκτων Νομού Ηλείας ζητεί την άμεση αναστολή χρεών των δανειοληπτών των σεισμόπληκτων περιοχών.
9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Ευθαλία Πάνου, κάτοικος Ξηροποτάμου Δράμας, ζητεί την επίλυση του προβλήματος της συνταξιοδότησής της.
10) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία το Κέντρο Μελέτης και 'Ερευνας του Ελληνικού Θεάτρου - Θεατρικό Μουσείο ζητεί τη συνέχιση της λειτουργίας του.
11) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορα με την οποία ο Σύλλογος Σεισμοπαθών Προσφυγικών Πολυκατοικιών Νίκαιας ζητεί την ικανοποίηση των οικονομικών αιτημάτων των μελών του.
12) Ο Βουλευτής Λακωνίας κ. ΠΑΡΑΣΚΕΥΑΣ ΦΟΥΝΤΑΣ κατέθεσε αναφορά με την οποία ο Σύλλογος Πλανόδιων Εμπόρων Αυτοκινητιστών Λακωνίας "'Αγιος Χριστόφορος" ζητεί την τροποποίηση της υπ.απόφασης, ώστε να είναι υποχρεωτική η χορήγηση αδειών άσκησης του υπαίθριου εμπορίου.
13) Οι Βουλευτές κύριοι ΔΗΜΗΤΡΙΟΣ ΚΑΤΣΙΚΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Κοινότητα Αιγείρας του Νομού Αχαίας υποβάλλει προτάσεις για τη χάραξη της σιδηροδρομικής γραμμής Αθηνών - Πατρών.
14) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δήμος Αιγίου Νομού Αχαίας ζητεί τη σύνταξη συμβολαίου αγοράς του διατηρητέου κτιρίου ιδιοκτησίας Παναγιωτοπούλων στην περιοχή του.
15) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Επιμελητήριο Ηλείας ζητεί τη ρύθμιση των ληξιπρόθεσμων υποχρεώσεων προς τα ασφαλιστικά ταμεία των οφειλετών των σεισμοπλήκτων περιοχών του Νομού Ηλείας.
16) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ 
 

  



Σελίδα 10740 
κατέθεσε αναφορά με την οποία η Κοινότητα Χαβαρίου του Νομού Ηλείας ζητεί την επαναλειτουργία του γραφείου ΕΛΤΑ στην περιοχή της.
17) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Σωματείο Εργαζομένων Οργανισμού Υδρεύσεως Θεσ/νίκης υποβάλλει προτάσεις για την ιδιωτικοποίηση - μετοχοποίηση του ΟΥΘ ΑΕ.
18) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ ζητεί να ληφθούν μέτρα κατά του αθέμιτου ανταγωνισμού στον κλάδο από τη λειτουργία γραφείων παράνομων στοιχημάτων.
19) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Βιοτεχνικών Σωματείων Θεσ/νίκης ζητεί νέες ρυθμίσεις φορολόγησης, νέα διαμόρφωση χρηματοδοτικού πλαισίου στήριξης των ΜΜΕ.
20) Ο Βουλευτής Θεσ/νίκης ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Επαγγελματιών Εμπόρων του Νομού Θεσ/νίκης ζητεί τη μεταφορά της κρεαταγοράς στην περιοχή της Λαχαναγοράς Θεσ/νίκης.
21) Οι Βουλευτές κύριοι ΑΘΑΝΑΣΙΟΣ ΔΑΒΑΚΗΣ, ΠΑΝΑΓΙΩΤΗΣ ΚΡΗΤΙΚΟΣ, ΕΛΕΝΗ ΑΝΟΥΣΑΚΗ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Επιμελητήριο Λακωνίας ζητεί να μη διακοπεί η ακτοπλοϊκή γραμμή Γυθείου - Κρήτης.
22) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δήμος Αιγίου του Νομού Αχαίας ζητεί να υλοποιηθεί το πρόγραμμα ανάπτυξης των πληγέντων Νομών από τους σεισμούς.
23) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος για την προστασία και ανάδειξη του Παναχαϊκού 'Ορους ζητεί να ενταχθεί το όρος στη διαδικασία κτηματογράφησης.
24) Ο Βουλευτής Ηλείας κ. ΙΩΑΝΝΗΣ ΖΑΦΕΙΡΟΠΟΥΛΟΣ κατέθεσε αναφορά με την οποία το Σωματείο Επαγγελματιών Ιδιοκτητών Φορτοταξί Αυτοκινήτων "Ο Πέλοψ" ζητεί να περάσουν δίχως χαρτί του ΤΣΑ τα προβληματικά αυτοκίνητα από ΚΤΕΟ.
25) Οι Βουλευτές κύριοι ΑΛΕΞΑΝΔΡΟΣ ΔΑΜΙΑΝΙΔΗΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Νέας Ζίχνης του Νομού Σερρών ζητεί να ληφθούν μέτρα πυροσβεστικής προστασίας στην περιοχή του.
26) Ο Βουλευτής Ηλείας κ. ΙΩΑΝΝΗΣ ΖΑΦΕΙΡΟΠΟΥΛΟΣ κατέθεσε αναφορά με την οποία η Κοινότητα Χαβαρίου του Νομού Ηλείας ζητεί την επαναλειτουργία του γραφείου ΕΛΤΑ της περιοχής της.
27) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Επαγγελματιών Εμπόρων Νομού Θεσ/νίκης διαμαρτύρεται για παράνομες πωλήσεις προϊόντων από τα περίπτερα Θεσ/νίκης.
28) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Επαγγελματιών Εμπόρων του Νομού Θεσ/νίκης ζητεί τη δημιουργία ιχθυοαγοράς στο δυτικό τομέα Θεσ/νίκης για την ανάπτυξη του ιχθυεμπορίου στη Βόρειο Ελλάδα.
29) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Εθνική 'Ενωση Αναπήρων και Θυμάτων Πολέμου Θεσ/νίκης ζητεί την ικανοποίηση οικονομικών αιτημάτων των μελών της.
30) Ο Βουλευτής Αθηνών κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία η Επιτροπή Πρωτοβουλίας Ελλαδιτών και Κυπρίων Επαναπατρισθέντων Εκπαιδευτικών Μ.Ε. ζητεί να παραχωρηθεί με ειδική ρύθμιση σε Κύπριους και 'Ελληνες εκπαιδευτικούς το δικαίωμα λήψης άδειας άνευ αποδοχών διάρκειας 10 ετών.
31) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Πανελλαδική 'Ενωση Λιθογράφων Μισθωτών Γραφικών Τεχνών Τύπου ζητεί σε σχέση με το Ταμείο Ασφάλισης ΤΑΤΤΑ την τοποθέτηση φαρμακοποιού, τη σύσταση Α/θμιας υγειονομικής επιτροπής και τον ορισμό Νομικού Συμβούλου του Ταμείου.
32) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Σύλλογος Δασκάλων και Νηπιαγωγών Βάδης - Βυρτεμβέργης "ΑΡΙΣΤΟΤΕΛΗΣ" καταγγέλλει την απόπειρα συρρίκνωσης των Ελληνόγλωσσων σχολικών μονάδων της Βάδης - Βυρτεμβέργης και τη διάλυση του υπάρχοντος εκπαιδευτικού ιστού.
33) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Περιφερειακό Συμβούλιο της ΠΟΕΔΗΝ Βορείου Αιγαίου ζητεί να μην είναι απαραίτητη η εισαγωγή σε Δημόσιο Νοσοκομείο του ασφαλισμένου προκειμένου να του καταβληθεί αποζημίωση για τη μετακίνησή του για ιατρικούς λόγους.
34) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Παράρτημα Πετραλώνων - Θησείου - Πάνω Σφαγείων της ΠΕΑΕΑ καταγγέλλει τις επιθέσεις των ΜΑΤ ενάντια στους εργαζόμενους που διαμαρτύρονται για την πολιτική της κυβέρνησης.
35) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Παλλεσβιακό Εργατοϋπαλληλικό Κέντρο καταγγέλλει τη συμμετοχή ελληνικών αεροπλάνων στα ΝΑΤΟϊκά γυνάσια "Αποφασισμένο Γεράκι".
36) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Σωματείο Εργαζομένων ΥΕΘΑ Εργοστασίου Αράξου Αχαίας ζητεί να ισχύσει αναδρομικότητα του διορισμού 87 μελών του.
37) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Σωματείο Ξενοδοχοϋπαλλήλων, Σερβιτόρων και Εργατών Ξενοδοχείων Νομού Ζακύνθου καταγγέλλει την επιχείρηση PARK καθώς και άλλες ξενοδοχειακές επιχειρήσεις του νησιού για αντεργατική τακτική.
38) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Εταιρεία "HELLAS SERVICE AE" ΟΔΙΚΗ ΒΟΗΘΕΙΑ καταγγέλλει οικονομικοκοινωνικό σκάνδαλο που έχει σχέση με την ελληνική ασφαλιστική νομοθεσία.
39) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Δήμος Πετρούπολης Αττικής ζητεί την άμεση μεταστέγαση του ΙΚΑ Πετρούπολης σε νέο και κατάλληλο κτίριο.
40) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία η Κοινότητα Συκιάδας του Νομού Χίου ζητεί χρηματοδότηση για την κατασκευή αποδυτηρίων και για την περίφραξη του γηπέδου Συκιάδας - Λαγκάδας.
 

  



Σελίδα 10741 
41) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Σύλλογος ΑΜΕΑ Γονέων και Φίλων "Η Ηλιαχτίδα" με έδρα το Αγρίνιο ζητεί οικονομική ενίσχυση για την επίλυση του στεγαστικού του προβλήματος.
42) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Νομαρχιακή Αυτοδιοίκηση Αιτωλ/νίας ζητεί να εφαρμοσθεί το πρόγραμμα της "Βιολογικής Γεωργίας" στο Νομό Αιτωλ/νίας.
43) Ο Βουλευτής Σερρών κ. ΘΕΟΦΙΛΟΣ ΛΕΟΝΤΑΡΙΔΗΣ κατέθεσε αναφορά με την οποία οι υπάλληλοι του ΤΟΕΒ του πρώτου Αρδευτικού Δικτύου Πεδιάδας Σερρών ζητούν τη ρύθμιση της συνταξιοδότησής τους.
44) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η 'Ενωση Εργατοϋπαλλήλων Αστικής Συγκοινωνίας Θεσ/νίκης αντιτίθενται στις επιχειρούμενες αλλαγές του νομοσχεδίου που αφορά στις εργασιακές σχέσεις.
45) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Δωρική Αδελφότητα ζητεί να ληφθούν μέτρα για τη βελτίωση της ιατρικής και της νοσοκομειακής περίθαλψης στο Νομό Φωκίδας.
46) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας όπου η Ανώτατη Συνομοσπονδία Πολυτέκνων Ελλάδας ζητεί την ικανοποίηση των οικονομικών αιτημάτων των μελών της.
47) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας σχετικά με τα προβλήματα στο λιμάνι του Στομίου λόγω της ανεπάρκειας ελέγχου της αρμόδιας λιμενικής αρχής.
48) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας σχετικά με το αίτημα οικονομικής ενίσχυσης για την εκτέλεση έργων στα Μεσάγγαλα Νομού Λάρισας.
49) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας σχετικά με τις αντιδράσεις για την απόφαση κατάργησης της σιδηροδρομικής γραμμής Παλαιοφάρσαλος - Καλαμπάκα.
50) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Μαραθώνος Νομού Αττικής προτείνει την εγκατάσταση του Κέντρου Κωπηλασίας στο Σχινιά - Μαθαρώνος.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6055/98 ερώτηση δόθηκε με το υπ'αριθμ. 2786/27-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 6055/98, που κατατέθηκε στη Βουλή από το Βουλευτή κ. Λ. Παπανικολάου, για το θιγόμενο σ' αυτή θέμα αρμοδιότητάς μας, σας πληροφορούμε τα εξής:
1. Είναι γνωστό ότι ένας ικανός αριθμός των συγκροτημένων με τον ν. 2539/97 Οργανισμών Τοπικής Αυτοδιοίκησης στερείται του απαραίτητου επιστημονικού προσωπικού προκειμένου να εκπληρώσουν τις δραστηριότητές τους.
2. Το Υπουργείο Εργασίας και Κοινωνικών Ασφαλίσεων και ο Οργανισμός Απασχόλησης Εργατικού Δυναμικού (ΟΑΕΔ), καθ' ύλη αρμόδιοι φορείς για την προώθηση της απασχόλησης, αναλαμβάνουν τη πρωτοβουλία να καταρτίσουν άνεργους πτυχιούχους ΑΕΙ και ΤΕΙ, ώστε να εξειδικευτούν στα θέματα της τοπικής Αυτοδιοίκησης, σε συνεργασία με το Υπουργείο Εσωτερικών, Δημόσιας Διοίκησης και Αποκέντρωσης.
Για τη πραγματοποίηση του στόχου αυτού, συνεργάστηκαν τόσο με την Κεντρική 'Ενωση Δήμων και Κοινοτήτων, που είναι το Κεντρικό Συλλογικό 'Οργανο της πρωτοβάθμιας αυτοδιοίκησης, όσο και με την Ελληνική Εταιρεία Τοπικής Ανάπτυξης και Αυτοδιοίκησης, που είναι επιστημονικός και τεχνικός Σύμβουλος και η οποία εταιρεία θα υλοποιήσει το πρόγραμμα με την επίβλεψη του ΟΑΕΔ.
3. Το πρόγραμμα περιλαμβάνει τέσσερις ενότητες:
α) Θεσμικό πλαίσιο των νέων δήμων διάρκειας 500 ωρών (ενιαίο πρόγραμμα)
β) Μορφές Οργάνωσης και λειτουργίας νέων Δήμων, διάρκειας 1764 ωρών
γ) Οικονομικές των ΟΤΑ, χρηματοδοτήσεις, διπλογραφικό λογιστικό σύστημα Δήμων, διάρκειας 1764 ωρών.
δ) Δημόσια Τεχνικά 'Εργα, διάρκειας 1764 ωρών.
4. Ο ΟΑΕΔ ουδέποτε διατύπωσε την άποψη ότι το κόστος του προγράμματος θα ανέλθει στα δέκα (10) δις δρχ..
5. Ο προϋπολογισμός του προγράμματος θα βαρύνει τον ΟΑΕΔ με το ποσό των δέκα (1Ο) δις δρχ. και ο οποίος αναλυτικά έχει ως εξής:
α) Αμοιβές εκπαιδευομένων
2400 άτομα Χ 2264 ώρες Χ 1395 δρχ/ώρα = 7.579.872.000 δρχ.
β) Διδακτικό προσωπικό μόνο για το θεωρητικό μέρος
600 ώρες Χ 10000 ανά ώρα κατά μέσο όρο Χ 100 άτομα/ώρα = = 6Ο0.000.000 δρχ.
γ) Αναλώσιμα-καταναλώσιμος εξοπλισμός
μέρος της δαπάνης 295.128.000 δρχ.
Σύνολο 8.475.072.000 δρχ.
Στο σύνολο αυτό πρέπει να προστεθεί ο ΦΠΑ και το χαρτόσημο και η συνολική δαπάνη θα ανέλθει στα δέκα (1Ο) δις. δρχ. περίπου.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
2. Στην με αριθμό 6057/3-4-98 ερώτηση δόθηκε με το υπ'αριθμ. 1811/23-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην 6057/3.4.98 ερώτηση που κατέθεσε η Βουλευτής κ. Μαριέττα Γιαννάκου, στο τμήμα ερωτήσεων της Δ/νσης Κοινοβουλευτικού Ελέγχου της Βουλής των Ελλήνων, σχετικά με την αναθεώρηση του θεσμικού πλαισίου για τα άτομα με ειδικές ανάγκες και ως προς το μέρος που μας αφορά, σας πληροφορούμε τα παρακάτω:
1. Το Υπουργείο Υγείας - Πρόνοιας, με τις αρμόδιες υπηρεσίες του έχει ξεκινήσει μια προσπάθεια αξιολόγησης του υφιστάμενου συστήματος των προνοιακών οικονομικών ενισχύσεων και παροχών για τα άτομα με ειδικές ανάγκες.
Για τον λόγο αυτό συστάθηκε σύμφωνα με την υπ'αρ. ΔΥ1α/10014/97 Υπουργική Απόφαση - Επιτροπή στην οποία συμμετέχουν υπηρεσιακοί παράγοντες και εκπρόσωποι των συλλογικών φορέων των Α.Μ.Ε.Α. (Ε.Σ.Α.Ε.Α.) και η οποία στόχο έχει την διαμόρφωση προτάσεων για μία δικαιότερη επιδοματική πολιτική για τα άτομα αυτά.
Η επιτροπή αυτή συνεχίζει τις εργασίες της για την σύνταξη τελικού πορίσματος, από το οποίο η υπηρεσία μας αξιολογώντας τις προτάσεις που θα γίνουν, θα εισηγηθεί ανάλογες θεσμικές ρυθμίσεις.
2. Στα πλαίσια των προτάσεων που έγιναν από την επιτροπή αυτή, ήταν και η διεξαγωγή έρευνας κοινωνικών αναγκών των κοινωνικών ομάδων (Α.Μ.Ε.Α.) που καλύπτουν τα υφιστάμενα προγράμματα.
Στόχος της έρευνας αυτής θα είναι να διερευνηθεί ο βαθμός κάλυψης των αναγκών καθώς και το αν υπάρχουν ακάλυπτες περιπτώσεις.
Στα πλαίσια της πρότασης αυτής το Υπουργείο Υγείας - Πρόνοιας, ανέθεσε στο Κέντρο Ευρωπαϊκού Συνταγματικού Δικαίου, ίδρυμα Θεμιστοκλή και Δημήτρη Τσάτσου -ύστερα από σχετική πρότασή του- την σύνταξη μελέτης "για τον σχεδιασμό, γενικών αρχών ενός νέου συστήματος εισοδηματικής ενίσχυσης των ΑΜΕΑ".
Η μελέτη-έκθεση αυτή, θα ολοκληρωθεί στις αρχές του 
 

  



Σελίδα 10742 
καλοκαιριού του 1998.
Το πόρισμα της σχετικής επιτροπής του Υπουργείου μαζί με την έκθεση-μελέτη των εμπειρογνωμόνων του Κέντρου Ευρωπαϊκού Συνταγματικού Δικαίου, θα αποτελέσουν τη βάση για την αναδιαμόρφωση της επιδοματικής πολιτικής για τα ΑΜΕΑ.
O Yπουργός
Κ. ΓΕΙΤΟΝΑΣ"
3. Στην με αριθμό 6059/3-4-98 ερώτηση δόθηκε με το υπ'αριθμ. 500/23-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6059/3-4-98 που κατέθεσε ο Βουλευτής κ. Δημ. Σιούφας σας γνωρίζουμε τα εξής:
'Οπως μας πληροφόρησε η Διεύθυνση Δευτεροβάθμιας Εκπαίδευσης Νομαρχιακής Αυτοδιοίκησης Καρδίτσας με σχετικό έγγραφό της, το Μουσικό Γυμνάσιο Καρδίτσας άρχισε τη λειτουργία του το σχολικό έτος 1994-95 και μέχρι σήμερα παρουσιάζει την παρακάτω κίνηση μαθητικού δυναμικού.
ΣΧΟΛΙΚΟ ΕΤΟΣ ΤΑΞΕΙΣΑ' Β' Γ 'Α' Λ.Τ.1994-95 15  1995-96 11 16 1996-97 24 13 171997-98 10 22 16Σημειώνεται ότι κατά το τρέχον σχολικό έτος ιδρύθηκε Α' Λυκειακή τάξη, η οποία δεν λειτουργεί λόγω έλλειψης μαθητών.
Η Δ/νση Δευτεροβάθμιας Εκπ/σης Ν.Α. Καρδίτσας, παρά το μικρό αριθμό μαθητών του Σχολείου, από το σχολ. έτος 1995-96 ξεκίνησε τη διαδικασία αναζήτησης οικοπέδου, προς ανέγερση κτιρίου που θα στεγάσει το εν λόγω Γυμνάσιο. Η στενότητα που υπάρχει από πλευράς οικοπεδικών εκτάσεων δεν επέτρεψε μέχρι σήμερα την κατάληξη σε οριστική λύση του προβλήματος. Οι προσπάθειες της ως άνω υπηρεσίας επικεντρώνονται αυτή τη στιγμή σε κάποιες εκτάσεις, και μέσω της Νομαρχιακής Αυτοδιοίκησης αναζητάει τον τρόπο με τον οποίο θα εξασφαλισθεί η απαιτούμενη έκταση.
Παράλληλα η Νομαρχιακή Αυτοδιοίκηση υπέβαλε πρόταση ένταξης της ανέγερσης κτιρίου για το Μουσικό Γυμνάσιο στο ανάλογο πρόγραμμα του Ο.Σ.Κ.
Σε ό,τι αφορά τη μεταστέγαση, μετά από έγγραφο της ως άνω Δ/νσης Δευτεροβάθμιας Εκπ/σης προς τη Νομαρχιακή Επιτροπή, προωθείται προκήρυξη αναζήτησης κατάλληλου κτιρίου, προκειμένου να μεταστεγαστεί το Σχολείο από το Σεπτέμβριο του 1998.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
4. Στην με αριθμό 6063/3-4-98 ερώτηση δόθηκε με το υπ' αριθμ. 1696/22-4-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 6063/3-4-98 ερώτησης που κατέθεσαν οι Βουλευτές κύριοι Κ. Καραμηνάς και κ. Α. Καραμάριος στη Βουλή των Ελλήνων με θέμα την επίλυση προβλημάτων της Νήσου Καστελλόριζο και άλλων ακριτικών Νησιών, σας γνωρίζουμε τα ακόλουθα:
Αποτελεί παγιωμένη πεποίθηση της Ηγεσίας του Υπουργείου Εθνικής 'Αμυνας η θέση ότι ο ρόλος των Ενόπλων μας Δυνάμεων δεν πρέπει να περιορισθεί στο αυστηρό πλαίσιο της διαφύλαξης της εδαφικής ακεραιότητας της χώρας μας, αλλά αντίθετα πρέπει, και τα τελευταία χρόνια έχει αρχίσει να το πράττει, να συνδράμει τις τοπικές κοινωνίες στη βελτίωση της ποιότητας ζωής των πολιτών.
Μετά από Απόφασης του κ. Υπουργού το "πιλοτικό" πρόγραμμα κοινωνικής προσφοράς των Ενόπλων Δυνάμεων προς το Κοινωνικό σύνολο που εφαρμόζεται από το 1995 στο Δ' Σώμα Στρατού (Θράκη) επεκτάθηκε από 1η Ιανουαρίου 1997 και στη Ζώνη Ευθύνης της Ανωτάτης Στρατιωτικής Διοίκησης Εσωτερικής και Νήσων (Νησιά του Αιγαίου). Από το πρόγραμμα αυτό προβλέπεται η διάθεση προσωπικού και μέσων (με την προϋπόθεση ότι δεν επηρεάζεται το επιχειρησιακό έργο των Σχηματισμών) στην Τοπική Αυτοδιοίκηση και σε άλλους φορείς, μετά από αίτησή τους προς τις κατά τόπους Στρατιωτικές Διοικήσεις. Η εφαρμογή του έγινε γνωστή στο Υπουργείο Αιγαίου και λεπτομέρειες του σημαντικού κοινωνικού έργου που έχει προσφερθεί, κατά το 1997, στα νησιά του Αιγαίου περιέχονται στο συνημμένο (Δ1) της Απαντήσεώς μας, ενώ ήδη έχει εκπονηθεί αντίστοιχο πρόγραμμα δράσης κοινωνικής προσφοράς των Ενόπλων Δυνάμεων για τις περιοχές των ακριτικών νησιών για το έτος 1998 (Δ2).
Ειδικότερα, σε ό,τι αφορά τη νήσο Καστελλόριζο σας γνωρίζουμε ότι, πριν καν τεθεί σε εφαρμογή το καινούργιο πρόγραμμα, διατέθηκαν κατά το καλοκαίρι του 1996 ένας αεροσυμπιεστής, δύο ανατρεπόμενα οχήματα και ένας φορτωτής με χειριστές για εκβραχισμούς, για την κατασκευή ελικοδρομίου, ενώ τον Δεκέμβριο του 1996 διατέθηκαν ένας φορτωτής και δύο ανατρεπόμενα οχήματα με χειριστές για τη μεταφορά γαιών, καθώς και για την διάστρωση και διαμόρφωση του περιβάλλοντος χώρου ενός γηπέδου.
Ο Υπουργός
AΘ. ΑΠ. ΤΣΟΧΑΤΖΟΠΟΥΛΟΣ"
5. Στην με αριθμό 6063/3-4-98 ερώτηση δόθηκε με το υπ' αριθμ. 701/23-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 6063/3-4-98 ερώτησης, σχετικά με το θέμα δημιουργίας σύγχρονης αθλητικής εγκατάστασης στο Καστελόριζο, σας γνωρίζουμε τα εξής:
Θα πρέπει να υποβληθεί στη Γ.Γ.Α. έγγραφο αίτημα συνοδευόμενο απαραίτητα από προϋπολογισμό και τεχνική περιγραφή των προτεινομένων έργων, προκειμένου οι εγκαταστάσεις ποδοσφαίρου που υπάρχουν σήμερα να μετατραπούν σε μια σύγχρονη αθλητική εγκατάσταση.
Οι συγκεκριμένες αυτές προτάσεις, που βέβαια, θα πρέπει να αναφέρονται στον διατιθέμενο χώρο, θα εξετασθούν από την Γ.Γ.Α. για να παρθούν οι σχετικές αποφάσεις.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
6. Στην με αριθμό 6090/6-4-98 ερώτηση δόθηκε με το υπ' αριθμ. 331/23-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην με αριθμό 6090/06.04.98 ερώτηση των Βουλευτών κυρίων Νίκου Γκατζή και Αχιλλέα Κανταρτζή, σας γνωρίζουμε τα εξής:
Τα αιτήματά των Συλλόγων για χρηματοδότηση των πολιτιστικών δραστηριοτήτων, εξετάζονται πλέον στο πλαίσιο του Γενικού Κανονισμού Χρηματοδοτήσεων του Υπουργείου, με την εμπρόθεσμη κατάθεση του Πολιτιστικού Δελτίου. Σημειώνεται ότι ο Σύλλογος Καππαδοκών Μαυρολόφου "Ο ΑΓΙΟΣ ΓΕΩΡΓΙΟΣ - ΤΣΑΡΙΚΛΙ" δεν έχει υποβάλει Πολιτιστικό Δελτίο για το 1998.
Αναφορικά με την ίδρυση Ιστορικού Λαογραφικού Μουσείου, με Π.Δ. (άρθρ. 6 παρ. 1 Ν. 2557/97) θα καθοριστούν οι κατηγορίες των μη κρατικών μουσείων, καθώς και οι προϋποθέσεις που πρέπει να πληροί ένα μουσείο για να χαρακτηρισθεί ως τέτοιο με απόφαση του Υπουργού Πολιτισμού.
Η χρηματοδότηση των εργασιών επισκευής και διαρρύθμισης του κτιρίου όπου πρόκειται να στεγασθεί το υπό ίδρυση Μουσείο, προϋποθέτει πάντως την υποβολή μελέτης στην αρμόδια Υπηρεσία του ΥΠ.ΠΟ. με αναλυτικό προϋπολογισμό δαπάνης.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
7. Στην με αριθμό 6098/6-4-98 ερώτηση δόθηκε με το υπ' αριθμ. 601/27-4-98 έγγραφο από τον Υφυπουργό Εθνικής 
 

  



Σελίδα 10743 
Οικονομίας η ακόλουθη απάντηση:
"Απαντώντας στην ερώτηση 6098/6-4-1998, του Βουλευτή κ. Ιωάννη Τζωάννου σχετικά με την Τράπεζα Κρήτης σας γνωρίζουμε ότι όσον αφορά τους όρους διενέργειας του διαγωνισμού πώλησης της υπό εκκαθάριση Παλαιάς Τράπεζας Κρήτης έχει εκδοθεί η με αριθμό 6190/Β.316/24-2-1998 κοινή απόφασή μας και του Διοικητή της Τράπεζας της Ελλάδος, που θέτει, σε συνδυασμό με το Ν. 2330/95 "Ρυθμίσεις για την εξυγίανση της Τράπεζας Κρήτης" το νομικό πλαίσιο διενέργειας του νέου διαγωνισμού.
Ως προς το χρονοδιάγραμμα διενέργειας του διαγωνισμού θα τηρηθεί η καταληκτική ημερομηνία υποβολής προσφορών, και σύμφωνα με την κοινή απόφαση, είναι η 12η Ιουνίου 1998.
Ο Υφυπουργός
Χ. ΠΑΧΤΑΣ"
8. Στην με αριθμό 6110/7-4-98 ερώτηση δόθηκε με το υπ' αριθμ. 216/27-4-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της ερώτησης 6110/7-4-1998 του βουλετή κ. Π. Ψωμιάδη, σας γνωρίζουμε ότι στα πλαίσια λήψεως διαρθρωτικών μέτρων στην αγορά εργασίας για καταπολέμηση κυρίως της ανεργίας ως και λήψης μέτρων για την επίτευξη των στόχων του Προγράμματος Σύγκλισης δεν τίθεται θέμα για κατάργηση των δώρων Χριστουγέννων και Πάσχα και του επιδόματος αδείας των εργαζομένων στο Δημόσιο και Ιδιωτικό τομέα της οικονομίας.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
9. Στην με αριθμό 6132/7-4-98 ερώτηση δόθηκε με το υπ' αριθμ. 516/14-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6132/7-4-98, που κατέθεσε ο Βουλευτής κ. Αναστ. Καραμάριος, σας γνωρίζουμε τα ακόλουθα:
Στο άρθρο 6 παρ. 5 εδ. Β' του προσφάτως ψηφισθέντος νόμου 2525/23-9-97 (ΦΕΚ 188 Α') ορίζεται ότι:
"Στους διαγωνισμούς που θα διενεργηθούν κατά τη διάρκεια της πενταετίας 1998-2002, η συνολική βαθμολογία των επιτυχόντων στο διαγωνισμό που υπηρέτησαν ως προσωρινοί αναπληρωτές και ωρομίσθιοι εκπαιδευτικοί στα δημόσια σχολεία Πρωτοβάθμιας και Δευτεροβάθμιας Εκπαίδευσης, εφόσον έχουν συμπληρώσει προϋπηρεσία δύο (2) τουλάχιστον διδακτικών ετών με πλήρες διδακτικό ωράριο, προσαυξάνεται με ποσοστό δύο τοις εκατό (2%) για κάθε διδακτικό έτος.
Στις περιπτώσεις διδακτικής προϋπηρεσίας με μειωμένο ωράριο γίνεται αναγωγή στο υποχρεωτικό εβδομαδιαίο ωράριο διδασκαλίας. Η διαμορφούμενη συνολική βαθμολογία προσδιορίζει τη σειρά εγγραφής των υποψηφίων στους πίνακες επιτυχίας".
'Ετσι με την αποκλιμάκωση των ποσοστών διορισμού με βάση την επετηρίδα και την κλιμάκωση των ποσοστών διορισμού με βάση τον διαγωνισμό πιστεύουμε ότι όλος ο αριθμός των αναπληρωτών που κατά τη δημοσίευση του νόμου 2525/97 (23-9-97) ήσαν εν ενεργεία αναπληρωτές και είχαν συμπληρώσει τουλάχιστον δύο (2) διδακτικά έτη θα μπορέσει να απορροφηθεί στα πλαίσια αυτής της πενταετίας εν μέρει από την επετηρίδα και εν μέρει από το διαγωνισμό. Επομένως δεν συντρέχει λόγος τροποποίησης του νόμου.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
10. Στην με αριθμό 6137/7-4-98 ερώτηση δόθηκε με το υπ' αριθμ. 333/27-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στη με αριθμό 6137/7.04.98 Ερώτηση του Βουλευτή κ. Πέτρου Κουναλάκη, σας γνωρίζουμε τα εξής:
Κατά την πλημμύρα της 26.3.98 το παραθαλάσσιο Ιερό της Βραυρωνίας Αρτέμιδας κατακλύσθηκε από τα νερά, που βρίσκοντας κλειστούς τους φυσικούς αποδέκτες τους προς την θάλασσα, έρεαν άτακτα και υπερχείλισαν ακόμη και την κύρια ασφαλτοστρωμένη οδό Μαρκόπουλου-Χαμολιάς με αποτέλεσμα να διακοπεί και η συγκοινωνία. Η κατάσταση αυτή δημιουργείται σε κάθε μεγάλη νεροποντή καθώς οι καλλιέργειες στην περιοχή (αρώσεις, εκσκαφές, βλάστηση κλπ.) δημιουργούν αλλεπάλληλες επιχώσεις και μετατόπιση των ορίων των όχθων, με αποτέλεσμα η φυσική δίοδος του νερού -ο ποταμός Ερασίνος και οι διακλαδώσεις του- να εξαλείφεται. Για τον λόγο αυτό είναι απαραίτητο να διατηρείται καθαρά η κοίτη του ποταμού σε όλο το μήκος και τα ρέματα, με ευθύνη όλων των φορέων που είναι αρμόδιοι για την κατάσταση των ρεμάτων της περιοχής.
Για την οριστική λύση του προβλήματος, λοιπόν, πρέπει να καθαρίσουν όλα τα ρέματα και ο ποταμός Ερασινός σε όλο το μήκος ως τη θάλασσα, να αποκατασταθεί το βάθος και το πλάτος της κοίτης του. 'Ετσι θα υλοποιηθεί η εικόνα της πορείας του νερού, δια της φυσικής οδού. Για τα ζητήματα όμως αυτά αρμόδια είναι η ΕΥΔΑΠ και το Υ.ΠΕ.ΧΩ.ΔΕ. προς το οποίο κοινοποιείται αντίγραφο της παρούσας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
11. Στην με αριθμό 6140/7-4-98 ερώτηση δόθηκε με το υπ' αριθμ. 2566/22-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην ερώτηση με αριθμό πρωτ. 6140/7-4-98 που κατέθεσε στη Βουλή ο Βουλευτής κ. Γρηγ. Νιώτης, σας πληροφορούμε ότι το σχετικό νομοσχέδιο που αφορούσε την αναμόρφωση του μισθολογίου των γιατρών του ΕΣΥ ψηφίστηκε ήδη από την Εθνική Αντιπροσωπεία και αποτελεί πλέον νόμο του Κράτους.
Στην κατάρτιση του εν λόγω νομοσχεδίου, ελήφθησαν υπόψη οι προτάσεις των γιατρών του Ε.Σ.Υ. και αντιμετωπίσθηκαν στα πλαίσια των δημοσιονομικών δυνατοτήτων.
Ο Υφυπουργός
ΝΙΚ. ΧΡΙΣΤΟΔΟΥΛΑΚΗΣ"
12. Στην με αριθμό 6144/7-4-98 ερώτηση δόθηκε με το υπ' αριθμ. 621/27-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6144/7-4-98 που κατέθεσαν οι Βουλευτές κύριοι Ν. Κατσαρός, Γ. Αδαμόπουλος, σας πληροφορούμε τα εξής:
Οι μεγάλες ζημιές στην ανθοφορία από παγετό που παρατηρήθηκαν το 1995, το 1997 και φέτος υποχρεώνουν τον ΕΛΓΑ ως αρμόδιο φορέα για την εφαρμογή προγραμμάτων Ενεργητικής Προστασίας των καλλιεργειών, να μελετήσει τη δυνατότητα εφαρμογής μέσων Ενεργητικής Προστασίας σε συνεργασία με το Υπουργείο Γεωργίας για την αντιμετώπιση ζημιών από παγετό στα βλαστικά στάδια, που παλιότερα δεν εμφάνιζαν τέτοια έκτασης ζημιές.
Η μελέτη του όλου θέματος θα έχει ως στόχο:
α) Να διαπιστωθούν τα είδη των παγετών που παρατηρούνται στις συγκεκριμένες περιοχές (ακτινοβολίας ή μεταφοράς Ψυχρών ρευμάτων) και οι συνθήκες δημιουργίας και εξέλιξης των παγετών ακτινοβολίας και
β) Να γίνει μία μόνο τεχνικο-οικονομική προσέγγιση του όλου θέματος προκειμένου, αφού ληφθούν υπόψη οι ιδιαιτερότητες των παραπάνω περιοχών και των καλλιεργειών τους, να επιλεχθεί τελικά η αποτελεσματικότερη, λειτουργικότερη και οικονομικότερη λύση.
Για την αντιμετώπιση του παγετού χρησιμοποιούνται σήμερα τόσο οι αντιπαγετικοί ανεμιστήρες, όσο και τα συστήματα τεχνητής βροχής (πλήρης κάλυψη των δένδρων ή διαβροχή του εδάφους με χαμηλά SΡRΑΥΕRS κλπ.) συστήματα που είχαν δώσει πολύ καλά αποτελέσματα.
Για να γίνει κατανοητό το σοβαρό πρόβλημα της εγκατάστασης μέσων Ενεργητικής Προστασίας και των αντιπαγετικών 
 

  



Σελίδα 10744 
ανεμιστήρων ενδεικτικά γνωρίζουμε ότι ένας ανεμιστήρας, ικανός να προστατεύει 40 στρ. περίπου καλλιεργειών, έχει κόστος αγοράς και εγκατάστασης 8.000.000 δρχ. γι' αυτό και η χρήση του παγκοσμίως εφαρμόζεται περισσότερο για την προστασία του φυτικού κεφαλαίου μιας καλλιέργειας, παρά για την φυτική παραγωγή.
Ο ΕΛΓΑ πρόκειται να μελετήσει σε βάθος το θέμα της αντιπαγετικής προστασίας του Νομού Λάρισας και εφαρμόσει την καταλληλότερη μέθοδο προστασίας.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
13. Στην με αριθμό 6207/8-4-98ερώτηση δόθηκε με το υπ'αριθμ. 1128/27-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6207/8.4.98 που κατέθεσαν οι Βουλευτές κύριοι Β. Μπούτας, Σ. Παναγιώτου, Μ. Μπόσκου, σας πληροφορούμε τα εξής:
Ο ΕΛΓΑ πρόκειται συντόμως να αναθεωρήσει τον ισχύοντα Κανονισμό Ασφάλισης Φυτικής Παραγωγής επεκτείνοντας και βελτιώνοντας τις παρεχόμενες ασφαλιστικές καλύψεις, με στόχο την προστασία του αγροτικού εισοδήματος από τους φυσικούς κινδύνους στο μεγαλύτερο δυνατό βαθμό.
Ο Υπουργός
ΣΤΕΦ. ΤΖΟΥΜΑΚΑΣ"
14. Στην με αριθμό 6276/9-4-98ερώτηση δόθηκε με το υπ'αριθμ. 420/27-4-98έγγραφο από τον Υφυπουργό Οικονομικών η ακόλουθη απάντηση:
"Απαντούμε στο ανωτέρω σχετικό έγγραφό σας, με το οποίο μας διαβιβάσθηκε η με αριθμό 6276/9-4-98 ερώτηση, που κατέθεσε στη Βουλή ο Βουλευτής κ. Αλέξανδρος Παπαδόγγονας και σας πληροφορούμε τα εξής:
1) Σύμφωνα με την ισχύουσα νομοθεσία ο μόνος περιορισμός που υπάρχει ως προς την απασχόληση των συνταξιούχων του Δημοσίου γενικά, αφορά την παράλληλη κατοχή θέσης του ευρύτερου δημόσιου τομέα.
Ειδικά οι στρατιωτικοί συνταξιούχοι που κατέχουν θέση του ευρύτερου δημόσιου τομέα και λαμβάνουν σύνταξη και αποδοχές συγχρόνως, δεν μπορούν να λαμβάνουν όλο το ποσό της σύνταξής τους, αλλά μόνο το 30% αυτής, σύμφωνα με τις διατάξεις του άρθρου 4 του ν. 2512/1997, ενώ παράλληλα ο χρόνος υπηρεσίας τους στη θέση που κατέχουν δεν θεωρείται συντάξιμος, εκτός εάν ζητήσουν την αναστολή καταβολής της σύνταξής τους, σύμφωνα με τις διατάξεις του ν. 1379/1983.
2) Το Υπουργείο Οικονομικών δεν προτίθεται να επιβάλει, στην παρούσα φάση, νέους περιορισμούς στην απασχόληση των συνταξιούχων του Δημοσίου, ενώ παράλληλα πιστεύει ότι οι ανωτέρω περιορισμοί πρέπει να υπάρχουν, γιατί η κατοχή από συνταξιούχους του Δημοσίου και θέσης του ευρύτερου δημόσιου τομέα, συνιστά υπερπροστασία και υπερασφάλιση, πράγμα το ίδιο κακό, όσο και η υποασφάλιση και η ανεργία.
Ο Υφυπουργός
ΝΙΚ. ΧΡΙΣΤΟΔΟΥΛΑΚΗΣ"
15. Στην με αριθμό 6277/9-4-98ερώτηση δόθηκε με το υπ'αριθμ. 2622/22-4-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της με αριθμό 6277/9-4-98 ερώτησης, που κατατέθηκε στη Βουλή των Ελλήνων από τους Βουλευτές κυρίους Ευαγγ. Μπασιάκο, Παρθένα Φουντουκίδου και Αθανάσιο Νάκο και σας πληροφορούμε τα εξής:
Σύμφωνα με την αρ. 2049150/7740/0022/7-7-97 κ.υ.α. των Υπουργών Εσωτερικών, Δημ. Διοίκησης και Αποκέντρωσης και Οικονομικών, που εκδόθηκε κατ' εξουσιοδότηση του άρθρου 18 του ν. 2470/97 (ΦΕΚ 40Α) και με την οποία καθιερώνεται απασχόληση πέρα από το κανονικό ωράριο για τους υπαλλήλους που διατίθενται σε γραφεία Βουλευτών, η δαπάνη που προκαλείται από την εργασία αυτή βαρύνει τους προϋπολογισμούς των υπηρεσιών από τις οποίες καταβάλλεται η μισθοδοσία τους, κατά το χρόνο της απόσπασης και διάθεσης των εν λόγω υπαλλήλων στα παραπάνω γραφεία.
Ως εκ τούτου, η υπηρεσία μας δεν έχει αρμοδιότητα ούτε και δυνατότητα παρέμβασης στην ΕΤΕ και ΑΤΕ για την καταβολή της εν λόγω δαπάνης. Για το τρέχον έτος, με την υπό έκδοση απόφαση, θα ληφθεί μέριμνα ώστε να μη δημιουργηθούν προβλήματα στη μισθοδοσία των ανωτέρω υπαλλήλων.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
16. Στην με αριθμό 6343/9-4-98ερώτηση δόθηκε με το υπ'αριθμ. 20002/23-4-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της ερώτησης 6343/9-4-98 που κατέθεσε ο Βουλευτής κ. Θεοφ. Δημοσχάκης σχετικά με την αξιοποίηση ακινήτου ιδιοκτησίας ΜΤΠΥ στη γωνία των οδών Λυκούργου 12 & Αθηνάς, σας γνωρίζουμε τα εξής:
Η αξιοποίηση του ανωτέρω ακινήτου, το οποίο έχει χαρακτηρισθεί διατηρητέο με το ΠΔ 13-9-83 (ΦΕΚ 503/Δ/7-10-83) του ΠΕΧΩΔΕ και την υπ'αριθμ. ΥΠΠΟ/ΔΙΛΑΠ/Γ/1164/ 19744/9-5-88 του ΥΠΠΟ, μέσω της αποκατάστασης - ανακαίνισης, επισκευής και διαρρύθμισης του κτιρίου έχει αποφασισθεί με τις υπ' αριθμ. 49/21-12-/83 και 7/8-2-94 αποφάσεις του Δ.Σ. του ΜΤΠΥ.
Η έγκριση του προγράμματος του έργου αυτού σύμφωνα με τις διατάξεις της παρ. 1 του άρθρου 2 του Β.Δ/τος από 30-6-54 έγινε από τον κ. Υπουργό Οικονομικών με τις υπ' αριθμ. 47791/195/1-7-85 και 9765/42/17-2-88 αποφάσεις του.
Η μελέτη του έργου που έχει ως αντικείμενο την αποκατάσταση, επισκευή, ανακαίνιση και διαρρύθμιση του κτιρίου με σκοπό τη δημιουργία σύγχρονου και πολυτελούς κτιρίου γραφείων - κατ/των, ανατέθηκε και εκπονήθηκε από μελετητικά γραφεία σύμφωνα με τις διατάξεις του ν. 716/77. Εν συνεχεία η μελέτη εγκρίθηκε κατά τις διάφορες φάσεις της εκπόνησής της και τελικώς με τις υπ' αρ. 14/2-4-92 και 10/17-2-94 αποφάσεις του Δ.Σ. του ΜΤΠΥ, τις υπ' αριθμ. 538/5-7-89, 3025/7-2-92 και 4213/31-1-94 αποφάσεις της Δ/νσης Τεχνικών Υπηρεσιών της Νομαρχίας Αθηνών και την υπ'αριθμ. 14694/ΔΠΚΑΝΜ/1944/26-3-97 απόφαση της Δ/νσης Πολιτιστικών κτιρίων και Αναστηλώσεως Νεωτέρων Μνημείων του Υπουργείου Πολιτισμού.
Σύμφωνα με τα συνταχθέντα τεύχη δημοπράτησης του έργου, ο προϋπολογισμός του έργου ανέρχεται σε 987.000.000 δρχ. πλέον ΦΠΑ με τιμές Α' εξαμ. 1992 (750.000.000 για οικοδομικά και 237.000.000 για Η/Μ).
Η μελέτη του έργου έχει υποβληθεί στην Πολεοδομία Αθηνών για την έκδοση της οικοδομικής άδειας και έχουν ολοκληρωθεί και εγκριθεί όλες οι επί μέρους μελέτες (αρχ/κά, ΕΠΑΕ, Στατικά, Η/Μ κλπ.) αφού εν τω μεταξύ εκδόθηκε και η υπ'αριθμ. 3451/673/4-2-98 Υπουργική Απόφαση ΠΕΧΩΔΕ περί καθορισμού ειδικών όρων και περιορισμών δόμησης στο κτίριο. 'Ηδη ευρισκόμεθα στο στάδιο ελέγχου των "φορολογικών" και ελπίζουμε ότι σε λίγες ημέρες θα εκδοθεί η οικοδομική άδεια.
Σύμφωνα με τον προγραμματισμό μας ευθύς μετά την έκδοση της οικοδομικής άδειας θα ακολουθήσει η επίδοσή της στους μισθωτές του κτιρίου προκειμένου να αρχίσει η διαδικασία αποχώρησής τους.
Στη συνέχεια η ΜΤΠΥ θα δημοπρατήσει το έργο αυτό, το οποίο σύμφωνα με τη μελέτη θα ολοκληρωθεί εντός 30 μηνών από της εγκ/σης του εργολάβου.
Ο Υφυπουργός
ΝΙΚ. ΧΡΙΣΤΟΥΔΟΥΛΑΚΗΣ"
17. Στην με αριθμό 6362/9-4-98ερώτηση δόθηκε με το υπ'αριθμ. 152/23-4-98έγγραφο από τον Υπουργό Εμπορικής Ναυτιλίας η ακόλουθη απάντηση:
 

  



Σελίδα 10745 
"Απαντώντας στην ερώτηση 6362/9-4-98 των Βουλευτών κυρίων Στέλλας Αλφιέρη και Γιάννη Δραγασάκη, σας γνωρίζουμε τα ακόλουθα:
Οι επικείμενες παρεμβάσεις στο καθεστώς δομής και λειτουργίας των δύο μεγάλων λιμανιών της χώρας σκοπό έχουν στην αύξηση της ανταγωνιστικότητάς τους και στην μεγιστοποίηση των προσδοκώμενων ωφελημάτων τους.
Ειδικότερα για τον Οργανισμό Λιμένος Πειραιώς επισημαίνουμε ότι το σημερινό μοντέλο λειτουργίας του παραμένει αμετάβλητο τα τελευταία χρόνια, παρά τις τεράστιες μεταβολές που έχουν επέλθει στη διεθνή αγορά. Οι επικείμενες αλλαγές αποσκοπούν κύρια στην αύξηση της ανταγωνιστικότητάς τους με άμεσο στόχο την προσέγγιση νέων φορτίων στο λιμάνι του Πειραιά.
Η σημαντική αύξηση κίνησης (Containers) αλλά και η προοδευτική προσέγγιση όλο και περισσότερων φορτίων στο λιμάνι του Πειραιά καθιστά επιτακτική την ανάγκη σημαντικών επενδύσεων.
'Οσον αφορά στην απορρόφηση κονδυλίων της Ε.Ε., μέχρι σήμερα ο ΟΛΠ δεν έχει λάβει κονδύλια από το Β' ΚΠΣ, παρά μόνο από το Ταμείο Συνοχής, την Ευρωπαϊκή Τράπεζα Επενδύσεων, και την ΕΖΕΣ. Απότο Β' ΚΠΣ τελευταία μόνο έχει γίνει σχετική πρόταση στο ΥΠΕΘΟ.
Στην γενική προσπάθεια μετεξέλιξης του ΟΛΠ έχει ήδη ξεκινήσει διάλογος με τους εργαζόμενους, ώστε από την μια πλευρά να γίνει αντιληπτό που αποσκοπεί η αλλαγή και από την άλλη να βρεθεί ο τρόπος καλύτερης αντιμετώπισης των προβλημάτων που τους απασχολούν.
Ενημερωτικά επισημαίνουμε ότι οι χρήστες των υπηρεσιών του λιμανιού έχουν ήδη πεισθεί ότι οι επικείμενες αλλαγές κρίνονται επιτακτικές και αναγκαίες.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
18. Στην με αριθμό 6439/11-4-98 ερώτηση δόθηκε με το υπ' αριθμ. 660/27-4-98 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 6439/11.4.98 του Βουλευτή κ. Λευτ. Παπανικολάου, σχετικά με το αντικείμενο των θιγομένων σ' αυτήν θεμάτων και ειδικότερα σε ό,τι αφορά τα κονδύλια που έχουν εγκριθεί στα πλαίσια του Π.Δ.Ε. και του Κ.Π.Σ., αρμόδια να σας απαντήσουν είναι:
α. Το Υπουργείο Ανάπτυξης, για έργα Εθνικού επιπέδου και
β. Το Υπουργείο Εσωτερικών, Δημόσιας Διοίκησης και Αποκέντρωσης για έργα Νομαρχιακού επιπέδου (διαβιβάζεται συνημμένα φωτοτυπία της ερώτησης).
Ο Υφυπουργός
Χ. ΠΑΧΤΑΣ"
19. Στην με αριθμό 6442/11-4-98 ερώτηση δόθηκε με το υπ' αριθμ. 712/27-4-98 έγγραφο από τον Υφυπουργό Εθνικής Οικονομίας η ακόλουθη απάντηση:
"Απαντώντας στην ερώτηση 6442/11.4.98 που κατέθεσε στη Βουλή ο Βουλευτής κ. Ελ. Παπανικολάου σχετικά με την επιβολή της εισφοράς του ν. 128/75 στα δάνεια σε συνάλλαγμα, σας γνωρίζουμε τα ακόλουθα:
Η εισφορά του ν. 128/75 έχει επιβληθεί στις χορηγήσεις των τραπεζών με σκοπό τη δημιουργία ενός λογαριασμού, τα έσοδα του οποίου χρησιμοποιούνται για την επιδότηση επιτοκίων κυρίως δανείων βιοτεχνικών, στεγαστικών, προς πληγέντες (όπως σεισμοπλήκτους, πλημμυροπαθείς) κλπ. στα πλαίσια άσκησης κοινωνικής πολιτικής.
Ο λογ/σμός αυτός τα τελευταία χρόνια είναι ελλειμματικός, λόγω μη επάρκειας των εισφορών για κάλυψη των επιδοτήσεων. Για το λόγο αυτό κρίθηκε αναγκαία η αναπροσαρμογή της κράτησης υπέρ του λογαριασμού και η επέκτασή της σε όλες τις χρηματοδοτήσεις.
Η επιβολή της κράτησης και επί δανείων σε συνάλλαγμα έγινε για να εξαληφθεί η διακριτική μεταχείριση σε βάρος των χορηγήσεων σε δραχμές και για να περιορισθούν οι υφιστάμενες διαφοροποιήσεις μεταξύ των διαφόρων κατηγοριών χρηματοδοτήσεων.
Ο Υφυπουργός
ΧΡΗΣΤΟΣ ΠΑΧΤΑΣ"
20. Στην με αριθμό 6507/15-4-98 ερώτηση δόθηκε με το υπ' αριθμ. 1718/28-4-98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 6507/15-4-98 ερώτησης που κατέθεσε ο Βουλευτής κ. Θ. Γεωργιάδης στη Βουλή των Ελλήνων με θέμα τη μεταφορά της Στρατιωτικής μπάντας της 1ης Μεραρχίας Γιαννιτσών στη Φλώρινα, σας γνωρίζουμε τα ακόλουθα:
Με απόφαση του ΚΥΣΕΑ, έγινε αλλαγή στη δομή του Στρατού, η οποία είχε ως αποτέλεσμα και τη μετάπτωση της Ι Μεραρχίας Πεζικού (ΜΠ) σε Επιχειρησιακό Στρατηγείο, καθώς επίσης και τη μετάπτωση της ΙΧ ΜΠ σε 9η Ταξιαρχία Πεζικού (ΤΑΞΠΖ) και τη μεταστάθμευσή της στη Φλώρινα για καθαρά επιχειρησιακούς σκοπούς.
Θα πρέπει να καταστεί σαφές ότι οι παραπάνω αλλαγές δεν σημαίνουν και υποβάθμιση των Στρατιωτικών Δυνάμεων της περιοχής Γιαννιτσών, διότι οι Μονάδες εξακολουθούν να είναι ενεργές, υπαγόμενες σε άλλον Σχηματισμό.
Ειδικότερα, σε ό,τι αφορά τη μεταστάθμευση της Στρατιωτικής μουσικής της Ι ΜΠ στη Φλώρινα και η μετονομασία της σε Στρατιωτική Μουσική 9ης ΤΑΞΠΖ, σας ενημερώνουμε ότι αυτή έγινε διότι η Ι ΜΠ μετέπεσε σε Επιχειρησιακό Στρατηγείο, γεγονός που σημαίνει ότι δεν διαθέτει οργανικές Μονάδες. Επιπρόσθετα, οι ανάγκες της περιοχής, από πλευράς μουσικής, καλύπτονται από τις Στρατιωτικές Μουσικές της ΙΙ Μηχανοκίνητης ΜΠ ('Εδεσσα) και του Β' Σώματος Στρατού (Βέροια), ενώ τόσο οι Στρατιωτικές Υπηρεσίες της Φλώρινας, όσο και η ΙΧ ΜΠ, η οποία μετέπεσε σε 9η ΤΑΞΠΖ και μεταστάθμευσε στη Φλώρινα, δεν διαθέτουν Στρατιωτική Μουσική.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ")
ΠΡΟΕΔΡΟΣ (Απόστολος Κακλαμάνης): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Οικονομικών
Ψήφιση στο σύνολο του σχεδίου νόμου: "Σύσταση νομικού προσώπου δημοσίου δικαίου με την επωνυμία "Οργανισμός Διαχείρισης Δημόσιου Χρέους (Ο.Δ.ΔΗ.Χ.)" και άλλες διατάξεις".
Μήπως έχετε να κάνετε κάποια παρατήρηση κύριε Υφυπουργέ;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Η μόνη παρατήρηση που έχω να κάνω είναι μία επαναδιατύπωση της ενάρξεως ισχύος ως εξής: Από το άρθρο 17 μεταφέρουμε την ισχύ του άρθρου 13 ως παράγραφο 12 στο άρθρο 13 με την εξής διατύπωση: "12. Η ισχύς του άρθρου αυτού αρχίζει ένα (1) μήνα μετά τη δημοσίευση του παρόντος νόμου στην Εφημερίδα της Κυβερνήσεως".
Κατ' ακολουθίαν το άρθρο 17 αναδιατυπώνεται ως εξής: "'Αρθρο 17. Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως εκτός αν ορίζεται διαφορετικά στις επιμέρους διατάξεις του".
ΠΡΟΕΔΡΟΣ (Απόστολος Κακλαμάνης): Υπάρχει καμία παρατήρηση;
ΔΗΜΗΤΡΙΟΣ ΣΙΟΥΦΑΣ: Οι προηγούμενες διατάξεις τι έλεγαν, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): Ακριβώς αυτό έλεγαν. Στο τέλος έλεγε ότι το άρθρο 13 θα ισχύσει μετά από ένα μήνα. Μεταφέρει, λοιπόν, αυτήν την πρόβλεψη στο ίδιο το άρθρο 13 και στο ακροτελεύτιο. Είναι νομοτεχνικά σωστή η διατύπωση.
ΑΔΑΜ ΡΕΓΚΟΥΖΑΣ: Αφορά το ΕΛΚΕΠΑ;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Μάλιστα. Είναι θέμα του ΕΛΚΕΠΑ για να μπορέσουν να λάβουν χώρα ορισμένες διαδικασίες που προβλέπονται με μεγαλύτερη άνεση χρόνου.
ΠΡΟΕΔΡΟΣ (Απόστολος Κακλαμάνης): Κύριε Χριστοδουλάκη, σας παρακαλώ όχι επί της ουσίας.
Το ακροτελεύτιο άρθρο του νομοσχεδίου που ψηφίσατε έλεγε ότι η ισχύς του παρόντος άρχεται από τη δημοσίευσή του, εκτός του άρθρου 13 που θα ισχύσει ένα μήνα μετά. Λοιπόν, μπαίνει στο άρθρο 13 που θα ισχύσει ένα μήνα μετά και στο ακροτελεύτιο λέει, από τη δημοσίευσή του εκτός αν ορίζεται άλλως στις επιμέρους διατάξεις.
Ερωτάται το Σώμα: Γίνεται δεκτό το νομοσχέδιο του Υπουργείου Οικονομικών: "Σύσταση νομικού προσώπου δημοσίου δικαίου με την επωνυμία "Οργανισμός Διαχείρισης Δημόσιου Χρέους (Ο.Δ.ΔΗ.Χ.)" και άλλες διατάξεις" και στο σύνολο με την παρατήρηση του κ. Υπουργού;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΧΑΡΑΛΑΜΠΟΣ ΑΓΓΟΥΡΑΚΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό κατά πλειοψηφία και στο σύνολο με την παρατήρηση του κ. Υπουργού.
Συνεπώς το νομοσχέδιο του Υπουργείου Οικονομικών: "Σύσταση νομικού προσώπου δημοσίου δικαίου με την επωνυμία "Οργανισμός Διαχείρισης Δημόσιου Χρέους (Ο.Δ.ΔΗ.Χ.)" και άλλες διατάξεις" έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
Σύσταση νομικού προσώπου δημοσίου δικαίου με την επωνυμία "Οργανισμός Διαχείρισης Δημόσιου Χρέους (Ο.Δ.ΔΗ.Χ.)" και άλλες διατάξεις
ΚΕΦΑΛΑΙΟ ΠΡΩΤΟ
'Aρθρο 1
Σύσταση - Επωνυμία - 'Eδρα - Σκοπός
1. Συνιστάται Οργανισμός με τη μορφή νομικού προσώπου δημοσίου δικαίου με την επωνυμία "Οργανισμός Διαχείρισης Δημόσιου Χρέους (Ο.Δ.ΔΗ.Χ.)" με έδρα την Αθήνα. Ο Οργανισμός έχει διοικητική και οικονομική αυ- τοτέλεια και εποπτεύεται από τον Υπουργό Οικονομικών.
2. Σκοπός του Οργανισμού είναι η μέριμνα για τη χρηματοδότηση του Δημοσίου, η βελτίωση του κόστους δανεισμού και η επίτευξη της καλύτερης δυνατής διάρθρωσης (σύνθεσης και χρονικής διάρκειας) του δημόσιου χρέους ανάλογα με τις ανάγκες της Χώρας και τις διε- θνείς οικονομικές συνθήκες.
Για την πραγματοποίηση του παραπάνω σκοπού ο Οργανισμός, αφού λάβει υπόψη του το εγκεκριμένο από τον Υπουργό Οικονομικών ετήσιο πρόγραμμα κάλυψης των δανειακών αναγκών του Δημοσίου σε δραχμές και συνάλλαγμα:
α) Προβαίνει σε έρευνα των αγορών εσωτερικού και εξωτερικού, στην αξιολόγηση επενδυτικών προτάσεων για τη διενέργεια του εσωτερικού και του εξωτερικού δανεισμού και τη βελτίωση της σχέσης δανεισμού και διαθεσίμων.
β) Αναλαμβάνει ως εντολοδόχος και για λογαριασμό του Ελληνικού Δημοσίου, σύμφωνα με την παράγραφο 7 του άρθρου 1 του ν. 2187/1994 (ΦΕΚ 16 Α'), τη δια- χείριση και εκτέλεση του προγράμματος δανεισμού του Ελληνικού Δημοσίου, με τη σύναψη δανείων, τη διεξαγωγή εκδόσεων τίτλων και δημοπρασιών, την παρακολούθηση και στήριξη της αγοράς των ομολόγων και ό,τι άλλο απαιτείται για την αποτελεσματική εκτέλεση και διαχείριση του προγράμματος αυτού, με μέσα που ο Οργανισμός κρίνει προσφορότερα, ώστε να επιτυγχάνεται βελτίωση του κόστους δανεισμού και εξασφάλιση των εκάστοτε χρηματοδοτικών αναγκών του Ελληνικού Δημοσίου, όπως η οργάνωση παρουσιάσεων προς τραπεζικά ιδρύματα και χρηματοοικονομικούς οργανισμούς, καθώς και επενδυτές και οργανισμούς αξιολόγησης πιστοληπτικής ικανότητας, ανακοινώσεις και παρουσιάσεις σε διεθνή έντυπα, επιμέλεια και σύνταξη πληροφοριακών δελτίων και εντύπων με υλικό σχετικό με το δημόσιο χρέος και τις οικονομικές εξελίξεις και προοπτικές της Χώρας σε συνεργασία με το Υπουργείο Οικονομικών και την Τράπεζα της Ελλάδος.
γ) Συντάσσει εκθέσεις προς το Υπουργείο Οικονομικών για την εξέλιξη του δημόσιου χρέους και υποβάλλει προτάσεις σχετικά με την πολιτική διαχείρισης και διάρθρωσής του.
3. Ο Οργανισμός μπορεί, ύστερα από απόφαση του Υπουργού Οικονομικών, να παρέχει συμβουλευτικές υπηρεσίες για τη σύναψη δανείων από την εσωτερική ή εξωτερική αγορά των οργανισμών και φορέων του ευρύτερου δημόσιου τομέα, όπως αυτός οριοθετείται από το ν. 1256/1982 (ΦΕΚ 119 Α'), να προβαίνει στην παρακολούθηση (monitoring) της εξυπηρέτησής τους, να συντονίζει το χρονικό προγραμματισμό δανεισμού τους και να αξιολογεί τις συνέπειες που ανακύπτουν για το δημόσιο χρέος και την εξυπηρέτησή του.
'Αρθρο 2
Διοικητικό Συμβούλιο
1. Ο Οργανισμός διοικείται από πενταμελές Διοικητικό Συμβούλιο (Δ.Σ.), το οποίο αποτελείται από α) το Γενικό Γραμματέα Δημοσιονομικής Πολιτικής του Υπουργείου Οικονομικών (Γενικό Λογιστήριο του Κράτους), ως Πρόεδρο, β) το Γενικό Διευθυντή Θησαυροφυλακίου και Προϋπολογισμού ή τον ασκούντα τα καθήκοντα αυτά, ως Αντιπρόεδρο, με αναπληρωτή τον Προϊστάμενο της Διεύθυνσης Δημοσίου Χρέους του Υπουργείου Οικονομικών, γ) έναν εκ των Υποδιοικητών της Τράπεζας της Ελλάδος ή άλλο ανώτατο στέλεχός της με αναπληρωτή Διευθυντή της Τράπεζας της Ελλάδος, δ) τον Πρόεδρο του Συμβουλίου των Οικονομικών Εμπειρογνωμόνων με αναπληρωτή το Γενικό Διευθυντή Οικονομικής Πολιτικής του Υπουργείου Εθνικής Οικονομίας και ε) το Γενικό Διευθυντή του Οργανισμού με αναπληρωτή τον Αναπληρωτή Γενικό Διευθυντή του Οργανισμού.
2. Το Διοικητικό Συμβούλιο διορίζεται με απόφαση του Υπουργού Οικονομικών.
3. Η θητεία κάθε μέλους του Δ.Σ. διαρκεί για όσο χρόνο έχει την ιδιότητα ή κατέχει τη θέση από την οποία προέρχεται, συνεχίζει όμως να ασκεί νομίμως τα καθήκοντά του μέχρι το 
 

  



Σελίδα 10746 
διορισμό και την ανάληψη των καθηκόντων του νέου μέλους που το αντικαθιστά. Η αποζημίωση του Προέδρου και των μελών του Δ.Σ. καθορίζεται με απόφαση του Υπουργού Οικονομικών.
4. Το Δ.Σ. ορίζει ως γραμματέα του υπάλληλο του Οργανισμού, καθώς και τον αναπληρωτή του.
'Αρθρο 3
Αρμοδιότητες και λειτουργία του Δ.Σ.
1. Το Δ.Σ. έχει τη γενική αρμοδιότητα για όλα τα θέματα που αφορούν τον Οργανισμό, εκτός από εκείνα που ανατίθενται σε άλλο όργανο και ιδίως:
α) καταστρώνει το Πρόγραμμα Δανεισμού του Ελληνικού Δημοσίου σε ετήσια, τριμηνιαία και μηνιαία βάση, λαμβάνοντας υπόψη τις χρηματοδοτικές ανάγκες σύμφωνα με τις προβλέψεις και τις εκτιμήσεις του Γενικού Λογιστηρίου του Κράτους (Γ.Λ.Κ.).
β) παρακολουθεί την πορεία του προγράμματος δανεισμού του Δημοσίου και εισηγείται στον Υπουργό Οικονομικών τα αναγκαία μέτρα και τις απαιτούμενες προσαρμογές για την πραγματοποίησή του.
γ) καταρτίζει τον υπηρεσιακό Κανονισμό Λειτουργίας και το Γενικό Κανονισμό Προσωπικού, οι οποίοι εγκρίνονται από τον Υπουργό Οικονομικών.
δ) υποβάλλει στον Υπουργό Οικονομικών προτάσεις για θέματα που ανάγονται στην εκπλήρωση των σκοπών του Οργανισμού.
ε) ο Οργανισμός μπορεί να αναθέτει καθήκοντα χρηματοοικονομικών και νομικών συμβούλων σε ημεδαπά ή αλλοδαπά φυσικά ή νομικά πρόσωπα και η ανάθεση μπορεί να γίνεται με απευθείας σύμβαση, είτε ύστερα από διαγωνισμό είτε χωρίς διαγωνισμό και εγκρίνεται από τον Υπουργό Οικονομικών. Στην απόφαση αυτή προσδιορίζεται το εξειδικευμένο έργο της ανάθεσης και η αμοιβή του συμβούλου.
στ) εγκρίνει τον ετήσιο προϋπολογισμό, απολογισμό και ισολογισμό.
2. Το Δ.Σ. μπορεί να εξουσιοδοτεί το Γενικό Διευθυντή και τον Αναπληρωτή Γενικό Διευθυντή ή μέλος του να υπογράφουν "με εντολή του Δ.Σ. του Ο.Δ.ΔΗ.Χ.", κάθε μορφής πράξεις, έγγραφα εντάλματα ή αποφάσεις που ανήκουν στην αρμοδιότητά του.
3. Το Δ.Σ. συνεδριάζει ύστερα από πρόσκληση του Προέδρου ή του Αντιπροέδρου εάν ελλείπει ο Πρόεδρος, τακτικά, τουλάχιστο μία φορά το μήνα και έκτακτα όταν υπάρχει ανάγκη.
4. Ο Αντιπρόεδρος αναπληρώνει τον Πρόεδρο όταν ελλείπει, απουσιάζει ή κωλύεται.
5. Το Δ.Σ. βρίσκεται σε απαρτία όταν είναι παρόντα τέσσερα (4) τουλάχιστο μέλη του.
6. Η απόφαση λαμβάνεται με απόλυτη πλειοψηφία των παρόντων μελών. Σε περίπτωση ισοψηφίας υπερισχύει η ψήφος του Προέδρου ή του Αντιπροέδρου, όταν αυτός αναπληρώνει τον Πρόεδρο.
7. Ο Πρόεδρος εκπροσωπεί τον Ο.Δ.ΔΗ.Χ. στα δικαστήρια και τις δικαστικές και διοικητικές αρχές. Μπορεί όμως να εξουσιοδοτεί και άλλο πρόσωπο μέλος ή μη του Δ.Σ. για την εκπροσώπηση αυτή.
'Αρθρο 4
Γενικός Διευθυντής και Αναπληρωτής
Γενικός Διευθυντής
1. Ο Γενικός Διευθυντής και ο Αναπληρωτής Γενικός Διευθυντής ορίζονται με απόφαση του Υπουργού Οικονομικών, ύστερα από επιλογή μεταξύ προσώπων μεγάλης εμπειρίας σε θέματα χρηματαγορών με αποδεδειγμένη προϋπηρεσία σε αντίστοιχες θέσεις στην Ελλάδα ή στο εξωτερικό. Η θητεία τους ορίζεται τετραετής και μπορεί να ανανεώνεται. Με την απόφαση διορισμού καθορίζεται και η αποζημίωσή τους.
2. Σε περίπτωση τοποθέτησης με απόσπαση στις παραπάνω θέσεις προσώπων που είναι ήδη δημόσιοι λειτουργοί ή υπάλληλοι του δημόσιου τομέα, όπως αυτός οριοθετείται από το ν. 1256/1982 (ΦΕΚ 119 Α'), κατά το χρόνο της θητείας τους στον Οργανισμό δια- τηρούνται ακέραια τα συνταξιοδοτικά τους δικαιώματα στο φορέα από τον οποίο προέρχονται, η θέση τους στην επετηρίδα και πάντα τα προσκτώμενα, λόγω προϋπηρεσίας ή συναφή προς τη θέση τους και το βαθμό τους δικαιώματα. Ο χρόνος της θητείας τους στον Οργανισμό θεωρείται χρόνος πραγματικής υπηρεσίας στην οργανική τους θέση για κάθε σχετική συνέπεια, αλλά η μισθοδοσία τους βαρύνει τον Οργανισμό.
3. Ο Γενικός Διευθυντής:
α) Προ|σταται των υπηρεσιών του Οργανισμού.
β) Συντονίζει το έργο των Τμημάτων και παρακολουθεί την εκτέλεση των αποφάσεων του Δ.Σ..
γ) Εισηγείται θέματα προς συζήτηση στο Διοικητικό Συμβούλιο για τα θέματα της αρμοδιότητάς του.
δ) Συντάσσει και εισάγει στο Δ.Σ. προς έγκριση τις εισηγήσεις και προτάσεις που αναφέρονται στις περιπτώσεις α', β', γ' και δ' της παραγράφου 1 του άρθρου 3.
ε) Προωθεί τις αποφάσεις για το δανεισμό του Ελληνικού Δημοσίου από την εσωτερική και εξωτερική αγορά στο πλαίσιο των στόχων του Προγράμματος Δανεισμού που έχει εγκρίνει το Δ.Σ..
στ) Συνάπτει για λογαριασμό και στο όνομα του Δη- μοσίου τις συμβάσεις δανεισμού και διαχείρισης του δημόσιου χρέους που αποφασίσθηκαν από το Δ.Σ.. Λαμβάνει τα αναγκαία μέτρα για την αντιμετώπιση έκτακτων αναγκών και περιστάσεων σχετικά με την εκτέλεση του Προγράμματος Δανεισμού του Δημοσίου.
ζ) Εισηγείται στο Δ.Σ. θέματα σχετικά με την πρόσληψη, απόλυση, προαγωγή ή μετάταξη του προσωπικού.
η) Μπορεί να κατανέμει καθήκοντα και αρμοδιότητες σε διευθυντές ή στελέχη του Οργανισμού σύμφωνα με τον Κανονισμό Λειτουργίας τους.
θ) 'Εχει όσα άλλα καθήκοντα του ανατίθενται με απόφαση του Δ.Σ..
4. Ο Αναπληρωτής Γενικός Διευθυντής:
α) αναπληρώνει το Γενικό Διευθυντή όταν ελλείπει, απουσιάζει ή κωλύεται,
β) προ|σταται του γραφείου υποστήριξης και γραμματείας,
γ) προεδρεύει του υπηρεσιακού και πειθαρχικού συμβουλίου και
δ) εισηγείται στο Δ.Σ. θέματα που αναφέρονται στο διοικητικό προσωπικό.
Με απόφαση του Δ.Σ. του Οργανισμού ανατίθενται στον Αναπληρωτή Γενικό Διευθυντή και άλλες συγκεκριμένες και αποκλειστικές αρμοδιότητες.
'Αρθρο 5
Οργανωτική Διάρθρωση
1. Στον Οργανισμό λειτουργούν τρία (3) Τμήματα:
α) Τμήμα Εσωτερικού Δανεισμού
Αντικείμενο του Τμήματος αυτού είναι οι εκδόσεις τίτλων σύμφωνα με τις σχετικές αποφάσεις του Δ.Σ. και ανάλογα με τις ανάγκες του Υπουργείου Οικονομικών.
β) Τμήμα Εξωτερικού Δανεισμού
Αντικείμενο του Τμήματος αυτού είναι να παρακολουθεί τις διεθνείς αγορές και μεριμνά για την αξιολόγηση προτάσεων, προγραμματισμό και διενέργεια του εξωτερικού δανεισμού του Ελληνικού Δημοσίου, σύμφωνα με σχετικές αποφάσεις του Δ.Σ. και τις ανάγκες του Υπουργείου Οικονομικών.
γ) Τμήμα Παρακολούθησης Αγορών
Αντικείμενο του Τμήματος είναι η καταγραφή των υποχρεώσεων, η επεξεργασία των στοιχείων του χρέους και η διαμόρφωση και αξιολόγηση προτάσεων για τη χρονική ανακατανομή του και την επιμήκυνση της μέσης διάρκειάς του. Αξιολογεί τις υποβαλλόμενες προτάσεις δανεισμού και επαναδανεισμού, εκτός των προγραμματισμένων εκδόσεων.
Παρακολουθεί τις αγορές μέσω των σχετικών σύγχρονων 
 

  



Σελίδα 10747 
ηλεκτρονικών συστημάτων (Reuter, Bloomberg κ.λπ.), καθώς και σε κοινές συναντήσεις με τα στελέχη της αγοράς (Βασικοί και μη Διαπραγματευτές Αγοράς).
Υποβάλλει εκθέσεις για τη διενέργεια εκδόσεων τίτλων, τη σύναψη ειδικών δανείων σε δραχμές ή σε συνάλλαγμα και μεριμνά για την ενεργοποίηση μηχανισμού στήριξης τιμών.
2. Γραφείο Διοικητικής Υποστήριξης και Γραμματείας
Το Γραφείο αυτό έχει την ευθύνη του προσωπικού και στηρίζει λογιστικά, γραμματειακά και με βοηθητικό προσωπικό τα υπόλοιπα Τμήματα του Οργανισμού.
3. Ο Οργανισμός για την εκπλήρωση του σκοπού του δύναται επίσης να οργανώσει Αίθουσα Συναλλαγών (Dealing Room).
4. Με απόφαση του Υπουργού Οικονομικών μετά από πρόταση του Δ.Σ. ρυθμίζονται τα θέματα του Εσωτερικού Κανονισμού Λειτουργίας του Οργανισμού και των σχέσεών του με τις συναφείς Διευθύνσεις του Γ.Λ.Κ. του Υπουργείου Οικονομικών. Με τον Κανονισμό μπορεί να γίνεται αναδιάρθρωση των Τμημάτων.
'Αρθρο 6
Σύσταση θέσεων
Για τη στελέχωση του Οργανισμού συνιστώνται οι εξής θέσεις:
1. Μόνιμου προσωπικού:
α) Τέσσερις (4) θέσεις κλάδου Π.Ε. Διοικητικού-Λογιστικού.
β) Τέσσερις (4) θέσεις κλάδου Δ.Ε. Δακτυλογράφων-Χειριστών Η/Υ.
2. Ειδικού Επιστημονικού Προσωπικού με σύμβαση εργασίας ιδιωτικού δικαίου ορισμένου χρόνου:
α) Μία (1) θέση Διευθυντή Τμήματος Εσωτερικού Δανεισμού.
β) Μία (1) θέση Διευθυντή Τμήματος Εξωτερικού Δανεισμού.
γ) Μία (1) θέση Διευθυντή του Τμήματος Παρακολούθησης Αγορών.
δ) Δώδεκα (12) θέσεις εξειδικευμένων οικονομικών στελεχών.
3. Βοηθητικού προσωπικού:
Τρεις (3) θέσεις κλητήρων και τρεις (3) θέσεις φυλάκων.
4. Με απόφαση του Υπουργού Οικονομικών, που εκδίδεται ύστερα από πρόταση του Δ.Σ. του Ο.Δ.ΔΗ.Χ., μπορεί να αναδιαρθρώνονται, συγχωνεύονται ή καταργούνται κλάδοι και θέσεις κάθε βαθμού ή ειδικότητας, μόνιμου ή με οποιαδήποτε σχέση προσωπικού, να καθορίζονται ειδικά τυπικά προσόντα κάθε κλάδου ή ειδικότητας και να τροποποιούνται οι κλάδοι και τα προσόντα διορισμού σε αυτούς, καθώς και στις θέσεις με σύμβαση εργασίας ιδιωτικού δικαίου.
5. Η κατανομή των θέσεων του άρθρου αυτού γίνεται με απόφαση του Δ.Σ..
'Αρθρο 7
Προσόντα
1. Προσόντα διορισμού ή απόσπασης ή μετάταξης στους κλάδους προσωπικού των παραγράφων 1 και 3 του άρθρου 6 ορίζονται τα εξής:
α) Κλάδος Διοικητικός - Λογιστικός
Πτυχίο αναγνωρισμένης ανώτατης οικονομικής σχολής, πλήρη γνώση της χρήσης υπολογιστών και σύγχρονων λογιστικών πακέτων (Microsoft Office) και επαρκή γνώση ξένων γλωσσών, μεταξύ των οποίων τουλάχιστον πλήρη γνώση της αγγλικής γλώσσας.
β) Κλάδος Δακτυλογράφων
Απολυτήριο Λυκείου, άριστη γνώση χρήσης υπολογιστών και των συγχρόνων πακέτων, ελληνικής και αγγλικής δακτυλογραφίας και επαρκή γνώση τουλάχιστον της αγγλικής γλώσσας.
γ) Κλάδος Κλητήρων και Φυλάκων
Απολυτήριο Γυμνασίου και στοιχειώδη γνώση της αγγλικής γλώσσας.
2. Ως ελάχιστα προσόντα διορισμού στις θέσεις Ειδικού Επιστημονικού Προσωπικού της παραγράφου 2 του προηγούμενου άρθρου 6 ορίζονται πτυχίο ανώτατου εκπαιδευτικού ιδρύματος (Α.Ε.Ι.) της ημεδαπής ή νομίμως αναγνωρισμένου της αλλοδαπής, σε ανάλογους γνωστικούς τομείς, άριστη γνώση τουλάχιστον της αγγλικής γλώσσας και εξειδικευμένη γνώση σε αντικείμενα συναφή με το σκοπό του Οργανισμού, η οποία αποδεικνύεται είτε με αποδεδειγμένη συναφή και επαρκή προϋπηρεσία είτε με συναφείς μεταπτυχιακές σπουδές ή με συνδυασμό τους.
'Αρθρο 8
Πλήρωση θέσεων προσωπικού
1. Η κάλυψη των θέσεων της παραγράφου 1 του άρθρου 6 γίνεται με διορισμό ή πρόσληψη.
2. Η κάλυψη των θέσεων του προσωπικού της προηγούμενης παραγράφου μπορεί να γίνεται με απόσπαση, μετάταξη προσωπικού από τις δημόσιες υπηρεσίες ή νομικά πρόσωπα του ευρύτερου δημόσιου τομέα της παραγράφου 2 του άρθρου 4, που έχουν ασχοληθεί σε παρεμφερείς δραστηριότητες, με κοινή απόφαση του Υπουργού Οικονομικών και του κατά περίπτωση αρμόδιου υπουργού. Με την ίδια απόφαση μπορεί να καθορίζεται πρόσθετη αμοιβή, πέρα από τις αποδοχές της θέσης που οργανικά κατέχει.
3. Πλήρωση θέσεων ειδικού επιστημονικού προσωπικού:
α) Το Ειδικό Επιστημονικό Προσωπικό των θέσεων της παρ. 2 του άρθρου 6 προσλαμβάνεται με σύμβαση εργασίας ιδιωτικού δικαίου ορισμένου χρόνου διάρκειας μέχρι τριών (3) ετών, που μπορεί να ανανεώνεται.
β) Ο τρόπος πλήρωσης των θέσεων αυτών, καθώς και η διαδικασία προκήρυξης, αξιολόγησης και πρόσληψης ρυθμίζεται σύμφωνα με τις διατάξεις του άρθρου 4 του ν. 2527/1997 (ΦΕΚ 206 Α').
γ) Η πρόσληψη γίνεται με απόφαση του Υπουργού Οικονομικών μετά από γνώμη του Δ.Σ.. Με την ίδια απόφαση καθορίζονται και οι αποδοχές των προσλαμβανομένων, κατά παρέκκλιση του ν. 2470/1997 (ΦΕΚ 40 Α') και κάθε άλλης γενικής ή ειδικής διάταξης νόμου.
δ) Η πλήρωση των θέσεων αυτών μπορεί, επίσης, να γίνει και με απόσπαση δημόσιων λειτουργών ή υπαλλήλων του ευρύτερου δημόσιου τομέα ή με ανάθεση καθηκόντων με παράλληλη πλήρη ή μειωμένη άσκηση των κύριων καθηκόντων τους, κατά παρέκκλιση από τις ισχύουσες διατάξεις.
ε) Η απόσπαση ή η ανάθεση καθηκόντων γίνεται με απόφαση του Υπουργού Οικονομικών για διάστημα μέχρι τριών (3) ετών, που μπορεί να παρατείνεται. Με την ίδια απόφαση μπορεί να καθορίζεται, πέρα από τις αποδοχές της θέσης που οργανικά κατέχει, και πρόσθετη αμοιβή, ειδικά αιτιολογημένη για τις απαιτήσεις της εργασίας στον Οργανισμό και με συγκεκριμένα κριτήρια ελέγχου της απόδοσης.
στ) Ο χρόνος της απόσπασης ή της ανάθεσης του προσωπικού του άρθρου αυτού λογίζεται για κάθε συνέπεια ως χρόνος πραγματικής υπηρεσίας του δημόσιου λειτουργού ή υπαλλήλου στη θέση που οργανικά κατέχει. Οι αποσπώμενοι κατά το χρόνο της απόσπασής τους εξακολουθούν, κατά παρέκκλιση των ισχυουσών διατάξεων, να μισθοδοτούνται από την υπηρεσία, στην οποία ανήκει η οργανική τους θέση και υπάγονται στους φορείς ασφάλισης, στους οποίους είναι ασφαλισμένοι.
4. Οι Διευθυντές των Τμημάτων ορίζονται με απόφαση του Υπουργού Οικονομικών, ύστερα από γνώμη του Δ.Σ.. Σε περίπτωση που κατέχουν θέση στο δημόσιο τομέα, στην ίδια απόφαση καθορίζεται αν η ανάθεση των καθηκόντων τους γίνεται παράλληλα με τα καθήκοντα της θέσης που, τυχόν, κατέχουν τα πρόσωπα αυτά στο δημόσιο τομέα ή αποκλειστικά. Στην περίπτωση αυτή η απόφαση αποτελεί και πράξη απόσπασης από την κύρια θέση κατά τη διάρκεια της θητείας τους. Η αποζημίωσή τους καθορίζεται με απόφαση του Υπουργού Οικονομικών, λαμβάνοντας υπόψη το επίπεδο των απολαβών αντίστοιχων στελεχών της αγοράς.
5. Πλήρωση θέσεων βοηθητικού προσωπικού:
 

  



Σελίδα 10748 
α) Το προσωπικό της παραγράφου 3 του άρθρου 6 προσλαμβάνεται με τη διαδικασία του άρθρου 18 του ν. 2190/1994 από τον ίδιο το φορέα, τηρουμένων όσων ορίζονται στο τρίτο εδάφιο της παραγράφου 3 του άρθρου 1 του ν. 2527/1997 (ΦΕΚ 206 Α').
β) Οι περιπτώσεις γ', δ', ε' και στ' της παραγράφου 2 του άρθρου αυτού μπορεί να εφαρμόζονται και στην πρόσληψη του βοηθητικού προσωπικού ή την πλήρωση των θέσεων αυτού.
'Αρθρο 9
Πόροι - Διαχείριση
1. Ο Ο.Δ.ΔΗ.Χ. έχει τακτικούς και έκτακτους πόρους για την αντιμετώπιση των λειτουργικών του αναγκών. Ο Ο.Δ.ΔΗ.Χ. συντάσσει ετήσιο προϋπολογισμό λειτουργικών δαπανών.
α) Τακτικοί πόροι είναι:
αα) Ετήσια κρατική επιχορήγηση από τον τακτικό προϋπολογισμό του Υπουργείου Οικονομικών, στον οποίο εγγράφεται με ιδιαίτερο κωδικό αριθμό με τίτλο "Επιχορήγηση Ο.Δ.ΔΗ.Χ.".
αβ) Ετήσια επιχορήγηση από τον Προϋπολογισμό Δημοσίων Επενδύσεων.
β) 'Εκτακτοι πόροι είναι επιχορηγήσεις, δωρεές, κληρονομίες, κληροδοσίες και κάθε είδους εισφορές του Δημοσίου, νομικών ή φυσικών προσώπων ημεδαπών ή αλλοδαπών.
2. Η οικονομική διαχείριση γίνεται με τον τρόπο και από τα όργανα που προβλέπει Ειδικός Κανονισμός που καταρτίζεται από το Δ.Σ. και εγκρίνεται από τον Υπουργό Οικονομικών. Λογιστικά ακολουθείται το διπλογραφικό σύστημα. Η οικονομική διαχείριση δεν υπάγεται στις διατάξεις περί Λογιστικού των Ν.Π.Δ.Δ. ούτε υπόκειται στον προληπτικό έλεγχο του Ελεγκτικού Συνεδρίου.
3. Ο ετήσιος ισολογισμός του Ο.Δ.ΔΗ.Χ. συντάσσεται με τη λήξη του λογιστικού έτους και συνοδεύεται από λεπτομερή έκθεση του Δ.Σ. του Οργανισμού για τη διαχείριση και τα αποτελέσματα των δραστηριοτήτων του κατά το λογιστικό έτος, καθώς και για τις προβλέψεις του για το μέλλον.
4. Τα πλεονάσματα του ετήσιου απολογισμού του Ο.Δ.ΔΗ.Χ. μεταφέρονται στην οικονομική χρήση του επόμενου έτους.
5. Οι προμήθειες για τις ανάγκες του Ο.Δ.ΔΗ.Χ. γίνονται σύμφωνα με Ειδικό Κανονισμό που καταρτίζει το Δ.Σ. του Ο.Δ.ΔΗ.Χ. και εγκρίνει ο Υπουργός Οικονομικών. Μέχρι την κατάρτιση του Κανονισμού αυτού οι ανάγκες σε προμήθειες για την εγκατάσταση και λειτουργία του Οργανισμού γίνονται σύμφωνα με την ισχύουσα περί προμηθειών νομοθεσία.
'Αρθρο 10
Τελικές διατάξεις
1. Ο Οργανισμός απολαμβάνει των δικονομικών, φορολογικών και λοιπών ουσιαστικών προνομίων, καθώς και των ατελειών που ισχύουν για το Δημόσιο.
2. Ο Οργανισμός καλύπτεται νομικά από Πάρεδρο ή Νομικό Σύμβουλο του Νομικού Συμβουλίου του Κράτους, που τοποθετείται με απόφαση του Προέδρου του και εκπροσωπείται δικαστικώς από το Ν.Σ.Κ..
3. Με απόφαση του Υπουργού Οικονομικών μπορεί, ύστερα από πρόταση του Δ.Σ. του Οργανισμού, να προσληφθεί με πλήρη απασχόληση ως ειδικός νομικός σύμβουλος, δικηγόρος εξειδικευμένος στο Διεθνές Οικονομικό Δίκαιο και τις Διεθνείς Οικονομικές Συμβάσεις. Με την ίδια απόφαση ορίζεται η διάρκεια της σύμβασής του και η πάγια αντιμισθία του. Με απόφαση του Δ.Σ. καθορίζονται τα ειδικότερα καθήκοντα που του ανατίθενται.
4. Στις καταρτιζόμενες από το Δ.Σ. συμβάσεις εργασίας ιδιωτικού δικαίου περιλαμβάνονται όροι δεοντολογίας, με τις οποίες δεσμεύονται τα στελέχη του Οργανισμού ως προς την αξιοποίηση πληροφοριών σχετικά με τις δραστηριότητες του Οργανισμού και προβλέπονται κυρώσεις στην περίπτωση παράβασης.
ΚΕΦΑΛΑΙΟ ΔΕΥΤΕΡΟ
'Αρθρο 11
Τροποποιούμενες διατάξεις
1. Η παράγραφος 1 του άρθρου 1 του ν. 2187/1994 (ΦΕΚ 16 Α') αντικαθίσταται ως εξής:
"1. Το Ελληνικό Δημόσιο δύναται να δανείζεται ελευθέρως είτε από το εσωτερικό είτε από το εξωτερικό σε αλλοδαπό νόμισμα ή σε δραχμές."
2. Στο άρθρο 1 του ν. 2187/1994 (ΦΕΚ 16 Α') προσ- τίθεται νέα παράγραφος 7, που έχει ως εξής:
"7. Με απόφαση του Υπουργού Οικονομικών, που δημοσιεύεται στην Εφημερίδα της Κυβερνήσεως, μπορεί να εξουσιοδοτείται ο Οργανισμός Διαχείρισης Δημόσιου Χρέους, όπως, ενεργώντας ως εντολοδόχος του Ελληνικού Δημοσίου, συνάπτει και διαχειρίζεται τα αναφερόμενα στις παραγράφους 1 και 2 του παρόντος άρθρου δάνεια, χρησιμοποιώντας μέσα και μεθόδους που αναφέρονται στις παραγράφους αυτές, καθώς και στο άρθρο 1 παράγραφος 2 του καταστατικού του Οργανισμού."
3. Στο άρθρο 1 του ν.2359/1995 (ΦΕΚ 241 A') προστίθεται παράγραφος 6 ως εξής:
"6. Στο ποσό των τετρακοσίων ενενήντα δύο δισεκατομμυρίων δραχμών (492.000.000.000) της παρ. 1 του παρόντος άρθρου περιλαμβάνεται και το ποσό της αποζημίωσης που κατέβαλε η Ελληνική Τράπεζα Βιομηχανικής Αναπτύξεως (Ε.Τ.Β.Α.) Α.Ε. στο προσωπικό της Α.Ε. Νεώριο Ναυπηγεία Σύρου έναντι ισόποσης αύξησης του Μετοχικού Κεφαλαίου της Τράπεζας."
4. Η αναφερόμενη στο άρθρο 14 παρ. 8 του ν. 2469/ 1997 προθεσμία μέχρι την 31.12.1997, παρατείνεται μέχρι την 31.12.1998.
'Αρθρο 12
1. H παράγραφος 3 του άρθρου 60 του ν. 2362/1995 (ΦΕΚ 247 Α'), όπως τροποποιήθηκε με τις διατάξεις της παρ. 1 του άρθρου 14 του ν. 2433/1996 (ΦΕΚ 180 Α') και της παρ. 9 του άρθρου 31 του ν. 2579/1998 (ΦΕΚ 31 Α'), αντικαθίσταται από τότε που ίσχυσε ως εξής:
"3. Οι λογαριασμοί του Δημοσίου, που λειτουργούν χωρίς τις προϋποθέσεις που προβλέπονται από την προηγούμενη παράγραφο, καταργούνται εντός τριών (3) ετών από την έναρξη ισχύος του παρόντος νόμου. Τα τυχόν υφιστάμενα περιουσιακά στοιχεία των καταργούμενων λογαριασμών αποτελούν δημόσια περιουσία, τα δε χρηματικά υπόλοιπα αυτών κατατίθενται σε δημόσια οικονομική υπηρεσία μέσα σε τρία (3) έτη από την έναρξη ισχύος του παρόντος και εμφανίζονται στα έσοδα του Κρατικού Προϋπολογισμού."
2. Το πρώτο εδάφιο της παραγράφου 4 του άρθρου 60 του ν. 2362/1995, όπως τροποποιήθηκε με τις διατάξεις της παρ. 2 του άρθρου 14 του ν. 2433/1996 και της παρ. 10 του άρθρου 31 του ν. 2579/1998, αντικαθίσταται από τότε που ίσχυσε ως εξής:
"Υποχρεώσεις πληρωτέες σε βάρος των καταργούμενων λογαριασμών, που είχαν αναληφθεί ή αναλαμβάνονται εφεξής, μπορεί να εξοφληθούν από το χρηματικό υπόλοιπο αυτών μέσα στην ως άνω προθεσμία των τριών (3) ετών."
'Αρθρο 13
Κατάργηση του ΕΛ.ΚΕ.ΠΑ.
1. Το νομικό πρόσωπο ιδιωτικού δικαίου με την επωνυμία "Ελληνικό Κέντρο Παραγωγικότητας" (ΕΛ.ΚΕ.ΠΑ.), που ιδρύθηκε με το ν.δ. 2473/1953, καταργείται και τίθεται υπό εκκαθάριση. Μέχρις ότου περατωθεί η εκκαθάριση το εν λόγω νομικό πρόσωπο εξακολουθεί να υπάρχει για τις ανάγκες αυτής. Με απόφαση των Υπουργών Εθνικής Οικονομίας και Οικονομικών ορίζεται ο εκκαθαριστής, η αμοιβή του και ρυθ- μίζονται οι σχετικές με την κατάργηση και εκκαθάριση του ΕΛ.ΚΕ.ΠΑ. λεπτομέρειες.
2. Η περιουσία του καταργούμενου Ν.Π.Ι.Δ. περιέρχεται, χωρίς καμία διατύπωση, στο Ελληνικό Δημόσιο, τα δε ακίνητα χρησιμοποιούνται ή διατίθενται με κοινή απόφαση των Υπουργών 
 

  



Σελίδα 10749 
Εθνικής Οικονομίας και Οικονομικών αποκλειστικά για σκοπούς παρεμφερείς για τους οποίους ανεγέρθησαν. Το Δημόσιο εξακολουθεί να επιχορηγεί το υπό εκκαθάριση νομικό πρόσωπο για την κάλυψη των λειτουργικών δαπανών της εκκαθάρισης και την εξόφληση οφειλών προς τρίτους, η δε σχετική δαπάνη εξακολουθεί να βαρύνει τις πιστώσεις του τακτικού προϋπολογισμού. Για τη μεταβίβαση της ακίνητης περιουσίας στο Δημόσιο δεν οφείλονται τέλη ή δικαιώματα υπέρ τρίτων, η δε μεταγραφή τους στα βιβλία των οικείων υποθηκοφυλακείων ενεργείται μετά από πράξη του Υπουργού Οικονομικών.
Το Ελληνικό Δημόσιο, ως κάτοχος των ανωνύμων ή ονομαστικών μετοχών που ανήκουν στην περιουσία του καταργούμενου νομικού προσώπου και περιέχονται σε αυτό, κατά τα ανωτέρω, εκπροσωπείται από τον Υπουργό Οικονομικών.
3. Το προσωπικό του καταργούμενου νομικού προσώπου, που είχε προσληφθεί σύμφωνα με τα προβλεπόμενα στο πρώτο εδάφιο της παρ. 5 του άρθρου 8 του ν.δ. 639/1963 (ΦΕΚ 188 Α'), σε συνδυασμό με τις διατάξεις του άρθρου 15 παρ. 2 του ν. 1232/1982 (ΦΕΚ 22 Α') και του άρθρου 6 του ν. 1400/1983 (ΦΕΚ 156 Α'), με σύμβαση εργασίας αορίστου χρόνου και υπηρετεί μέχρι τη δημοσίευση του παρόντος νόμου, δύναται να επιλέξει είτε την αποχώρησή του και την καταβολή της αποζημίωσης που προβλέπεται από το ν. 2112/1920, σε συνδυασμό με τις διατάξεις του α.ν. 173/1967, όπως ισχύουν, για την τακτική καταγγελία της σύμβασης εργασίας, είτε την πρόσληψή του με σχέση εργασίας ιδιωτικού δικαίου αορίστου χρόνου και την τοποθέτησή του σε κενές οργανικές θέσεις ή συνιστώμενες προσωποπαγείς στο Υπουργείο Εθνικής Οικονομίας, το ΚΕ.Π.Ε., τον Ο.Α.Ε.Δ. ή της Νομαρχιακές Αυτοδιοικήσεις και Γενικές Γραμματείες Περιφέρειας.
Ο αριθμός των κενών οργανικών θέσεων, καθώς και των συνιστώμενων κατά φορέα προσωποπαγών θέσεων, ορίζεται με κοινή απόφαση των Υπουργών Εθνικής Οικονομίας, Οικονομικών, Εσωτερικών, Δημόσιας Διοίκησης και Αποκέντρωσης και Εργασίας και Κοινωνικών Ασφαλίσεων. Το δικαίωμα επιλογής ασκείται με την υποβολή αίτησης στην Επιτροπή της επόμενης παραγράφου μέσα σε προθεσμία τριάντα (30) ημερών από τη δημοσίευση της παραπάνω Κ.Υ.Α. στην Εφημερίδα της Κυβερνήσεως. Στην αίτηση αυτή αναφέρονται υποχρεωτικά κατά σειρά προτίμησης οι φορείς στους οποίους οι εργαζόμενοι επιθυμούν να τοποθετηθούν. Σε περίπτωση που μέσα στην προαναφερόμενη προθεσμία δεν υποβληθεί η παραπάνω αίτηση, καταβάλλεται η νόμιμη αποζημίωση και ο εργαζόμενος αποχωρεί υποχρεωτικά. Η τοποθέτηση στις παραπάνω θέσεις γίνεται με κοινή απόφαση του Υπουργού Εθνικής Οικονομίας, Οικονομικών και του υπουργού που προ|σταται ή εποπτεύει το φορέα στον οποίο διορίζεται ο εργαζόμενος, ύστερα από πρόταση της Επιτροπής της επόμενης παραγράφου.
4. Συνιστάται Ειδική Τριμελής Επιτροπή που υπάγεται στο Υπουργείο Εθνικής Οικονομίας και αποτελείται από το Διευθυντή Διοικητικού του Υπουργείου Εθνικής Οικονομίας, ως πρόεδρο, και τους αντίστοιχους Διευθυντές των Υπουργείων Εσωτερικών, Δημόσιας Διοίκησης και Αποκέντρωσης (Γενικής Γραμματείας Δημόσιας Διοίκησης) και Εργασίας και Κοινωνικών Ασφαλίσεων. Η συγκρότηση αυτής γίνεται με απόφαση του Υπουργού Εθνικής Οικονομίας. Η Επιτροπή επιλέγει τους υποψήφιους για την κατάληψη της συγκεκριμένης θέσης με βάση τη δήλωση προτίμησής τους, εφόσον κατέχουν τα τυπικά προσόντα για την κατάληψή της. Αν οι συγκεκριμένες θέσεις δεν αρκούν για να ικανοποιηθούν οι δηλώσεις προτίμησης όλων των υποψηφίων, προηγούνται οι κάτοχοι μεταπτυχιακού τίτλου σπουδών, που κατατάσσονται ανάλογα με τα απαιτούμενα για την απόκτησή του έτη σπουδών και ακολούθως κατατάσσονται οι λοιποί υποψήφιοι με βάση τα έτη υπηρεσίας τους στο ΕΛ.ΚΕ.ΠΑ..
5. Ο χρόνος υπηρεσίας στο ΕΛ.ΚΕ.ΠΑ., καθώς και ο αναγνωρισθείς από αυτό, για τη μισθολογική και υπηρεσιακή εξέλιξη του προσωπικού του, χρόνος προϋπηρεσίας, θεωρείται ως διανυθείς στο φορέα που αυτό τοποθετείται.
6. Μέχρι την ημέρα καταβολής της νόμιμης αποζημίωσης ή της τοποθέτησής του στους παραπάνω φορείς, το προσωπικό της παραγράφου 3 του παρόντος άρθρου εξακολουθεί να υπηρετεί στον υπό εκκαθάριση φορέα και να μισθοδοτείται από αυτόν.
7. Το προσωπικό του ΕΛ.ΚΕ.ΠΑ., που προσέφερε τις υπηρεσίες του με σύμβαση έργου και διατέθηκε στον Ο.Α.Ε.Δ., δύναται, και μετά τη διάλυση του ΕΛ.ΚΕ.ΠΑ., να συνεχίσει να προσφέρει τις υπηρεσίες του στον Ο.Α.Ε.Δ. με όμοιας μορφής σχέση και για χρονικό διάστημα τεσσάρων (4) ετών, που αρχίζει από την επομένη της ισχύος του παρόντος νόμου.
8. Το επιστημονικό προσωπικό του ΕΛ.ΚΕ.ΠΑ., με εκπαιδευτική εμπειρία τουλάχιστον δύο (2) ετών, που θα τοποθετηθεί στον Ο.Α.Ε.Δ., εντάσσεται στο εκπαιδευτικό προσωπικό του Οργανισμού αυτού (Ο.Α.Ε.Δ.), κατά παρέκκλιση κάθε άλλης διατάξεως.
9. Τα εκτελούμενα από τον καταργούμενο φορέα προγράμματα μπορούν, με κοινή απόφαση του Υπουργού Εθνικής Οικονομίας και των αρμόδιων κατά περίπτωση υπουργών, να ανατίθενται σε άλλο φορέα.
10. Με κοινή απόφαση του Υπουργού Εθνικής Οικονομίας και Οικονομικών και των αρμόδιων κατά περίπτωση υπουργών ρυθμίζονται οι λεπτομέρειες για τη μεταφορά της περιουσίας του ΕΛ.ΚΕ.ΠΑ. στο Δημόσιο και τη μεταβίβαση προγραμμάτων ή υποχρεώσεων σε άλλους φορείς. Με όμοια απόφαση των Υπουργών Εθνικής Οικονομίας και Οικονομικών και Εσωτερικών, Δημόσιας Διοίκησης και Αποκέντρωσης ρυθμίζονται τα της οργανώσεως και λειτουργίας της Επιτροπής της παραγράφου 4 του παρόντος άρθρου, ως και κάθε σχετική με το έργο αυτής λεπτομέρεια.
11. Απαγορεύεται η χρήση του τίτλου "Ελληνικό Κέντρο Παραγωγικότητας (ΕΛ.ΚΕ.ΠΑ)" από οποιοδήποτε φυσικό ή νομικό πρόσωπο χωρίς την έγκριση του Υπουργού Εθνικής Οικονομίας.
12. Η ισχύς του άρθρου αυτού αρχίζει ένα (1) μήνα μετά τη δημοσίευση του παρόντος νόμου στην Εφημερίδα της Κυβερνήσεως.
'Αρθρο 14
Οι διατάξεις της παρ. 1 του άρθρου 15 του ν. 2308/1995 (ΦΕΚ 114 Α'/15.6.95) εφαρμόζονται από της δημοσιεύσεως του παρόντος νόμου και για το προσωπικό της Γενικής Γραμματείας Δημόσιων 'Εργων του Υπουργείου Περιβάλλοντος, Χωροταξίας και Δημόσιων 'Εργων, που υπηρετεί με σύμβαση εργασίας ορισμένου χρόνου στις υπηρεσίες αποκατάστασης των ζημιών από τους σεισμούς (ΥΑΣ, ΥΑΣΒΕ, ΤΑΣ και ΓΑΣ).
'Αρθρο 15
1.α. Η παράγραφος 6 του άρθρου 1 του ν. 2322/1995, που προστέθηκε με την παράγραφο 10 του άρθρου 15 του ν. 2469/1997, τροποποιείται ως εξής:
"Τα δάνεια χορηγούνται στους φορείς των παραγράφων 1, 2 και 3 του παρόντος άρθρου από τράπεζες, πιστωτικά ιδρύματα και κοινοπραξία τραπεζών.
Η διαδικασία επιλογής δανείστριας τράπεζας ή πιστωτικού ιδρύματος, ο ελάχιστος αριθμός τραπεζών που είναι απαραίτητος για την υποβολή προσφορών, καθώς και κάθε άλλη αναγκαία λεπτομέρεια καθορίζονται με απόφαση του Υπουργού Οικονομικών."
β. Στην παράγραφο 1 του άρθρου 6 του ν. 2322/1995 "Παροχή της εγγύησης του Ελληνικού Δημοσίου για τη χορήγηση δανείων και πιστώσεων και άλλες διατάξεις" (ΦΕΚ 143 Α') προστίθεται εδάφιο υπό στοιχείο "η" ως εξής:
"η. Ο Διευθυντής της Υπηρεσίας Διεθνών Σχέσεων της Τράπεζας της Ελλάδος, ο οποίος ορίζεται με τον αναπληρωτή του, ανώτερο υπάλληλο επίσης της ίδιας Υπηρεσίας, από το Διοικητή της Τράπεζας αυτής."
2. Στο άρθρο 12 του ν. 2238/1994 (ΦΕΚ 151 Α') προστίθεται 
 

  



Σελίδα 10750 
παράγραφος 11, που έχει ως εξής:
"11. Απαλλάσσονται του φόρου εισοδήματος οι τόκοι Ομολογιακών Δανείων του Δημοσίου με διάρκεια δύο (2) ετών ή και μεγαλύτερη, υπό την προϋπόθεση ότι ο αρχικός κάτοχος των τίτλων των δανείων αυτών διακρατεί τόσο τα σώματα αυτών όσο και τα τοκομερίδιά τους, μέχρι την ημερομηνία λήξης τους. Αρχικός κάτοχος των τίτλων θεωρείται εκείνο το φυσικό ή νομικό πρόσωπο ή ένωση προσώπων ή ομάδα περιουσίας που κατέχει τους τίτλους (σώμα και τοκομερίδια) των Ομολογιακών Δανείων του Ελληνικού Δημοσίου κατά τη δέκατη εργάσιμη ημέρα μετά την έκδοσή τους. Με κοινές αποφάσεις του Υπουργού Οικονομικών και του Διοικητή της Τράπεζας της Ελλάδος καθορίζονται οι προϋποθέσεις για τη διασφάλιση της διακράτησης των τίτλων αυτών από τους αρχικούς κατόχους τους, καθώς και κάθε άλλη αναγκαία λεπτομέρεια που είναι απαραίτητη για την εφαρμογή της ως άνω διάταξης."
'Αρθρο 16
Το χρονικό διάστημα που προβλέπεται στην υπ' αριθμ. 2011443/1112/0022/17.2.1998 κοινή απόφαση των Υπουργών Υγείας και Πρόνοιας και Οικονομικών, για τον τρόπο καταβολής της αποζημίωσης για εφημεριακή απασχόληση των γιατρών, όπως κυρώθηκε με τις διατάξεις της παρ. 7 του άρθρου 18 του ν. 2592/1998 και συμπληρώθηκε με τις διατάξεις της παρ. 1 του άρθρου 7 του ν. 2606/1998, παρατείνεται μέχρι 31.7.1998.
'Αρθρο 17
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός εάν ορίζεται διαφορετικά στις επί μέρους διατάξεις του.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.]
ΠΡΟΕΔΡΟΣ (Απόστολος Κακλαμάνης): Υπουργείου Εθνικής 'Αμυνας
Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση της Συμφωνίας μεταξύ του Yπουργείου της Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Αλβανίας για τους όρους παροχής υποτροφιών σε σπουδαστές της Δημοκρατίας της Αλβανίας για φοίτηση σε Ελληνικές Στρατιωτικές Σχολές". 
Το νομοσχέδιο αυτό θα ψηφισθεί αργότερα διότι έχει επιφύλαξη το Κομμουνιστικό Κόμμα. 
Υπουργείου Εθνικής Οικονομίας.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Λιβάνου για την οικονομική και τεχνολογική συνεργασία".
Το νομοσχέδιο αυτό έχει ψηφισθεί ομοφώνως στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εθνικής Οικονομίας: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Λιβάνου για την οικονομική και τεχνολογική συνεργασία" έγινε δεκτό ομοφώνως σε μόνη συζήτηση επί της αρχής, των άρθρων και του συνόλου και έχει ως εξής:
Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Λιβάνου για την οικονομική και τεχνολογική συνεργασία
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Λιβάνου για την οικονομική και τεχνολογική συνεργασία, που υπογράφηκε στην Αθήνα στις 24 Ιουλίου 1997, της οποίας το κείμενο σε πρωτότυπο στην αγγλική γλώσσα και σε μετάφραση στην ελληνική έχει ως εξής:
 

  



Σελίδα 10751 
Η σελίδα σε PDF 
 
 

  



Σελίδα 10752 
Η σελίδα σε PDF 

  



Σελίδα 10753 
Η σελίδα σε PDF 

  



Σελίδα 10754 
Η σελίδα σε PDF 

  



Σελίδα 10755 
Η σελίδα σε PDF 

  

 Σελίδα 10756 
ΣΥΜΦΩΝΙΑ
ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ ΤΗΣ
ΔΗΜΟΚΡΑΤΙΑΣ ΤΟΥ ΛΙΒΑΝΟΥ ΓΙΑ ΤΗΝ
ΟΙΚΟΝΟΜΙΚΗ ΚΑΙ ΤΕΧΝΟΛΟΓΙΚΗ ΣΥΝΕΡΓΑΣΙΑ
Η Κυβέρνηση της Ελληνικής Δημοκρατίας και η Κυβέρνηση της Δημοκρατίας του Λιβάνου,
ΑΠΟΚΑΛΟΥΜΕΝΕΣ στο εξής "τα Συμβαλλόμενα Μέρη",
ΕΠΙΘΥΜΩΝΤΑΣ να προωθήσουν την ανάπτυξη της οικονομικής και τεχνολογικής συνεργασίας μεταξύ τους, σε τομείς αμοιβαίου ενδιαφέροντος, επί τη βάσει της ισότητας, της αμοιβαιότητας και προς το αμοιβαίο όφελος,
ΑΝΑΓΝΩΡΙΖΟΝΤΑΣ τη σπουδαιότητα των μακροπρόθεσμων μέτρων για την επιτυχή ανάπτυξη της μεταξύ τους συνεργασίας και της ενίσχυσης των μεταξύ τους δεσμών σε διάφορα επίπεδα και, ιδίως, στο επίπεδο των οικονομικών παραγόντων τους,
ΣΥΜΦΩΝΗΣΑΝ ΤΑ ΑΚΟΛΟΥΘΑ:
ΑΡΘΡΟ 1
1. Τα Συμβαλλόμενα Μέρη, στα πλαίσια της αντίστοιχης νομοθεσίας τους και λαμβανομένων υπόψη των διεθνών τους υποχρεώσεων, καθώς και των Συμφωνιών μεταξύ της Ευρωπαϊκής Κοινότητας και της Δημοκρατίας του Λιβάνου, θα καταβάλλουν κάθε προσπάθεια για την ανάπτυξη και την ενίσχυση της οικονομικής και τεχνολογικής συνεργασίας, σε όσο το δυνατόν ευρύτερη βάση, σε όλους τους τομείς που θα θεωρηθούν αμοιβαίου ενδιαφέροντος και οφέλους.
Κατά την εφαρμογή της παρούσας Συμφωνίας, η Ελληνική Δημοκρατία τηρεί τις υποχρεώσεις που απορρέουν από τη συμμετοχή της στην Ευρωπαϊκή 'Ενωση.
2. Η συνεργασία αυτή αποβλέπει ειδικότερα:
- στην ενίσχυση και διεύρυνση των οικονομικών δεσμών μεταξύ των Συμβαλλόμενων Μερών,
- στην ενθάρρυνση της συνεργασίας μεταξύ των οικονομικών παραγόντων, συμπεριλαμβανομένων των μικρομεσαίων επιχειρήσεων, με σκοπό την προώθηση των επενδύσεων, των μικτών επιχειρήσεων, των συμφωνιών παροχής δικαιωμάτων χρήσεως και άλλων μορφών συνεργασίας μεταξύ τους.
ΑΡΘΡΟ 2
1. Η συνεργασία που προβλέπεται στο άρθρο 1 περιλαμβάνει, ιδίως, τους ακόλουθους τομείς:
- βιομηχανία,
- ναυπηγικές κατασκευές και ναυπηγοεπισκευές,
- γεωργία, συμπεριλαμβανομένης της αγροτικής
βιομηχανίας,
- κατασκευαστικές και οικοδομικές δραστηριότητες,
- μεταφορές, συμπεριλαμβανομένων των θαλάσσιων
μεταφορών,
- τραπεζικές, ασφαλιστικές και άλλες χρηματοπιστω-
τικές υπηρεσίες,
- τουρισμό,
- επαγγελματική κατάρτιση και εκπαίδευση στον τομέα
του μάνατζμεντ,
- άλλους τομείς υπηρεσιών αμοιβαίου ενδιαφέροντος.
2. Τα Συμβαλλόμενα Μέρη προβαίνουν σε διαβουλεύσεις προκειμένου να εντοπίσουν τους τομείς προτεραιότητας στη συνεργασία τους, καθώς επίσης και νέους τομείς οικονομικής και τεχνολογικής συνεργασίας.
ΑΡΘΡΟ 3
1. Η οικονομική συνεργασία, που προβλέπεται στην παρούσα Συμφωνία, θα πραγματοποιηθεί, ιδίως, επί τη βάσει συμφωνιών και συμβολαίων μεταξύ ελληνικών και λιβανικών επιχειρήσεων, οργανισμών και εταιριών, σύμφωνα με τη νομοθεσία κάθε Συμβαλλόμενου Μέρους.
2. Τα Συμβαλλόμενα Μέρη θα καταβάλλουν κάθε προσπάθεια για να διευκολύνουν τη δραστηριότητα αυτή, με τη δημιουργία ευνοϊκών συνθηκών για την οικονομική συνεργασία, ιδίως δε:
- με τη δημιουργία ευνοϊκών συνθηκών για τις επεν-
δύσεις,
- με τη διευκόλυνση της ανταλλαγής πληροφοριών
εμπορικής και οικονομικής φύσεως,
- με τη διευκόλυνση ανταλλαγών και επαφών μεταξύ
των οικονομικών τους παραγόντων,
- με τη διευκόλυνση της διοργάνωσης πανηγύρεων,
εκθέσεων, συμποσίων κ.λπ.,
- με την οργάνωση δραστηριοτήτων για την προώθηση
του εμπορίου.
ΑΡΘΡΟ 4
1. Τα Συμβαλλόμενα Μέρη θα δημιουργήσουν ευνοϊκές συνθήκες για την ανάπτυξη της τεχνολογικής συνεργασίας μεταξύ τους, καθώς και μεταξύ των αντίστοιχων οργανισμών ή επιχειρήσεών τους, σύμφωνα με τις εθνικές τους προτεραιότητες και σύμφωνα με τη νομοθεσία τους.
2. Η συνεργασία αυτή μπορεί να έχει τη μορφή, μεταξύ άλλων:
- επεξεργασίας κοινών ερευνητικών προγραμμάτων,
- οργανώσεως επισκέψεων και μορφωτικών ταξιδίων
για ειδικευμένες αντιπροσωπείες,
- οργάνωση επιμορφωτικών προγραμμάτων σε τομείς
αμοιβαίου ενδιαφέροντος,
- παροχής τεχνικής και επιστημονικής τεχνογνωσίας,
- συγκλήσεως συμποσίων και συναντήσεων.
ΑΡΘΡΟ 5
1. Συνιστάται Μικτή Επιτροπή με σκοπό την εξασφάλιση της εφαρμογής της παρούσας Συμφωνίας.
2. Η Μικτή Επιτροπή απαρτίζεται από εκπροσώπους των Συμβαλλόμενων Μερών και θα συνέρχεται κατόπιν αιτήσεως οποιουδήποτε Μέρους, σε τόπο και χρόνο που θα συμφωνείται από κοινού, δια της διπλωματικής οδού.
3. Η Μικτή Επιτροπή θα προβαίνει σε επισκόπηση της προόδου που έχει πραγματοποιηθεί για την υλοποίηση των στόχων της παρούσας Συμφωνίας και θα διατυπώνει, αν απαιτείται, συστάσεις για την εφαρμογή της.
ΑΡΘΡΟ 6
1. Η παρούσα Συμφωνία τίθεται σε ισχύ τριάντα (30) ημέρες από την ημερομηνία κατά την οποία τα Συμβαλλόμενα Μέρη αντάλλαξαν έγγραφες ανακοινώσεις, με τις οποίες πληροφορούν ότι ολοκληρώθηκαν οι διαδικασίες που απαιτούνται από τις αντίστοιχες νομοθεσίες τους για το σκοπό αυτόν. Θα παραμείνει σε ισχύ για μία περίοδο πέντε (5) ετών.
2. Εκτός εάν ένα από τα Συμβαλλόμενα Μέρη καταγγείλει τη Συμφωνία τουλάχιστον έξι (6) μήνες πριν από την ημερομηνία λήξεως της ισχύος της, η παρούσα Συμφωνία θα παρατείνεται εν συνεχεία σιωπηρώς για ετήσιες διαδοχικές περιόδους. Κάθε Συμβαλλόμενο Μέρος διατηρεί το δικαίωμα να καταγγείλει τη Συμφωνία, κατόπιν ανακοινώσεως, τουλάχιστον έξι (6) μήνες πριν από την ημερομηνία λήξεως της τρέχουσας περιόδου ισχύος της.
3. 'Οσον αφορά συμφωνίες και συμβάσεις που συνήφθησαν μεταξύ οικονομικών παραγόντων των δύο Μερών, βάσει της παρούσας Συμφωνίας, τα προηγούμενα άρθρα θα εξακολουθήσουν να ισχύουν για μία περαιτέρω πενταετία από την ημερομηνία αυτή.
'Εγινε εις διπλούν, στην Αθήνα, την 24η Ιουλίου 1997, στην αγγλική γλώσσα.


Σελίδα 10757 
ΓΙΑ ΤΗΝ ΚΥΒΕΡΝΗΣΗ 	
ΤΗΣ ΕΛΛΗΝΙΚΗΣ 	
ΔΗΜΟΚΡΑΤΙΑΣ 	
Γ. ΠΑΠΑΝΤΩΝΙΟΥ 	
Υπουργός Εθνικής 	
Οικονομίας

ΓΙΑ ΤΗΝ ΚΥΒΕΡΝΗΣΗ
THΣ ΔΗΜΟΚΡΑΤΙΑΣ
ΤΟΥ ΛΙΒΑΝΟΥ
Y. JABER
Υπουργός Εμπορίου


'Αρθρο δεύτερο
Τα Πρωτόκολλα - Πρακτικά, που καταρτίζονται από τη Μικτή Επιτροπή του άρθρου 5 της παρούσας Συμφωνίας, εγκρίνονται με κοινή πράξη των αρμόδιων κατά περίπτωση υπουργών.
'Αρθρο τρίτο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 6 αυτής.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
ΠΡΟΕΔΡΟΣ (Απόστολος Κακλαμάνης): Υπουργείου Εθνικής Παιδείας και Θρησκευμάτων.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Πρωτοκόλλου Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας στον τομέα των Αρχείων".
Το νομοσχέδιο αυτό έχει ψηφισθεί ομοφώνως στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εθνικής Παιδείας και Θρησκευμάτων: "Κύρωση του Πρωτοκόλλου Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας στον τομέα των Αρχείων" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
Κύρωση του Πρωτοκόλλου Συνεργασίας μεταξύ της Κυβέρνησης της Ελληνικής Δημοκρατίας και τηςΚυβέρνησης της Γεωργίας στον τομέα των Αρχείων
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, το Πρωτόκολλο Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας στον τομέα των Αρχείων, που υπογράφηκε στην Αθήνα στις 16 Σεπτεμβρίου 1997, του οποίου το κείμενο σε πρωτότυπο στην ελληνική και αγγλική γλώσσα έχει ως εξής:
ΠΡΩΤΟΚΟΛΛΟ
ΣΥΝΕΡΓΑΣΙΑΣ ΜΕΤΑΞΥ ΤΗΣ ΚΥΒΕΡΝΗΣΗΣ ΤΗΣ
ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΗΣ
ΤΗΣ ΓΕΩΡΓΙΑΣ ΣΤΟΝ ΤΟΜΕΑ ΤΩΝ ΑΡΧΕΙΩΝ
Η Κυβέρνηση της Ελληνικής Δημοκρατίας και η Κυβέρνηση της Γεωργίας, εφεξής αναφερόμενες ως "Συμβαλλόμενα Μέρη",
ΕΚΦΡΑΖΟΝΤΑΣ την επιθυμία τους για την καθιέρωση συνεργασίας μεταξύ των δύο χωρών στον τομέα των αρχείων,
ΕΠΙΘΥΜΩΝΤΑΣ να ενδυναμώσουν τις υπάρχουσες διμερείς σχέσεις τους, να προωθήσουν τη συνεργασία και λαμβάνοντας υπόψη το άρθρο 3 της Συμφωνίας Συνεργασίας στους τομείς της εκπαίδευσης, επιστημών και πολιτισμού, που υπεγράφη μεταξύ των δύο Κυβερνήσεων την 8η Νοεμβρίου 1994,
ΣΥΝΕΦΩΝΗΣΑΝ ΕΠΙ ΤΩΝ ΚΑΤΩΤΕΡΩ:
'Αρθρο Ι
Στο παρόν Πρωτόκολλο υπεύθυνες αρχές για την εφαρμογή του είναι:
- για την Ελληνική Δημοκρατία: τα Γενικά Αρχεία του Κράτους,
- για τη Γεωργία: το Κρατικό Τμήμα Αρχείων.
'Αρθρο ΙΙ
Τα Μέρη θα προωθήσουν τη συνεργασία μεταξύ των υπηρεσιών των Εθνικών Αρχείων σε αμοιβαία βάση και σύμφωνα με την αντίστοιχη εθνική τους νομοθεσία.
'Αρθρο ΙΙΙ
Τα Μέρη συμφωνούν, μετά από τις αναγκαίες έρευνες, στην ανταλλαγή αναπαραγόμενων αντιγράφων φακέλων αρχείων και βοηθημάτων όπως ευρετηρίων, καταλόγων κ.λπ., σύμφωνα με την εθνική τους νομοθεσία προκειμένου να εμπλουτίσουν τη συλλογή τους.
'Αρθρο ΙV
Τα Μέρη συμφωνούν να ανταλλάσσουν ειδικούς στον τομέα των αρχείων προκειμένου να μοιράζονται τη γνώση επί των σύγχρονων τεχνολογιών και των εργασιών αποκατάστασης που λαμβάνουν χώρα στα αρχεία τους.
'Αρθρο V
Για τους σκοπούς του 'Αρθρου ΙV, τα Μέρη συμφωνούν να δέχονται υπαλλήλους αρχείων εκατέρωθεν για μια περίοδο έως δεκαπέντε (15) ημέρες. Τα έξοδα διαμονής των υπαλλήλων των αρχείων θα καλύπτονται από τη χώρα υποδοχής, ενώ τα έξοδα μετακινήσεως θα καλύπτονται από τη χώρα αποστολής. Ο αριθμός των υπαλλήλων αρχείων θα καθορίζεται αμοιβαία κάθε χρόνο.
Τα Μέρη συμφωνούν επίσης να ενημερώνουν το άλλο Μέρος σχετικά με το χρόνο και το σκοπό της επίσκεψης τουλάχιστον δύο (2) μήνες νωρίτερα.
'Αρθρο VI
Τα Μέρη συμφωνούν να ανταλλάσσουν δημοσιεύσεις επί των αρχείων, να οργανώνουν επιστημονικές συναντήσεις και εκθέσεις επί των αρχείων και να συμμετάσχουν σε αυτές τις εκθέσεις με αναπαραγόμενα δείγματα αρχειακού υλικού.
'Αρθρο VII
Για την εφαρμογή του παρόντος Πρωτοκόλλου, τα Μέρη θα προωθούν εκατέρωθεων τις συγκεκριμένες προτάσεις τους για δραστηριότητες, οι οποίες δύνανται να λάβουν χώρα σύμφωνα με τις προτεραιότητές τους.
'Αρθρο VIII
Tο παρόν Πρωτόκολλο θα τεθεί σε ισχύ την ημέρα της ανταλλαγής των γνωστοποιήσεων περί ολοκληρώσεως όλων των απαραίτητων διαδικασιών στην κάθε χώρα για τη θέση του σε ισχύ. Θα παραμείνει σε ισχύ γα ένα χρονικό διάστημα τριών (3) ετών με δυνατότητα περαιτέρω ανανεώσεων τριετούς διάρκειας, εκτός εάν καταγγελθεί με γραπτή κοινοποίηση από ένα από τα δύο Συμβαλλόμενα Μέρη τρεις (3) μήνες πριν από τη λήξη του.
'Εγινε στην Αθήνα, την 16η Σεπτεμβρίου 1997, σε δύο αντίγραφα στην ελληνική, γεωργιανή και αγγλική γλώσσα. 'Ολα τα κείμενα είναι εξίσου αυθεντικά. Σε περίπτωση διαφωνίας ως προς την ερμηνεία το αγγλικό κείμενο θα υπερισχύσει.
Για την Κυβέρνηση 	
της Ελληνικής Δημοκρατίας 	
(υπογραφή) 	

Για την Κυβέρνηση
της Γεωργίας
(υπογραφή)




Σελίδα 10758 
Η σελίδα σε PDF 

  



Σελίδα 10759 
Η σελίδα σε PDF 

  



Σελίδα 10760 
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και του Πρωτοκόλλου που κυρώνεται από την πλήρωση των προϋποθέσεων του άρθρου VIII αυτού.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.]
Υπουργείου Πολιτισμού
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας στους τομείς του πολιτισμού, της εκπαίδευσης και της επιστήμης".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Πολιτισμού: "Kύρωση Συμφωνίας Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας στους τομείς του πολιτισμού, της εκπαίδευσης και της επιστήμης" έγινε δεκτό ομοφώνως, σε μόνη συζήτηση επί της αρχής, των άρθρων και του συνόλου και έχει ως εξής:
Κύρωση της Συμφωνίας Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας στους τομείς του πολιτισμού, της εκπαίδευσης και της επιστήμης
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Λιθουανίας στους τομείς του πολιτισμού, της εκπαίδευσης και της επιστήμης, που υπογράφηκε στην Αθήνα στις 24 Φεβρουαρίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ
ΣΥΝΕΡΓΑΣΙΑΣ
ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ
ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ
ΚΥΒΕΡΝΗΣΕΩΣ ΤΗΣ ΛΙΘΟΥΑΝΙΑΣ
ΣΤΟΥΣ ΤΟΜΕΙΣ ΤΟΥ ΠΟΛΙΤΙΣΜΟΥ,
ΤΗΣ ΕΚΠΑΙΔΕΥΣΗΣ ΚΑΙ ΤΗΣ ΕΠΙΣΤΗΜΗΣ
Η Κυβέρνηση της Ελληνικής Δημοκρατίας και η Κυβέρνηση της Δημοκρατίας της Λιθουανίας, (οι οποίες εφεξής θα αναφέρονται ως "τα Συμβαλλόμενα Μέρη"),
ΕΠΙΘΥΜΩΝΤΑΣ να ενδυναμώσουν τη συνεργασία τους στους τομείς του πολιτισμού, της εκπαίδευσης, της επιστήμης και της τεχνολογίας, των μέσων μαζικής ενημέρωσης, του αθλητισμού και της νεολαίας,
ΠΕΠΕΙΣΜΕΝΕΣ ότι μια τέτοια συνεργασία θα συνεισφέρει σε μια καλύτερη αμοιβαία σχέση μεταξύ των δύο χωρών,
ΣΥΜΦΩΝΗΣΑΝ ΤΑ ΕΞΗΣ:
'Αρθρο 1
Τα Συμβαλλόμενα Μέρη θα ενθαρρύνουν και θα διευκολύνουν τη συνεργασία μεταξύ κυβερνητικών και μη κυβερνητικών οργανισμών των δύο χωρών στον τομέα του πολιτισμού, βάσει των αρχών της ισότητας και της αμοιβαίας ωφέλειας και σύμφωνα με τους αντίστοιχους νόμους και κανονισμούς τους.
'Αρθρο 2
Κάθε Συμβαλλόμενο Μέρος θα ενθαρρρύνει πολιτιστικές ή εκπαιδευτικές ενώσεις, οι οποίες θα ιδρυθούν στην επικράτειά του από πολίτες του άλλου Συμβαλλόμενου Μέρους και θα διευκολύνει τις δραστηριότητές τους, σύμφωνα με τους νόμους και κανονισμούς που ισχύουν στην επικράτειά του.
'Αρθρο 3
Τα Συμβαλλόμενα Μέρη θα ενθαρρύνουν την άμεση επαφή μεταξύ των ιδρυμάτων τριτοβάθμιας εκπαίδευσης και των επιστημονικών ιδρυμάτων τους, όπως επίσης και την ανταλλαγή διδακτικού προσωπικού των πανεπιστημίων τους.
Τα Συμβαλλόμενα Μέρη θα διευκολύνουν τη συμμετοχή μελετητών και ειδικών σε διεθνείς διασκέψεις και συμπόσια που θα πραγματοποιηθούν στις δύο χώρες.
'Αρθρο 4
Τα Συμβαλλόμενα Μέρη θα χορηγούν υποτροφίες για σπουδές ή έρευνα στα ιδρύματα τριτοβάθμιας εκπαίδευσης ή στα επιστημονικά ιδρύματα της άλλης χώρας, βάσει αμοιβαίας συναίνεσης και στο πλαίσιο των διαθέσιμων μέσων τους.
'Αρθρο 5
Τα Συμβαλλόμενα Μέρη θα αναπτύξουν τη συνεργασία τους στον τομέα της εκπαίδευσης και θα προωθούν την ανταλλαγή επισκέψεων εκπαιδευτικών αντιπροσωπειών, προκειμένου να ενημερώνονται σχετικά με το εκπαιδευτικό σύστημα της άλλης χώρας. Τα δύο Μέρη θα ανταλλάσσουν επισκέψεις, ταξίδια μελέτης και διαλέξεων από καθηγητές, μελετητές και ειδικούς, σύμφωνα με τις ανάγκες.
Τα Συμβαλλόμενα Μέρη θα ενθαρρύνουν την ανταλλαγή μαθητών.
'Αρθρο 6
Τα Συμβαλλόμενα Μέρη θα ενθαρρύνουν την ανταλλαγή σχολικών εγχειριδίων και άλλων εκπαιδευτικών βιβλίων και υλικού που αφορούν στην ιστορία, τη γεωγραφία, τον πολιτισμό, την οικονομική και κοινωνική ανάπτυξη της κάθε χώρας, όπως επίσης και την ανταλλαγή προγραμμάτων σπουδών και μεθόδων διδασκαλίας, που εκδίδονται από εκπαιδευτικά ιδρύματα των δύο χωρών.
'Αρθρο 7
Τα Συμβαλλόμενα Μέρη θα ενθαρρύνουν τη διδασκαλία της γλώσσας, της λογοτεχνίας και της ιστορίας της άλλης χώρας.
'Αρθρο 8
Τα Συμβαλλόμενα Μέρη θα ενθαρρύνουν και θα διευκολύνουν, βάσει αμοιβαίας ωφέλειας, ανταλλαγές και συνεργασία στους τομείς των θεωρητικών και εφαρμοσμένων επιστημών και θα παρέχουν κατάλληλες ευκαιρίες για επαφές μεταξύ επιστημονικών ιδρυμάτων και οργανισμών, ερευνητικών ινστιτούτων, πανεπιστημίων, καθώς και άλλων ιδρυμάτων τριτοβάθμιας εκπαίδευσης, μελετητών, ερευνητών και ειδικών των δύο χωρών.
Για την ανάπτυξη και διεύρυνση της επιστημονικής συνεργασίας, τα Συμβαλλόμενα Μέρη θα διευκολύνουν:
1. Επισκέψεις, εκπαιδευτικά ταξίδια και διαβουλεύσεις επιστημόνων και άλλων ειδικών.
2. Από κοινού επεξεργασία και εφαρμογή ερευνητικών προγραμμάτων και σχεδίων και ανταλλαγή των αποτελεσμάτων τους.
3. Διοργάνωση κοινών μαθημάτων, διασκέψεων και συμποσίων.
4. Ανταλλαγή οπτικοακουστικού υλικού επιστημονικού χαρακτήρα.
 

  



Σελίδα 10761 
5. Διοργάνωση επιστημονικών εκθέσεων και επιδείξεων.
6. Ανταλλαγή επιστημονικών εντύπων, τεκμηρίωσης και πληροφόρησης.
Ο φορέας υλοποιήσεως των ανωτέρω θα είναι, από ελληνικής πλευράς, η Γενική Γραμματεία 'Ερευνας και Τεχνολογίας του Υπουργείου Βιομηχανίας και από λιθουανικής πλευράς, το Υπουργείο Παιδείας και Επιστήμης.
'Ενα ειδικό πρωτόκολλο για τη ρύθμιση και την υλοποίηση των επιστημονικών ανταλλαγών και των κοινών ερευνητικών προγραμμάτων θα υπογράφεται κάθε δύο χρόνια στην πρωτεύουσα καθενός από τα Συμβαλλόμενα Μέρη, εναλλάξ. Τα προγράμματα τα οποία θα περιλαμβάνονται για έγκριση σε αυτό το Πρωτόκολλο θα υποβάλλονται από κοινού και θα αξιολογούνται και από τις δύο πλευρές πριν την ανάληψη της εφαρμογής τους.
'Αρθρο 9
Τα Συμβαλλόμενα Μέρη θα ενθαρρύνουν την ανταλλαγή βιβλίων και δημοσιεύσεων σχετικά με τον πολιτισμό και την τέχνη.
'Αρθρο 10
Τα Συμβαλλόμενα Μέρη θα αναπτύξουν τη συνεργασία τους στους τομείς της λογοτεχνίας, της μουσικής, του θεάτρου και του χορού και θα ενθαρρύνουν την ανταλλαγή συγγραφέων, σολίστ, καλλιτεχνικών συγκροτημάτων και παραστάσεων.
'Αρθρο 11
Τα Συμβαλλόμενα Μέρη θα ενθαρρύνουν την ανταλλαγή εκθέσεων τέχνης και άλλων πολιτιστικών εκθέσεων και θα βοηθήσουν στη λήψη των κατάλληλων μέτρων για το σκοπό αυτόν.
'Αρθρο 12
Τα Συμβαλλόμενα Μέρη θα ενθαρρύνουν τη συνεργασία στον τομέα της πολιτιστικής κληρονομιάς, της μουσειολογίας και της αρχαιολογίας.
Τα Συμβαλλόμενα Μέρη θα αναπτύξουν τη συνεργασία μεταξύ των δημόσιων αρχείων και βιβλιοθηκών τους και θα διευκολύνουν την πρόσβαση στους πολίτες της άλλης χώρας στις βιβλιοθήκες, αρχεία και άλλα πολιτιστικά και εκπαιδευτικά ιδρύματα, σύμφωνα με τους αντίστοιχους νόμους και κανονισμούς τους.
'Αρθρο 13
Τα Συμβαλλόμενα Μέρη θα ενθαρρύνουν τη συνεργασία στον τομέα του κινηματογράφου και θα προσκαλούν άλληλα σε διεθνή φεστιβάλ κινηματογράφου τα οποία πραγματοποιούνται στις χώρες τους.
'Αρθρο 14
Τα Συμβαλλόμενα Μέρη θα ενθαρρύνουν τη συνεργασία μεταξύ των ραδιοτηλεοπτικών οργανισμών τους και ειδικότερα θα διευκολύνουν την ανταλλαγή προγραμμάτων.
'Αρθρο 15
Τα Συμβαλλόμενα Μέρη θα ενθαρρύνουν τη συνεργασία μεταξύ των οργανισμών νέων των δύο χωρών.
Τα Συμβαλλόμενα Μέρη θα ανταλλάσσουν πληροφορίες και εμπειρίες σχετικά με τη νεολαία με σκοπό την ενδυνάμωση των σχέσεων μεταξύ των νέων, τη δημιουργία φιλικής ατμόσφαιρας και την προώθηση της ειρήνης.
'Αρθρο 16
Τα Συμβαλλόμενα Μέρη θα ενθαρρύνουν την ανάπτυξη της συνεργασίας στους τομείς του αθλητισμού και της φυσικής αγωγής και θα επιδιώξουν τη διεύρυνση των άμεσων επαφών και τη συνεργασία μεταξύ των αντίστοιχων αθλητικών αρχών τους. Το περιεχόμενο και οι λεπτομέρειες της συνεργασίας αυτής θα καθοριστούν από τις ως άνω αρχές.
'Αρθρο 17
Τα Συμβαλλόμενα Μέρη θα ανταλλάξουν πληροφορίες και τεκμηρίωση, προκειμένου να διευκολύνουν τις αρμόδιες αρχές τους για την αναγνώριση και ισοτιμία των πιστοποιητικών, πανεπιστημιακών πτυχίων και άλλων ακαδημαϊκών τίτλων που χορηγούνται από τα εκπαιδευτικά ιδρύματα των δύο χωρών, σύμφωνα με την ισχύουσα νομοθεσία σε κάθε χώρα.
'Αρθρο 18
Κάθε Συμβαλλόμεναο Μέρος θα διασφαλίσει την προστασία των δικαιωμάτων πνευματικής ιδιοκτησίας της άλλης χώρας στην επικράτειά του, σύμφωνα με τους νόμους και τους κανονισμούς που ισχύουν σε κάθε χώρα.
'Αρθρο 19
Για την εφαρμογή της παρούσας Συμφωνίας θα συσταθεί Κοινή Ελληνο-Λιθουανική Επιτροπή, η οποία θα συνέρχεται εναλλάξ στην Αθήνα και στο Βίλνιους για την επεξεργασία των λεπτομερειών των προγραμμάτων συνεργασίας, όπως επίσης και των οικονομικών τους όρων.
Βάσει της παρούσας Συμφωνίας, αρμόδιοι οργανισμοί των δύο χωρών μπορούν να επεξεργαστούν χωριστά εκτελεστικά προγράμματα και συμφωνίες στους αντίστοιχους τομείς τους.
'Αρθρο 20
Κατόπιν συμφωνίας μεταξύ των Συμβαλλόμενων Μερών, άλλες δραστηριότητες ανταποκρινόμενες στους σκοπούς της παρούσας Συμφωνίας μπορούν επίσης να πραγματοποιηθούν.
'Αρθρο 21
Η παρούσα Συμφωνία δεν θίγει τα δικαιώματα και τις υποχρεώσεις που απορρέουν για τα δύο Μέρη από άλλες διμερείς και πολυμερείς διεθνείς συμφωνίες.
'Αρθρο 22
Η παρούσα Συμφωνία θα τεθεί σε ισχύ κατά την ημερομηνία κατά την οποία τα Συμβαλλόμενα Μέρη θα γνωστοποιήσουν το ένα στο άλλο μέσω της διπλωματικής οδού ότι όλες οι διατυπώσεις που απαιτούνται από την εσωτερική τους νομοθεσία για τη θέση της σε ισχύ έχουν ολοκληρωθεί.
Οι τροποποιήσεις της Συμφωνίας θα ακολουθήσουν την ίδια διαδικασία με τη θέση αυτής σε ισχύ.
'Αρθρο 23
Η παρούσα Συμφωνία θα παραμείνει σε ισχύ για μία περίοδο πέντε (5) ετών και θα ανανεώνεται αυτόματα για διαδοχικές περιόδους πέντε (5) ετών, εκτός εάν καταγγελθεί εγγράφως μέσω της διπλωματικής οδού από οποιοδήποτε Μέρος έξι (6) μήνες πριν την ημερομηνία λήξης της.
'Εγινε στην Αθήνα, στις 24 Φεβρουαρίου 1997, εις διπλούν στην ελληνική, λιθουανική και αγγλική γλώσσα. 'Ολα τα κείμενα είναι εξίσου αυθεντικά. Σε περίπτωση διαφοράς ως προς την ερμηνεία, θα υπερισχύσει το κείμενο στην αγγλική γλώσσα.
ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣΔΗΜΟΚΡΑΤΙΑΣ ΤΗΣ ΛΙΘΟΥΑΝΙΑΣ(υπογραφή) (υπογραφή) 

  



Σελίδα 10762 
Η σελίδα σε PDF 

  



Σελίδα 10763 
Η σελίδα σε PDF 

  



Σελίδα 10764 
Η σελίδα σε PDF 

  



Σελίδα 10765 
Η σελίδα σε PDF 

  



Σελίδα 10766 
Η σελίδα σε PDF 

  



Σελίδα 10767 
Η σελίδα σε PDF 

  



Σελίδα 10768 
'Αρθρο δεύτερο
Τα Πρωτόκολλα - Πρακτικά, που καταρτίζονται από την Κοινή Επιτροπή του άρθρου 19 της παρούσας Συμφωνίας, εγκρίνονται με κοινή πράξη των αρμόδιων κατά περίπτωση υπουργών.
'Αρθρο τρίτο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 22 αυτής.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.]
Του ιδίου Υπουργείου
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν για συνεργασία στους τομείς της εκπαίδευσης, της επιστήμης και του πολιτισμού".
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς, το νομοσχέδιο του Υπουργείου Πολιτισμού: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν για συνεργασία στους τομείς της εκπαίδευσης, της επιστήμης και του πολιτισμού" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησηςτης Δημοκρατίας του Ουζμπεκιστάν για συνεργασία στους τομείς της εκπαίδευσης, της επιστήμης και του πολιτισμού
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Κυ- βέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν για συνεργασία στους τομείς της εκπαίδευσης, της επιστήμης και του πολιτισμού, που υπογράφηκε στην Αθήνα την 1η Απριλίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ
ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ
ΤΗΣ ΔΗΜΟΚΡΑΤΙΑΣ ΤΟΥ ΟΥΖΜΠΕΚΙΣΤΑΝ
ΓΙΑ ΣΥΝΕΡΓΑΣΙΑ ΣΤΟΥΣ ΤΟΜΕΙΣ
ΤΗΣ ΕΚΠΑΙΔΕΥΣΗΣ, ΤΗΣ ΕΠΙΣΤΗΜΗΣ
ΚΑΙ ΤΟΥ ΠΟΛΙΤΙΣΜΟΥ
Η Κυβέρνηση της Ελληνικής Δημοκρατίας και η Κυβέρνηση της Δημοκρατίας του Ουζμπεκιστάν, εφεξής αποκαλούμενες "τα Συμβαλλόμενα Μέρη",
ΕΠΙΘΥΜΩΝΤΑΣ να ενδυναμώσουν και να αναπτύξουν τις φιλικές σχέσεις μεταξύ των δύο χωρών και των λαών τους,
ΠΕΠΕΙΣΜΕΝΕΣ ότι οι ανταλλαγές και η συνεργασία στους τομείς της εκπαίδευσης, της επιστήμης και του πολιτισμού, καθώς και σε άλλους συναφείς τομείς συνεισφέρουν στην καλύτερη αμοιβαία γνώση και κατανόηση μεταξύ του Ελληνικού και του Ουζμπεκικού λαού,
ΑΠΟΦΑΣΙΣΑΝ να συνάψουν την παρούσα Συμφωνία και συμφώνησαν τα ακόλουθα:
'Αρθρο 1
Τα Συμβαλλόμενα Μέρη θα λάβουν τα αναγκαία μέτρα για την ανάπτυξη της συνεργασίας στον τομέα της εκπαίδευσης ως εξής:
α) Ενθαρρύνοντας την άμεση συνεργασία μεταξύ των ανώτατων εκπαιδευτικών ιδρυμάτων και των επιστημονικών και ερευνητικών ινστιτούτων των δύο χωρών.
β) Ενθαρρύνοντας τη μελέτη και διδασκαλία της γλώσσας και του πολιτισμού της άλλης χώρας.
γ) Συνεργαζόμενα για τη δημιουργία ευνοϊκών συνθηκών με σκοπό τη διατήρηση της μητρικής γλώσσας και του πολιτισμού Ουζμπέκων υπηκόων ελληνικής καταγωγής, καθώς και Ελλήνων υπηκόων ουζμπεκικής καταγωγής, αντίστοιχα.
δ) Ενθαρρύνοντας την ανταλλαγή διδακτικού προσωπικού σε όλες τις βαθμίδες της εκπαίδευσης, ερευνητών, ειδικών στην εκπαίδευση, φοιτητών και μαθητών.
ε) Χορηγώντας υποτροφίες για πανεπιστημιακές, μεταπτυχιακές σπουδές και έρευνα.
στ) Ανταλλάσσοντας πληροφορίες και τεκμηρίωση προκειμένου να διευκολύνουν τις αρμόδιες αρχές τους για την αναγνώριση και ισοτιμία των πιστοποιητικών, βεβαιώσεων, διπλωμάτων, πτυχίων και ακαδημαϊκών τίτλων, σύμφωνα με τη νομοθεσία της κάθε χώρας.
ζ) Διευκολύνοντας την ανταλλαγή πληροφοριών, βιβλίων, σχολικών βιβλίων, διδακτικών μεθόδων και υλικού.
'Αρθρο 2
Τα Συμβαλλόμενα Μέρη θα ενθαρρύνουν και θα διευκολύνουν την ανάπτυξη ανταλλαγών και έρευνας σε θέματα αμοιβαίου ενδιαφέροντος στους τομείς της επιστήμης και τεχνολογίας, συμπεριλαμβανομένης της άμεσης συνεργασίας μεταξύ επιστημονικών και ερευνητικών ιδρυμάτων των δύο χωρών.
Η συνεργασία αυτή μπορεί να έχει τις εξής μορφές, μεταξύ άλλων:
- εκπόνηση κοινών ερευνητικών προγραμμάτων,
- οργάνωση επισκέψεων και εκπαιδευτικών ταξιδίων για ειδικευμένες αποστολές,
- οργάνωση προγραμμάτων κατάρτισης σε τομείς αμοιβαίου ενδιαφέροντος,
- παροχή εξειδικευμένης τεχνικής και επιστημονικής γνώσης,
- διοργάνωση συμποσίων και συναντήσεων.
'Αρθρο 3
Τα Συμβαλλόμενα Μέρη θα προωθήσουν τη συνεργασία στους τομείς της λογοτεχνίας, των εικαστικών τεχνών, των τεχνών του θεάματος, του κινηματογράφου, της αρχιτεκτονικής και σε άλλους πολιτιστικούς τομείς και θα ενθαρρύνουν τις άμεσες επαφές μεταξύ σχετικών οργανισμών των δύο χωρών, όπως θεάτρων, ορχηστρών, μουσείων, βιβλιοθηκών και αρχείων.
'Αρθρο 4
Τα Συμβαλλόμενα Μέρη δύνανται να ιδρύσουν αμοιβαίως Πολιτιστικά Κέντρα στις αντίστοιχες πρωτεύουσές τους, το νομικό καθεστώς και οι όροι οργάνωσης και λειτουργείας των οποίων θα ρυθμίζονται από ειδική συμφωνία.
'Αρθρο 5
Τα Συμβαλλόμενα Μέρη θα ενθαρρύνουν την άμεση συνεργασία μεταξύ ειδησεογραφικών πρακτορείων και οργανισμών 
 

  



Σελίδα 10769 
τύπου, καθώς και μεταξύ των δημόσιων ραδιοφωνικών και τηλεοπτικών οργανισμών των δύο χωρών.
'Αρθρο 6
Τα Συμβαλλόμενα Μέρη θα διευκολύνουν τη συνεργασία και την ανταλλαγή πληροφοριών στον τομέα της αρχαιολογίας και της προστασίας της πολιτιστικής κληρονομιάς.
'Αρθρο 7
Τα Συμβαλλόμενα Μέρη θα ενθαρρύνουν τη συνεργασία μεταξύ των αντίστοιχων αρχών τους για τη διασφάλιση της αμοιβαίας προστασίας των δικαιωμάτων πνευματικής ιδιοκτησίας και των συγγενικών δικαιωμάτων, σύμφωνα με τους νόμους και κανονισμούς που ισχύουν σε κάθε χώρα.
'Αρθρο 8
Τα Συμβαλλόμενα Μέρη θα ενθαρρύνουν την άμεση συνεργασία μεταξύ των οργανώσεων και ιδρυμάτων νεολαίας των δύο χωρών σε πολιτιστικές και κοινωνικές δραστηριότητες και θα ανταλλάσσουν πληροφορίες και εμπειρία σε κάθε τομέα που αφορά τη νεολαία.
'Αρθρο 9
Τα Συμβαλλόμενα Μέρη θα ενθαρρύνουν τη συνεργασία μεταξύ αθλητικών οργανώσεων και τη συμμετοχή σε αθλητικές εκδηλώσεις στην κάθε χώρα.
'Αρθρο 10
Τα Συμβαλλόμενα Μέρη θα ενθαρρύνουν τη συμμετοχή ατόμων ή ομάδων σε σεμινάρια, φεστιβάλ, διαγωνισμούς, εκθέσεις, συναντήσεις και άλλες εκδηλώσεις, σε τομείς που καλύπτονται από την παρούσα Συμφωνία και που διεξάγονται στην κάθε χώρα.
'Αρθρο 11
Μετά από συμφωνία μεταξύ των Συμβαλλόμενων Μερών, άλλες δραστηριότητες που ανταποκρίνονται στους σκοπούς της παρούσας Συμφωνίας μπορούν επίσης να πραγματοποιηθούν.
'Αρθρο 12
Για την εφαρμογή της παρούσας Συμφωνίας, θα συσταθεί Μικτή Ελληνο-Ουζμπεκική Επιτροπή, η οποία θα συνέρχεται εναλλάξ στην Αθήνα και την Τασκένδη για την επεξεργασία των λεπτομερειών των προγραμμάτων συνεργασίας, καθώς και των οικονομικών τους όρων.
'Αρθρο 13
Η παρούσα Συμφωνία θα τεθεί σε ισχύ κατά την ημερομηνία κοινοποίησης, δια της διπλωματικής οδού, της τελευταίας γραπτής γνωστοποίησης που πιστοποιεί την ολοκλήρωση από κάθε Συμβαλλόμενο Μέρος των εσωτερικών νομικών διατυπώσεων που είναι αναγκαίες για τη θέση της σε ισχύ.
Η παρούσα Συμφωνία θα παραμείνει σε ισχύ για μία περίοδο πέντε ετών. Στη συνέχεια, θα παρατείνεται αυτομάτως για άλλες πενταετείς περιόδους, εκτός εάν καταγγελθεί δια της διπλωματικής οδού από οποιοδήποτε Συμβαλλόμενο Μέρος τουλάχιστον έξι μήνες πριν τη λήξη της πενταετίας.
'Εγινε στην Αθήνα, την 1η Απριλίου 1997 εις διπλούν στην ελληνική, ουζμπεκική και αγγλική γλώσσα. 'Ολα τα κείμενα είναι εξίσου αυθεντικά. Σε περίπτωση διαφοράς ως προς την ερμηνεία θα υπερισχύσει το αγγλικό κείμενο.
ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣΔΗΜΟΚΡΑΤΙΑΣ ΤΟΥ ΟΥΖΜΠΕΚΙΣΤΑΝ(υπογραφή) (υπογραφή) 

  



Σελίδα 10770 
Η σελίδα σε PDF 

  



Σελίδα 10771 
Η σελίδα σε PDF 

  



Σελίδα 10772 
Η σελίδα σε PDF 

  



Σελίδα 10773 
Η σελίδα σε PDF 

  



Σελίδα 10774 
'Αρθρο δεύτερο
Τα Πρωτόκολλα - Πρακτικά, που καταρτίζονται από τη Μικτή Επιτροπή του άρθρου 12 της παρούσας Συμφωνίας, εγκρίνονται με κοινή πράξη των αρμόδιων κατά περίπτωση υπουργών.
'Αρθρο τρίτο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 13 αυτής.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.]
ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.
Επανερχόμαστε στο νομοσχέδιο του Υπουργείου Εθνικής 'Αμυνας.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Αλβανίας για τους όρους παροχής υποτροφιών σε σπουδαστές της Δημοκρατίας της Αλβανίας για φοίτηση σε ελληνικές στρατιωτικές σχολές".
Παρακαλώ, κατά το άρθρο 108 ποιος έχει επιφύλαξη;
ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Ο κ. Αγγουράκης έχει το λόγο.
ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε.
Αυτό που θα ήθελα να σημειώσω και εδώ, είναι αυτό που είπαμε και στην επιτροπή ότι δηλαδή για μας η σύναψη τέτοιου είδους συμφωνιών και πρωτοκόλλων δεν είναι θέμα αρχής, αντίθετα στο βαθμό που είναι ισότιμες αυτές οι συμφωνίες και όπου δεν υπάρχουν ορισμένα προβλήματα που κατά τη γνώμη μας υπάρχουν στο συγκεκριμένο άρθρο, στη συγκεκριμένη συμφωνία, μπορούν να είναι και ωφέλιμες για την ισότιμη συνεργασία και ανάπτυξη των σχέσεων με διάφορες χώρες του κόσμου και πολύ περισσότερο με τους γείτονές μας.
Παραβλέπουμε, βέβαια, το γεγονός ότι στην προκειμένη περίπτωση βεβαίως μπαίνουν και ζητήματα που έχουν σχέση με τις αμυντικές -αν θέλετε- υποχρεώσεις της χώρας μας, συμμετοχής της στο ΝΑΤΟ, στη Δυτικοευρωπαϊκή 'Ενωση κλπ.
Παρά τα προβλήματα αυτά, δεν είμαστε από θέση αρχής ενάντια στην παροχή υποτροφιών για φοίτηση σε πολίτες ξένων χωρών στις ελληνικές στρατιωτικές σχολές.
Εξάλλου, υπάρχει μία τέτοια παράδοση ή εν πάση περιπτώσει υπάρχει ένας τέτοιος αριθμός τέτοιων υποτροφιών με μια σειρά από χώρες και πιστεύουμε και ελπίζουμε ότι είναι προς όφελος των συγκεκριμένων χωρών και λαών.
Η ένστασή μας, κύριε Πρόεδρε, για τη συγκεκριμένη συμφωνία, για την οποία συζητάμε, αφορά τις επιφυλάξεις και τους φόβους μας ότι στη διαδικασία παροχής αυτών των υποτροφιών στην Κυβέρνηση της Αλβανίας υπάρχει ο κίνδυνος να ακολουθηθούν και άλλα κριτήρια πέραν των φυσιολογικών που έχουν σχέση με τέτοιου είδους υποτροφίες, δηλαδή των τυπικών προσόντων.
Εκτιμούμε ότι το πρωτόκολλο, η συγκεκριμένη συμφωνία αφήνει το παράθυρο ανοικτό για να υπάρχουν διακρίσεις με βάση πολιτικά κριτήρια, πολιτικές πεποιθήσεις σε πολίτες της Αλβανίας για συμμετοχή σε αυτές τις υποτροφίες και γι'αυτό το λόγο εμείς καταψηφίζουμε τη συγκεκριμένη συμφωνία.
Ευχαριστώ, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Δεν υπάρχει κανείς που να έχει αντίρρηση από το Σώμα.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Μόνο αν έχετε αντίρρηση.
ΗΛΙΑΣ ΒΕΖΔΡΕΒΑΝΗΣ: Αντίρρηση δεν έχω, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Εάν είναι έτσι, θα μιλήσουμε όλοι!
ΗΛΙΑΣ ΒΕΖΔΡΕΒΑΝΗΣ: 'Ενα θέμα ήθελα να θέσω, αν μου επιτρέπετε.
ΠΡΟΕΔΡΟΣ (Απόστολος Κακλαμάνης): Ορίστε, κύριε Βεζδρεβάνη. Κατ'οικονομίαν, λόγω γειτνιάσεως και ανελλιπούς παρουσίας σας στην Αίθουσα, όπως μπορώ να βεβαιώσω αυτοπροσώπως!
ΗΛΙΑΣ ΒΕΖΔΡΕΒΑΝΗΣ: Ευχαριστώ.
Κύριε Πρόεδρε, το θέμα των συμβάσεων ήθελα να θέσω αυτήν τη στιγμή, με ευκαιρία αυτή τη συζήτηση.
Θέλω να σας παρακαλέσω για το εξής θέμα: 'Οπως είναι γνωστό, όλοι οι Βουλευτές μετέχουμε σε μία Διαρκή Επιτροπή. Οι συμβάσεις, λοιπόν, που έρχονται στη Διαρκή Επιτροπή, της οποίας είμαι μέλος, γίνονται γνωστές και γνωρίζω τι γίνεται.
Μιλάω για το άτομό μου και το αυτό συμβαίνει για όλους τους συναδέλφους. Οι άλλοι συνάδελφοι, που δεν μετέχουν σ' αυτήν την επιτροπή, που συζητείται αυτή η σύμβαση, δεν έχουν γνώση του τι γίνεται.
Γι' αυτό, λοιπόν, ήθελα να παρακαλέσω, αν είναι δυνατόν οι συμβάσεις να συζητούνται με μια διαδικασία ενός δεκαλέπτου, ενός τετάρτου, κάποιος να ενημερώνει το Σώμα και στη συνέχεια να ψηφίζονται, όπως ψηφίζονται.
ΠΡΟΕΔΡΟΣ (Απόστολος Κακλαμάνης): Κύριε συνάδελφε, λέμε καμιά φορά εδώ πέρα καμιά κουβέντα και μετά όταν γράφουν, διαμαρτυρόμαστε.
Γνωρίζετε πολύ καλά ότι όταν κατατίθεται μια σύμβαση, όπως και κάθε άλλο νομοσχέδιο, εκτυπώνεται, διανέμεται και λαμβάνουν γνώση και οι τριακόσιοι, αν το επιθυμούν και όσοι το επιθυμούν. Εν συνεχεία, στις Διαρκείς Επιτροπές που συζητούνται οι συμβάσεις, μπορούν και μέλη του Σώματος που δεν είναι μέλη της επιτροπής, να παρακολουθήσουν και να ενημερωθούν.
ΗΛΙΑΣ ΒΕΖΔΡΕΒΑΝΗΣ: Αν το κόμμα...
ΠΡΟΕΔΡΟΣ (Απόστολος Κακλαμάνης): Πέραν όλων των άλλων, ο Κανονισμός σοφά νομίζω ποιών σ' αυτό το σημείο έχει καθορίσει ότι όταν υπάρχουν αντιρρήσεις για την ψήφιση μιας συμβάσεως, αυτές διατυπώνονται στο Σώμα και δίδεται και κάποιος ειδικός χρόνος.
Επαναλαμβάνω για άλλη μια φορά την άποψή μου: Το θέμα των διεθνών συμβάσεων είναι άλλης σημασίας. Πρέπει στο στάδιο της κατάρτισής τους και πριν οι διάφοροι υπηρεσιακοί παράγοντες, που συμμετέχουν στις σχετικές διαβουλεύσεις προχωρήσουν και δεσμεύσουν τη χώρα, υποθέτω και ελπίζω και πιστεύω ότι κάθε κυβέρνηση, ο κάθε πολιτικά υπεύθυνος Υπουργός ενημερώνεται και δίνει τις αναγκαίες κατευθύνσεις.
Σε ό,τι αφορά, ειδικά μάλιστα την Ευρωπαϊκή 'Ενωση, από πέρσι ισχύει και μια τροποποίηση στον Κανονισμό μας, σύμφωνα με την οποία μπορούμε να καλούμε στην αντίστοιχη Διαρκή Επιτροπή τον αρμόδιο Υπουργό πριν πάει στο Συμβούλιο Υπουργών, πριν δεσμεύσει τη χώρα, να μας πει την άποψή του, να του πούμε κι εμείς τη δική μας.
Κύριε Υπουργέ, θέλετε να παρατηρήσετε κάτι;
Ορίστε, έχετε το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κύριοι συνάδελφοι, το μόνο που έχω να παρατηρήσω είναι πως είναι τόσο σαφής η διατύπωση των άρθρων της συμφωνίας, που δεν αφήνει κανένα περιθώριο για υποψίες ή αμφιβολίες για τον τρόπο επιλογής των μαθητών. Εκτός αν αυτό είναι κάτι εντελώς εσωτερικό της χώρας, η οποία τους στέλνει και το οποίο θα αποκρύψει από μας. 
Εμείς έχουμε καθορίσει με λεπτομέρεια και με σαφήνεια για ποιους λόγους αποκλείονται. Κυρίως αποκλείονται για λόγους που αφορούν την ηθική υπόσταση του ατόμου, μόνο για 
 

  



Σελίδα 10775 
παραβάσεις του ποινικού νόμου και όχι για άλλους λόγους, όπως αφήνει ο κύριος συνάδελφος να διαφανεί.
ΠΡΟΕΔΡΟΣ (Απόστολος Κακλαμάνης): Ας έχετε υπόψη, λόγω του παρελθόντος της χώρας και των διαφόρων πολιτειακών αλλαγών και άλλων, τι γίνεται. Διότι σίγουρα τα φακελώματα -δεν ξέρω αν έχουν- προς το παρόν θα προσπαθεί η παρούσα ...
Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΧΑΡΑΛΑΜΠΟΣ ΑΓΓΟΥΡΑΚΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς, το νομοσχέδιο του Υπουργείου Εθνικής 'Αμυνας: "Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Αλβανίας για τους όρους παροχής υποτροφιών σε σπουδαστές της Δημοκρατίας της Αλβανίας για φοίτηση σε Ελληνικές Στρατιωτικές Σχολές" έγινε δεκτό κατά πλειοψηφία σε μόνη συζήτηση, επί της αρχής, των άρθρων και του συνόλου και έχει ως εξής:
Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και τουΥπουργείου 'Αμυνας της Δημοκρατίας της Αλβανίας για τους όρους παροχής υποτροφιών σε σπουδαστές της Δημοκρατίας της Αλβανίας για φοίτηση σε Ελληνικές Στρατιωτικές Σχολές
'Aρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ του Υπουρ- γείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Αλβανίας για τους όρους παροχής υποτροφιών σε σπουδαστές της Δημοκρατίας της Αλβανίας για φοίτηση σε Ελληνικές Στρατιωτικές Σχολές, που υπογράφηκε στα Τίρανα στις 11 Φεβρουαρίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ
ΜΕΤΑΞΥ ΤΟΥ ΥΠΟΥΡΓΕΙΟΥ ΕΘΝΙΚΗΣ ΑΜΥΝΑΣ ΤΗΣ ΕΛΛΑΔΑΣ ΚΑΙ ΤΟΥ ΥΠΟΥΡΓΕΙΟΥ ΑΜΥΝΑΣ ΤΗΣ ΔΗΜΟΚΡΑΤΙΑΣ ΤΗΣ ΑΛΒΑΝΙΑΣ ΓΙΑ ΤΟΥΣ
ΟΡΟΥΣ ΠΑΡΟΧΗΣ ΥΠΟΤΡΟΦΙΩΝ ΣΕ
ΣΠΟΥΔΑΣΤΕΣ ΤΗΣ ΔΗΜΟΚΡΑΤΙΑΣ ΤΗΣ
ΑΛΒΑΝΙΑΣ ΓΙΑ ΦΟΙΤΗΣΗ ΣΕ ΕΛΛΗΝΙΚΕΣ
ΣΤΡΑΤΙΩΤΙΚΕΣ ΣΧΟΛΕΣ
Το Υπουργείο Εθνικής 'Αμυνας της Ελληνικής Δημοκρατίας και το Υπουργείο 'Αμυνας της Δημοκρατίας της Αλβανίας συμφωνούν και αποδέχονται τους όρους για την παροχή υποτροφιών σε Αλβανούς για φοίτηση σε Ανώτατα Στρατιωτικά Εκπαιδευτικά Ιδρύματα και Στρατιωτικές Σχολές Υπαξιωματικών, που ανήκουν στο Ελληνικό Υπουργείο Εθνικής 'Αμυνας, για την προώθηση των σχέσεων των δύο Χωρών στον τομέα της στρατιωτικής συνεργασίας, όπως παρακάτω:
ΑΡΘΡΟ Ι
Ανώτατα Στρατιωτικά Εκπαιδευτικά Ιδρύματα
1. Στρατιωτική Σχολή Ευελπίδων (Σ.Σ.Ε.), με 4ετή φοίτηση, για Αξιωματικούς του Στρατού Ξηράς.
2. Σχολή Ναυτικών Δοκίμων (Σ.Ν.Δ.), με 4ετή φοίτηση, για Αξιωματικούς του Πολεμικού Ναυτικού.
3. Σχολή Ικάρων (Σ.Ι.), με 4ετή φοίτηση, για Αξιωματικούς Πολεμικής Αεροπορίας, Ιπτάμενους και Μηχανικούς.
4. Στρατιωτική Σχολή Αξιωματικών Σωμάτων (Σ.Σ.Α.Σ.), για Αξιωματικούς Υγειονομικού, Οικονομικού και Στρατολογικού. Η φοίτηση είναι 6 χρόνια για τους Γιατρούς, 5 χρόνια για Οδοντιάτρους και Κτηνιάτρους και 4 χρόνια για τους Φαρμακοποιούς, Οικονομικούς και Στρατολόγους.
5. Σχολή Αξιωματικών Νοσηλευτικής (Σ.Α.Ν.), με 4ετή φοίτηση, για Αξιωματικούς Νοσηλευτικής (άνδρες-γυναίκες) Στρατού, Ναυτικού, Αεροπορίας.
ΑΡΘΡΟ ΙΙ
Στρατιωτικές Σχολές Υπαξιωματικών
1. Σχολή Μονίμων Υπαξιωματικών (Σ.Μ.Υ.), διετούς φοιτήσεως, για Μόνιμους Υπαξιωματικούς του Στρατού Ξηράς.
2. Σχολή Μονίμων Υπαξιωματικών Ναυτικού (Σ.Μ.Υ.Ν.), διετούς φοιτήσεως (θεωρητική διδασκαλία και πρακτική άσκηση).
3. Σχολή Τεχνικών Υπαξιωματικών Αεροπορίας (Σ.Τ.Υ.Α.), διετούς φοιτήσεως, για Μόνιμους Υπαξιωματικούς της Πολεμικής Αεροπορίας.
4. Σχολή Υπαξιωματικών Διοικητικών (Σ.Υ.Δ.), διετούς φοιτήσεως, για Υπαξιωματικούς της Πολεμικής Αεροπορίας Διοικητικών Ειδικοτήτων.
ΑΡΘΡΟ ΙΙΙ
Προβλεπόμενες Ειδικότητες
1. Στρατιωτική Σχολή Ευελπίδων (Σ.Σ.Ε.)
α. Οι σπουδαστές αποφοιτούν με το βαθμό του Ανθυπολοχαγού και κατανέμονται στα ΟΠΛΑ (Πεζικό, Τεθωρακισμένα, Πυροβολικό, Μηχανικό, Διαβιβάσεις) και στα ΣΩΜΑΤΑ (Τεχνικό, Εφοδιασμού Μεταφορών, Υλικού Πολέμου) του Στρατού Ξηράς. Η εκπαίδευση στη Σχολή για τους σπουδαστές 'Οπλων και Σωμάτων είναι κοινή. Μετά την αποφοίτησή τους παρακολουθούν για ένα περίπου χρόνο στη Σχολή Εφαρμογής του 'Οπλου ή Σώματος, στο οποίο ενετάχθησαν, όπου εξειδικεύονται στα καθήκοντα που θα αναλάβουν στις Μονάδες.
β. Οι σπουδαστές της Αλβανίας, αποφοιτούντες, θα παρακολουθούν τα Σχολεία Εφαρμογής, μόνον εφόσον ζητηθεί από τη Χώρα τους.
γ. Το 'Οπλο ή Σώμα, στο οποίο θα καταταγεί ο σπουδαστής, αποφασίζεται από τη Χώρα του και πρέπει να καταστεί γνωστό στη Σχολή, μέσω του Υπουργείου Εξωτερικών, τουλάχιστον 3 μήνες πριν αποφοιτήσει.
2. Σχολή Ναυτικών Δοκίμων (Σ.Ν.Δ.)
α. Οι Σπουδαστές από την αρχή παρακολουθούν ένα από τα δύο τμήματα που έχει η Σχολή, δηλαδή ΜΑΧΙΜΩΝ και ΜΗΧΑΝΙΚΩΝ. Η εκπαίδευση γίνεται χωριστά για κάθε τμήμα (ειδικότητα). Αποφοιτούν με το βαθμό του Σημαιοφόρου. Μετά την αποφοίτηση κάνουν πρακτική εκπαίδευση σε πλοία του στόλου ή συνεργεία των Ναυστάθμων.
β. Οι απόφοιτοι σπουδαστές κάνουν πρακτική εξάσκηση, μόνον εφόσον το ζητήσει η Χώρα τους και διαρκεί από 3 έως 6 μήνες.
3. Σχολή Ικάρων (Σ.Ι.)
α. Οι σπουδαστές από την αρχή παρακολουθούν ένα από τα τμήματα που έχει η Σχολή, δηλαδή ΙΠΤΑΜΕΝΩΝ και ΜΗΧΑΝΙΚΩΝ.
β. Η φοίτηση γίνεται χωριστά για κάθε τμήμα και οι σπουδαστές αμφοτέρων των τμημάτων αποφοιτούν με το βαθμό του Ανθυποσμηναγού.
γ. Οι Αλβανοί σπουδαστές που εντάσσονται στο τμήμα ΜΗΧΑΝΙΚΩΝ, μετά το πέρας του πρώτου έτους σπουδών, θα παρακολουθήσουν με τη σύμφωνη γνώμη του Υπουργείου 'Αμυνας της Δημοκρατίας της Αλβανίας, μία από τις παρακάτω ειδικότητες:
(1) Μηχανικού Αεροσκαφών
(2) Μηχανικού Τηλεπικοινωνιών - Ηλεκτρονικών
(3) Μηχανικού Αεροπορικών Εγκαταστάσεων.
δ. Οι σπουδαστές που εντάσσονται σαν 'Ικαροι στο Τμήμα Ιπταμένων μετά την προπαίδευση θα παρακολουθούν συνεχή τετραετή Στρατιωτική, Ακαδημαϊκή, Αθλητική και Πτητική Εκπαίδευση.
ε. Η Πτητική Εκπαίδευση περιλαμβάνει:
(1) Εκπαίδευση αρχικού σταδίου διάρκειας δύο (2) μηνών περίπου στο Α' έτος σπουδών.
(2) Εκπαίδευση βασικού σταδίου διάρκειας έξι (6) μηνών στο Γ' έτος σπουδών.
 

  



Σελίδα 10776 
στ. Μετά την αποφοίτησή τους από τη Σχολή και την ονομασία τους σε Ανθυποσμηναγούς θα παρέχεται εκπαίδευση Προκεχωρημένου Σταδίου, σε ειδικό εκπαιδευτικό κέντρο.
ζ. Η διάρκεια της πτητικής εκπαίδευσης μετά την αποφοίτηση έχει υπολογισθεί το μέγιστο 8 μήνες από την ημερομηνία έναρξης των πτήσεων.
η. Οι σπουδαστές που κρίνονται ακατάλληλοι για πτήσεις στο αρχικό και βασικό στάδιο πτητικής εκπαίδευσης δύναται να ενταχθούν σε τμήματα ειδικοτήτων εδάφους (Διοικητικού, Γενικών Υπηρεσιών, Μετεωρολόγου, Ελεγκτού Αεράμυνας, Εφοδιασμού, Οικονομικού), εφόσον λειτουργούν τέτοια τμήματα.
θ. Η ένταξη αυτή θα πραγματοποιηθεί ΜΟΝΟ μετά από σύμφωνη γνώμη του Υπουργείου 'Αμυνας της Δημοκρατίας της Αλβανίας, διαφορετικά διαγράφονται από τη Σχολή και επαναπατρίζονται.
ι. Σε περίπτωση που, κατά το Προκεχωρημένο Στάδιο εκπαιδεύσεως, Ανθυποσμηναγοί αποτύχουν στις πτήσεις ή κριθούν υγειονομικά ακατάλληλοι για Ιπτάμενοι, δύναται να εκπαιδευτούν σε άλλη ειδικότητα εδάφους. Αυτό θα πραγματοποιηθεί μετά από εισήγηση του Γενικού Επιτελείου Αεροπορίας και σύμφωνη γνώμη του Υπουργείου 'Αμυνας της Δημοκρατίας της Αλβανίας, διαφορετικά επαναπατρίζονται.
ια. Οι Αλβανοί σπουδαστές που θα ενταχθούν στις ειδικότητες του Μηχανικού Ελεγκτού Αεράμυνας και Εφοδιασμού, προβλέπεται, μετά την αποφοίτηση να παρακολουθήσουν πρακτική εκπαίδευση σε Εκπαιδευτικά Κέντρα της Πολεμικής Αεροπορίας, διάρκειας 2 έως 4 μηνών.
4. Στρατιωτική Σχολή Αξιωματικών Σωμάτων (Σ.Σ.Α.Σ.)
α. Η επιστημονική εκπαίδευση όλων των σπουδαστών της Σχολής γίνεται στο Πανεπιστήμιο της Θεσσαλονίκης, η δε Στρατιωτική εκπαίδευση γίνεται παράλληλα με την Ακαδημαϊκή στις εγκαταστάσεις της Σχολής.
β. Οι ειδικότητες που παίρνουν είναι του γιατρού, οδοντογιατρού, κτηνιάτρου, φαρμακοποιού, οικονομικού και στρατολόγου.
γ. Αφού αποφοιτήσουν από τη Σχολή, καλύπτουν ανάγκες και των τριών Κλάδων των Ενόπλων Δυνάμεων, ως Ανθυπολοχαγοί. Μετά την αποφοίτησή τους οι γιατροί μπορούν να παρακολουθήσουν για έναν περίπου χρόνο τη Σχολή Εφαρμογής Υγειονομικού (Σ.Ε.Υ.).
δ. Οι απόφοιτοι Αλβανοί σπουδαστές θα παρακολουθούν την Σ.Ε.Υ. ΜΟΝΟ μετά από σχετική αίτηση του Υπουργείου 'Αμυνας της Δημοκρατίας της Αλβανίας.
5. Σχολή Αξιωματικών Νοσηλευτικής (Σ.Α.Ν.)
α. Στη Σ.Α.Ν. μπορούν να φοιτήσουν άνδρες και γυναίκες και η διάρκεια της φοίτησης (Στρατιωτική και Ακαδημαϊκή) είναι τέσσερα χρόνια. Οι απόφοιτοι της Σχολής ονομάζονται Ανθυπολοχαγοί, Σημαιοφόροι ή Ανθυποσμηναγοί, ανάλογα με τον Κλάδο των Ενόπλων Δυνάμεων που κατανέμονται και παίρνουν ειδικότητα της Γενικής Νοσηλευτικής.
β. Οι Αλβανοί σπουδαστές της Σ.Α.Ν. θα παρακολουθούν, μετά την αποφοίτησή τους, εκπαίδευση σε Σχολές Υγειονομικού ή Νοσοκομεία για ένα χρόνο περίπου, κατόπιν αιτήσεως του Υπουργείου 'Αμυνας της Αλβανίας.
6. Σχολή Μονίμων Υπαξιωματικών Στρατού Ξηράς (Σ.Μ.Υ.)
α. Η διάρκεια εκπαίδευσης των σπουδαστών της Σ.Μ.Υ. είναι δύο χρόνια. Από τη Σχολή αποφοιτούν Διοικητικοί και Τεχνικοί Υπαξιωματικοί. Η εκπαίδευση γίνεται στη Σ.Μ.Υ. για Διοικητικούς και Τεχνικούς. Η κατανομή των Διοικητικών και Τεχνικών στα 'Οπλα και Σώματα γίνεται στο τέλος του δεύτερου χρόνου.
β. Μετά την αποφοίτησή τους ονομάζονται Μόνιμοι Λοχίες και μπορούν να παρακολουθήσουν την εκπαίδευση σε Σχολές 'Οπλων και Σωμάτων, που καθορίζονται με διαταγή του Γενικού Επιτελείου Στρατού.
7. Σχολή Μονίμων Υπαξιωματικών Ναυτικού (Σ.Μ.Υ.Ν.)
α. Οι σπουδαστές μπορούν να πάρουν μία από τις ειδικότητες του Αρμενιστή, Τηλεγραφητή, Σηματωρού, Μηχανικού, Ηλεκτριστή, Ηλεκτρονικού, Ραδιοεντοπιστή, Τεχνίτη Τορπιλλών, Τεχνίτη Ναρκών, Τεχνίτη Εφαρμοστή, Χαλκουργού, Μηχανουργού, Λεμβουργού, Δύτη. Η εκπαίδευση γίνεται κατά ειδικότητα. Οι σπουδαστές αποφοιτούν με το βαθμό του Μόνιμου Κελευστή.
β. Μετά την αποφοίτηση οι σπουδαστές μπορούν να παρακολουθήσουν πρακτική εκπαίδευση στα συνεργεία ή στα πλοία. Η εκπαίδευση αυτή θα πραγματοποιηθεί ΜΟΝΟ μετά από αίτηση του Υπουργείου 'Αμυνας της Δημοκρατίας της Αλβανίας.
8. Σχολή Υπαξιωματικών Διοικητικών (Σ.Υ.Δ.)
α. Η διάρκεια φοιτήσεως είναι δύο χρόνια. Με την είσοδό τους στη Σχολή κατανέμονται σε μία από τις ειδικότητες του Στρατολόγου, Ταμειακού, Μετεωρολόγου, Πληροφοριών και 'Αμυνας Αεροδρομίου. Εξέρχονται με το βαθμό του Μόνιμου Σμηνία.
β. Οι Αλβανοί σπουδαστές της Σχολής θα παίρνουν ειδικότητα σύμφωνα με την επιθυμία του Υπουργείου 'Αμυνας της Δημοκρατίας της Αλβανίας.
9. Σχολή Τεχνικών Υπαξιωματικών Αεροπορίας (Σ.Τ.Υ.Α.)
α. Η διάρκεια φοίτησης είναι δύο χρόνια. Μετά την είσοδό τους στη Σχολή κατανέμονται σε μία από τις ειδικότητες ήτοι Μηχανοσυνθέτη Μηχανικού Μεταφορικών Μέσων - Μηχανημάτων, Ηλεκτρολόγου, Γενικού Οπλουργού, Συντηρητή Αεροπορικών Εγκαταστάσεων, Μηχανικού Τηλεπικοινωνιών, Μηχανικού RADAR, Ελεγκτή Αναχαίτισης και Γενικού Υλικονόμου. Εξέρχονται με το βαθμό του Μόνιμου Σμηνία.
β. Οι Αλβανοί σπουδαστές της Σχολής θα παίρνουν ειδικότητα, σύμφωνα με την επιθυμία του Υπουργείου 'Αμυνας της Δημοκρατίας της Αλβανίας.
ΑΡΘΡΟ IV
Προσόντα Υποψηφίων
1. Το Υπουργείο 'Αμυνας της Δημοκρατίας της Αλβανίας πρέπει να ελέγχει τους υποψήφιους σπουδαστές, ώστε να πληρούν τα παρακάτω προσόντα που επιθυμεί το Υπουργείο Εθνικής 'Αμυνας της Ελλάδας:
α. Απολυτήριο δωδεκαετούς φοιτήσεως ή άλλο αντίστοιχο του Ελληνικού Λυκείου, που να τους παρέχει το δικαίωμα εισαγωγής σε Ανώτατο Εκπαιδευτικό 'Ιδρυμα της χώρας τους (Πανεπιστήμιο).
β. Διαγωγή τουλάχιστον ΚΟΣΜΙΑ.
γ. Ηλικία 17-22 ετών οι προοριζόμενοι για Σχολές Αξιωματικών ή μέχρι 24 ετών οι προοριζόμενοι για Σχολές Υπαξιωματικών, που θα συμπληρώνεται την 31η Δεκεμβρίου του έτους αφίξεώς τους στην Ελλάδα.
δ. Να είναι κατά προτίμηση άγαμοι.
ε. Να μην έχει καταδικασθεί για αξιόποινο αδίκημα ήτοι:
1. Να μην έχει καταδικασθεί αμετάκλητα σε ποινή για κλοπή, υπεξαίρεση, απάτη, εκβίαση, πλαστογραφία, δωροδοκία, απιστία περί την υπηρεσία, παράβαση καθήκοντος, συκοφαντική δυσφήμηση, ψευδορκία, ανυποταξία, λιποταξία ή για παράβαση των νόμων περί προστασίας της χώρας, του πολιτεύματος και της ελευθερίας των πολιτών και ούτε να έχουν παραπεμφθεί σε δίκη ή να διώκονται για κάποιο από αυτά τα εγκλήματα.
2. Να μην διώκονται για εγκλήματα ή αδικήματα που συνεπάγονται τις παρεπόμενες ποινές των άρθρων 59-65 του Ποινικού Κώδικα.
3. Να μην έχουν εκπέσει του βαθμού τους ή εξέλθει του Στρατεύματος ή της Σχολής των Ενόπλων Δυνάμεων για λόγους πειθαρχίας ή άλλης αιτίας.
στ. Να είναι υγιείς και να έχουν άρτια σωματική διάπλαση και ειδικότερα:
1. Κατά την επιλογή τους πρέπει να διαπιστώνεται η αρίστη υγειονομική τους κατάσταση και να εφοδιάζονται με πιστοποιητικό υγειονομικής καταστάσεως.
2. 'Ολοι οι σπουδαστές με την άφιξή τους στην Ελλάδα περνούν από λεπτομερή υγειονομική εξέταση, σύμφωνα με κριτήρια του π.δ/τος 426/1984, από Ανώτατη Υγειονομική Επιτροπή του Κλάδου, στον οποίο υπάγεται η Σχολή που θα φοιτήσουν.
3. Τα κυριότερα νοσήματα, από τα οποία δεν πρέπει να 
 

  



Σελίδα 10777 
πάσχουν οι υποψήφιοι σπουδαστές των Στρατιωτικών Σχολών, φαίνονται στις συνημμένες καταστάσεις.
4. Οι σπουδαστές που θα κριθούν ακατάλληλοι τόσο κατά την αρχική εξέταση, που γίνεται στην Ελλάδα μετά την άφιξή τους, όσο και κατά τις επόμενες, θα επαναπατρίζονται με δαπάνες του Υπουργείου 'Αμυνας της Δημοκρατίας της Αλβανίας.
ζ. Ειδικότερα οι προοριζόμενοι για Ιπτάμενοι της Σχολής Ικάρων, πλέον των ανωτέρω, πρέπει να έχουν:
1. Ανάστημα όχι μεγαλύτερο από 1.90 μ.
2. Οπτική και ακουστική οξύτητα αρίστη.
η. Οι υποψήφιοι πρέπει να γνωρίζουν πολύ καλά αγγλικά ή γαλλικά.
2. Οι υπότροφοι που θα διαπιστωθεί ότι δεν θα πληρούν τα παραπάνω προσόντα θα επαναπατρίζονται με δαπάνες του Υπουργείου 'Αμυνας της Δημοκρατίας της Αλβανίας ανεξάρτητα από το χρόνο και τη φάση εκπαιδεύσεως που θα ευρίσκονται.
ΑΡΘΡΟ V
Επιδόσεις Τίτλων Σπουδών
Οι επιδόσεις των τίτλων σπουδών πρέπει κατ' ελάχιστο να είναι:
α. Για τα Ανώτατα Στρατιωτικά Εκπαιδευτικά Ιδρύματα
80% με άριστα το 100% ή
8 με άριστα το 10 ή
16 με άριστα το 20 ή
Πολύ Καλός έως 'Αριστος
β. Για τις Στρατιωτικές Σχολές Υπαξιωματικών:
70% με άριστα το 100% ή
7 με άριστα το 10 ή
14 με άριστα το 20 ή
Καλός έως 'Αριστος
ΑΡΘΡΟ VI
Σχολείο Προπαιδεύσεως Υποψηφίων
1. Η αποδοχή ή όχι των προτεινόμενων από το Υπουργείο Εξωτερικών της Ελλάδας υποτροφιών, καθώς και τα ονόματα των υποψήφιων σπουδαστών, το Υπουργείο 'Αμυνας της Δημοκρατίας της Αλβανίας είναι υποχρεωμένο να τα κοινοποιεί στο Υπουργείο Εξωτερικών της Ελλάδας, το αργότερο εντός τριών (3) μηνών από της προσφοράς των υποτροφιών.
2. Η άφιξή τους στην Ελλάδα πρέπει να ολοκληρώνεται μέχρι τέλους Σεπτεμβρίου εκάστου έτους, ώστε να καθίσταται δυνατή η παρακολούθηση του Σταδίου Προπαιδεύσεως, όπου θα διδαχθούν την ελληνική γλώσσα.
3. Το Στάδιο Προπαιδεύσεως διαρκεί ένα έτος περίπου η δε ελληνική γλώσσα διδάσκεται μέσω της αγγλικής ή γαλλικής.
4. Δυνατότητα διδασκαλίας της ελληνικής γλώσσας, μέσω άλλης εκτός των ανωτέρω, δεν υπάρχει.
5. Οι Αλβανοί υπότροφοι κατά τη διάρκεια του Σταδίου Προπαιδεύσεως εφαρμόζουν το πρόγραμμα της Σχολής στην οποία λειτουργεί αυτό και υπόκεινται στους κανονισμούς λειτουργίας της.
6. Οι υπότροφοι, εφόσον γνωρίζουν την ελληνική γλώσσα σε βαθμό "ΛΙΑΝ ΚΑΛΩΣ" (75% και άνω), δεν θα παρακολουθούν το Στάδιο Προπαιδεύσεως, αλλά θα εντάσσονται απευθείας στο Α' έτος της Σχολής για την οποία προορίζονται.
ΑΡΘΡΟ VII
Δικαιολογητικά Υποψηφίων
1. Τα απαιτούμενα για όλους τους αφικνούμενους στην Ελλάδα, Αλβανοί, υπότροφοι θα πρέπει να φέρουν τα κατωτέρω δικαιολογητικά:
α. Πιστοποιητικό Γεννήσεως.
β. Πιστοποιητικό Σπουδών.
γ. Πιστοποιητικό Υγειονομικής Καταστάσεως.
δ. Βεβαίωση ότι ο υπότροφος έχει επιλεγεί για συγκεκριμένη Σχολή και Τμήμα Εξειδικεύσεως.
ε. Πιστοποιητικό οικογενειακής καταστάσεως, στο οποίο να φαίνεται αν είναι άγαμοι ή έγγαμοι.
2. Ειδικά οι προοριζόμενοι για τη Στρατιωτική Σχολή Αξιωματικών Σωμάτων (Σ.Σ.Α.Σ.) είναι απαραίτητο να προσκομίσουν:
α. Το Πρωτότυπο Πιστοποιητικού, αντίστοιχου προς το Ελληνικό Απολυτήριο Λυκείου.
β. Βεβαίωση του Υπουργείου Παιδείας της Δημοκρατίας της Αλβανίας, στο οποίο να φαίνεται ότι ο κάτοχος του ανωτέρω πιστοποιητικού σπουδών μπορεί να εγγραφεί στο Πανεπιστήμιο της Αλβανίας.
γ. Πιστοποιητικό υπηκοότητας και καταγωγής του υποτρόφου υποψήφιου σπουδαστή και των δύο γονέων του.
3. Οι τίτλοι σπουδών και όλα τα προαναφερθέντα δικαιολογητικά, μεταφρασμένα στην ελληνική γλώσσα ή σε περίπτωση αδυναμίας στην αγγλική ή γαλλική, θα πρέπει να υποβάλλονται στην αρμόδια Ελληνική Πρεσβεία, για τον πρώτο έλεγχο και την επικύρωσή τους.
4. Στη συνέχεια και μέχρι τέλους Αυγούστου διαβιβάζονται στο Υπουργείο Εξωτερικών της Ελλάδας, το οποίο προβαίνει στον τελικό έλεγχο και την αποδοχή.
ΑΡΘΡΟ VIIΙ
'Αφιξη - Υποδοχή
1. Το Υπουργείο 'Αμυνας της Δημοκρατίας της Αλβανίας υποχρεούται να γνωστοποιήσει στο Υπουργείο Εξωτερικών ή το Υπουργείο Εθνικής 'Αμυνας, έγκαιρα τα ακριβή στοιχεία αφίξεως (αριθμός πτήσεως, ημέρα και ώρα) για να διευκολύνονται οι αρμόδιες Στρατιωτικές Αρχές της Ελλάδας στην υποδοχή και προώθηση των υποψηφίων στις Σχολές.
2. Η ενημέρωση αυτή πρέπει να γίνεται τουλάχιστον μία εβδομάδα νωρίτερα.
ΑΡΘΡΟ ΙΧ
Ποινική Δικαιοδοσία - Συνέπειες
1. Οι Αλβανοί σπουδαστές υπόκεινται κατά τη διάρκεια της φοιτήσεώς τους στους ελληνικούς ποινικούς νόμους, για αξιόποινες παραβάσεις, που διαπράττονται από αυτούς στο ελληνικό έδαφος, ακόμη και αν αυτές δεν θεωρούνται αξιόποινες, κατά τη νομοθεσία της Αλβανίας.
2. Παράβαση των ελληνικών ποινικών νόμων από Αλβανό σπουδαστή θα επισύρει, εκτός των λοιπών κυρώσεων, τον άμεσο επαναπατρισμό του, ως ανεπιθύμητου για την Ελλάδα.
ΑΡΘΡΟ Χ
Φοίτηση Σπουδαστών
1. Οι Αλβανοί σπουδαστές οφείλουν να συμμορφώνονται, κατά τη διάρκεια εκπαιδεύσεώς τους, με τους Οργανισμούς και Κανονισμούς των Σχολών φοιτήσεώς τους ή των Κέντρων πρακτικής εξασκήσεώς τους, υποκείμενοι στους ίδιους, με τους 'Ελληνες σπουδαστές, κανόνες πειθαρχίας και υφιστάμενοι τις ίδιες πειθαρχικές κυρώσεις.
2. Σπουδαστής, ο οποίος κατά τη διάρκεια της συνολικής εκπαιδεύσεώς του θα απορριφθεί δύο φορές, κρίνεται ακατάλληλος για συνέχιση των σπουδών του, θα διακόπτεται η φοίτησή του και θα επαναπατρίζεται με δαπάνες της Αλβανίας.
3. Εξαίρεση είναι δυνατόν να υπάρξει, στην περίπτωση απορρίψεως Αλβανού σπουδαστή, λόγω ειδικής ανεπάρκειας πτητικής ή ναυτικής.
4. Στην περίπτωση αυτή ο σπουδαστής δεν θα επαναπατρίζεται, αλλά θα εξετάζεται η δυνατότητα εντάξεώς του σε άλλη Σχολή ή ειδικότητα, επί του οποίου όμως απαιτείται η ύπαρξη της σύμφωνης γνώμης του Υπουργείου 'Αμυνας της Δημοκρατίας της Αλβανίας.
5. Το Υπουργείο 'Αμυνας της Δημοκρατίας της Αλβανίας, ειδοποιούμενο έγκαιρα από το Υπουργείο Εθνικής 'Αμυνας της Ελλάδας, υποχρεούται να απονείμει στους αποφοιτούντες Αλβανούς υποτρόφους τον προβλεπόμενο βαθμό και να 
 

  



Σελίδα 10778 
καλύψει τα έξοδα κατασκευής των στολών τους, τρεις (3) μήνες νωρίτερα από την ημερομηνία της τελετής αποφοιτήσεως, διαφορετικά θα λαμβάνουν μέρος σε αυτή με τη στολή του σπουδαστή.
6. Η μετάβαση Αλβανών σε τρίτες χώρες ή στην Αλβανία, κατά τις χορηγούμενες από τις Σχολές πολυήμερες άδειες, θα επιτρέπεται μόνον κατόπιν εγκρίσεως του Υπουργείου 'Αμυνας της Δημοκρατίας της Αλβανίας.
7. Το Υπουργείο 'Αμυνας της Δημοκρατίας της Αλβανίας υποχρεούται να χορηγεί το κατά την κρίση του επίδομα αδείας, στους σπουδαστές του για την αντιμετώπιση των ατομικών τους εξόδων, εφόσον αυτοί θα παραμείνουν στην Ελλάδα κατά τη διάρκεια χορηγούμενης πολυήμερης άδειας.
8. Παραίτηση σπουδαστή από τη Σχολή, σε οποιαδήποτε χρονική στιγμή της φοιτήσεώς του, θα γίνεται αποδεκτή μετά από έγκριση του Υπουργείου 'Αμυνας της Δημοκρατίας της Αλβανίας, το οποίο θα αναλάβει να διεκπεραιώσει τα του επαναπατρισμού του παραιτηθέντος.
ΑΡΘΡΟ ΧΙ
Πρόοδος Υποτρόφων
1. Οι αρμόδιες Ελληνικές Στρατιωτικές Αρχές είναι υποχρεωμένες να ενημερώνουν τακτικά το Υπουργείο 'Αμυνας της Δημοκρατίας της Αλβανίας, σχετικά με την πρόοδο των σπουδαστών τους, με αποστολή ετήσιας εκθέσεως προόδου, αμέσως μετά τις εξετάσεις του έτους. Σε εξαιρετικές περιπτώσεις θα διαβιβάζονται έκτακτες αναφορές.
2. Σε περίπτωση υστερήσεως σπουδαστή σε ένα ή περισσότερα μαθήματα θα του επιδίδεται έγγραφη προ-ειδοποίηση, η οποία θα κοινοποιείται και στο Υπουργείο 'Αμυνας της Δημοκρατίας της Αλβανίας.
3. Η όλη αλληλογραφία μεταξύ των Υπουργείων 'Αμυνας των Συμβαλλόμενων Κρατών θα πραγματοποιείται μέσω της αντίστοιχης Διευθύνσεως Διμερών Σχέσεων του Υπουργείου Εξωτερικών της Ελλάδας και των κατά τόπους Πρεσβευτικών και Προξενικών Αρχών της Ελλάδας.
ΑΡΘΡΟ ΧΙΙ
Απώλειες - Βλάβες - Αποζημιώσεις
1. Το Υπουργείο 'Αμυνας της Δημοκρατίας της Αλβανίας θα αναλαμβάνει την υποχρέωση να αποζημιώσει το Ελληνικό Κράτος για κάθε ζημιά που ήθελε υποστεί η περιουσία του, από υπαιτιότητα σπουδαστή αυτής, κατά το χρόνο που αυτός δεν τελούσε σε εκπαίδευση ή άλλη διατεταγμένη υπηρεσία.
2. Απαιτήσεις αποζημιώσεως που προκύπτουν από πράξεις ή παραλείψεις Αλβανού σπουδαστή, κατά το χρόνο που αυτός τελούσε σε εκπαίδευση ή άλλη διατεταγμένη υπηρεσία και αφορά τρίτα πρόσωπα, επιδικάζονται σύμφωνα με τους ελληνικούς νόμους και θα καταβάλλονται άμεσα από τη Δημοκρατία της Αλβανίας.
3. Οι απαιτήσεις αποζημιώσεως κατά Αλβανού σπουδαστή, που προκύπτουν από παράνομες πράξεις ή παραλείψεις τούτου και οι οποίες έγιναν όταν αυτός ΔΕΝ ήταν σε εκπαίδευση ή άλλη διατεταγμένη υπηρεσία βαρύνουν τον ίδιο, εκτός αν το Υπουργείο 'Αμυνας της Δημοκρατίας της Αλβανίας αποφασίσει χαριστική αποζημίωση για λογαριασμό του.
4. Σε όλες τις περιπτώσεις απαιτείται ύπαρξη αποφάσεως από αρμόδιο δικαστήριο.
5. Για τυχόν απώλειες ή βλάβες που προκλήθηκαν ακούσια, χωρίς προφανή παράλειψη από Αλβανό σπουδαστή, κατά την εκτέλεση των καθηκόντων του, δεν μπορεί να απαιτηθούν αποζημιώσεις.
6. Το Υπουργείο 'Αμυνας της Δημοκρατίας της Αλβανίας διατηρεί το δικαίωμα να παρευρίσκεται με εκπρόσωπό της, κατά την εκδίκαση υποθέσεως σπουδαστή της.
ΑΡΘΡΟ ΧΙΙΙ
Θάνατος Σπουδαστή
Σε περίπτωση θανάτου Αλβανού σπουδαστή, κατά τη διάρκεια της παραμονής του στην Ελλάδα, η μεταφορά της σορού θα γίνεται με μέριμνα του Υπουργείου 'Αμυνας της Δημοκρατίας της Αλβανίας, εκτός αν άλλως αποφασισθεί από το Υπουργείο 'Αμυνας της Ελληνικής Δημοκρατίας.
ΑΡΘΡΟ ΧΙV
Οικονομικά
1. Η υποτροφία καλύπτει τη δωρεάν διαμονή και διατροφή εντός της Σχολής φοιτήσεως, καθώς και τον απαιτούμενο στρατιωτικό ρουχισμό υποτρόφων. Ομοίως καλύπτει όλα τα έξοδα εκπαιδεύσεως εκτός από τα καύσιμα των αεροσκαφών.
2. Για τα καύσιμα που καταναλώνονται στην εκπαίδευση των Ιπταμένων σπουδαστών της Σχολής Ικάρων βαρύνεται το Υπουργείο 'Αμυνας της Δημοκρατίας της Αλβανίας, εκτός αν υπάρξει ειδική συμφωνία μεταξύ των δύο Υπουργείων 'Αμυνας.
3. Η πληρωμή αυτή θα γίνεται με βάση κατάσταση εξόδων, που θα διαβιβάζεται μέσω του Υπουργείου Εξωτερικών στο Υπουργείο 'Αμυνας της Δημοκρατίας της Αλβανίας.
4. Η εξόφληση των καυσίμων πρέπει να πραγματοποιηθεί εντός τριών (3) μηνών από της ημερομηνίας εκδόσεως της καταστάσεως εξόδων.
5. Με την υποτροφία δεν καλύπτονται οι δαπάνες εισητηρίων από/προς την Ελλάδα ή οποιεσδήποτε άλλες ταξιδιωτικές δαπάνες.
6. Οι Αλβανοί υπότροφοι θα λαμβάνουν από τη Σχολή φοιτήσεώς τους μηνιαίο επίδομα, όσο το αντίστοιχο των ημετέρων σπουδαστών για τα ατομικά τους έξοδα.
ΑΡΘΡΟ ΧV
Εκπαίδευση σε λοιπές σχολές
Η εκπαίδευση Αλβανών Αξιωματικών στις Σχολές Πολέμου και Επιμορφώσεως του Υπουργείου Εθνικής 'Αμυνας της Ελλάδας, καθώς και σε Στρατιωτικά Κέντρα ή Σχολές παροχής ειδικής πρακτικής εκπαιδεύσεως, είναι δυνατόν να πραγματοποιηθεί με την υπογραφή από τις δύο πλευρές ενός ιδιαίτερου Πρωτοκόλλου, στο οποίο θα αναφέρονται οι Σχολές και οι απαιτούμενες προϋποθέσεις φοιτήσεως σε αυτές.
ΑΡΘΡΟ XVΙ
Επικύρωση και ισχύς
Η παρούσα Συμφωνία θα τεθεί προσωρινά σε ισχύ από της ημερομηνίας υπογραφής της και οριστικά από της ημερομηνίας ανταλλαγής των εγγράφων επικυρώσεως, με τα οποία θα δεικνύεται ότι οι αναγκαίες εσωτερικές διαδικασίες κάθε χώρας έχουν ολοκληρωθεί.
ΑΡΘΡΟ XVΙΙ
Διάρκεια
1. Η παρούσα Συμφωνία ισχύει για μία περίοδο τριών (3) ετών. Μετά τη λήξη αυτής της αρχικής τριετούς περιόδου η Συμφωνία θα συνεχίσει να ισχύει, από έτος σε έτος, με τη σύμφωνη γνώμη και των δύο Μερών.
2. Η Συμφωνία αυτή θα τερματισθεί μετά από σύμφωνη γνώμη των δύο Μερών ή μετά από επιθυμία οποιουδήποτε Μέρους, η οποία όμως πρέπει να κοινοποιηθεί στο άλλο Μέρος γραπτώς έξι (6) μήνες πριν από το τέλος της αρχικής τριετούς περιόδου ή έξι (6) μήνες πριν από το τέλος κάθε επόμενου έτους.
ΑΡΘΡΟ XVIΙΙ
Αναθεώρηση
1. Κάθε Υπουργείο 'Αμυνας έχει τη δυνατότητα να προτείνει γραπτώς την τροποποίηση ή συμπλήρωση αυτής της Συμφωνίας. Οποιαδήποτε τέτοια τροποποίηση ή συμπλήρωση θα τίθεται σε ισχύ αφού προηγουμένως γίνει αποδεκτή από τα δύο Υπουργεία 'Αμυνας.
2. Οποιαδήποτε διαφορά μεταξύ των Μερών, που σχετίζεται 
 

  



Σελίδα 10779 
με την ερμηνεία ή εφαρμογή της παρούσας Συμφωνίας, θα επιλύεται με απευθείας διαπραγματεύσεις, χωρίς προσφυγή σε δικαιοδοσία τρίτου μέρους. Αν οι διαπραγματεύσεις αυτές δεν καταλήξουν σε αποτέλεσμα μέσα σε έξι (6) μήνες από την έναρξη τους, κάθε Μέρος έχει το δικαίωμα να καταγγείλει τη Συμφωνία με σχετικό έγγραφο που θα απευθύνει στο άλλο Υπουργείο 'Αμυνας. Το έγγραφο αυτό θα περιέχει προθεσμία τουλάχιστον τριάντα (30) ημερών για την καταγγελία της Συμφωνίας.
ΑΡΘΡΟ XIΧ
Η παρούσα Συμφωνία υπογράφηκε στα Τίρανα στις 11 Φεβρουαρίου 1997 σε τρία αντίτυπα στην αγγλική, ελληνική και αλβανική γλώσσα, τα οποία έχουν την ίδια ισχύ. Σε περίπτωση διαφωνίας θα υπερισχύει το αγγλικό κείμενο.
ΓΙΑ ΤΟ ΥΠΟΥΡΓΕΙΟ ΓΙΑ ΤΟ ΥΠΟΥΡΓΕΙΟΕΘΝΙΚΗΣ ΑΜΥΝΑΣ ΑΜΥΝΑΣ THΣ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣΔΗΜΟΚΡΑΤΙΑΣ ΤΗΣ ΑΛΒΑΝΙΑΣ(υπογραφή) (υπογραφή)ΠΤΕΡΑΡΧΟΣ ΣΤΡΑΤΗΓΟΣΑΘΑΝΑΣΙΟΣ ΤΖΟΓΑΝΗΣ ΣΕΜΕ ΚΟΣΟΒΑΑΡΧΗΓΟΣ Γ.Ε.ΕΘ.Α. ΑΡΧΗΓΟΣ Γ.Ε. 
 

  



Σελίδα 10780 
Η σελίδα σε PDF 

  



Σελίδα 10781 
Η σελίδα σε PDF 

  



Σελίδα 10782 
Η σελίδα σε PDF 

  



Σελίδα 10783 
Η σελίδα σε PDF 

  



Σελίδα 10784 
Η σελίδα σε PDF 

  



Σελίδα 10785 
Η σελίδα σε PDF 

  



Σελίδα 10786 
Η σελίδα σε PDF 

  



Σελίδα 10787 
Η σελίδα σε PDF 

  



Σελίδα 10788 
Η σελίδα σε PDF 

  



Σελίδα 10789 
Η σελίδα σε PDF 

  



Σελίδα 10790 
Η σελίδα σε PDF 

  



Σελίδα 10791 
Η σελίδα σε PDF 

  



Σελίδα 10792 
Η σελίδα σε PDF 

  



Σελίδα 10793 
ΠΡΟΕΔΡΟΣ (Απόστολος Κακλαμάνης): Εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ
Συζήτηση και λήψη απόφασης, σύμφωνα με τις διατάξεις του άρθρου 144 του Κανονισμού της Βουλής, επί της προτάσεως του Προέδρου της Νέας Δημοκρατίας και ογδόντα ενός (81) Βουλευτών του Κόμματός του, για σύσταση Εξεταστικής Επιτροπής, με αντικείμενο τη διερεύνηση των ευθυνών των αρμοδίων, του προσδιορισμού της ζημίας που έχει ήδη προκληθεί, καθώς και για να καθοριστούν τα μέτρα, που πρόκειται να λάβει η Κυβέρνηση για την αποφυγή περαιτέρω ζημίας τόσο στη Δημόσια Επιχείρηση Ηλεκτρισμού και στην Εθνική Οικονομία όσο στην ενεργειακή υπόσταση της χώρας μας, με την κατασκευή της λιγνιτικής μονάδας της Φλώρινας.
Στη Διάσκεψη των Προέδρων που συζητήσαμε για την οργάνωση της συζητήσεως, αποφασίσαμε και σας προτείνουμε να μιλήσει ένας Βουλευτής από κάθε κόμμα για είκοσι λεπτά και εν συνεχεία να εγγραφούν όσοι επιθυμούν να μιλήσουν, σύμφωνα με τον Κανονισμό και το άρθρο 137. Θα μιλήσουν δηλαδή για πέντε λεπτά ο καθένας με εναλλαγή των ομιλητών.
'Ενας δηλαδή θα μιλήσει από την πλευρά της Πλειοψηφίας, που κατά τεκμήριο μέχρις αποδείξεως του εναντίου είναι αντίθετοι προς την πρόταση και ένας από την Αντιπολίτευση που κατά τεκμήριο μέχρις αποδείξεως του εναντίου είναι υπέρ της προτάσεως.
Οι Αρχηγοί και οι Κοινοβουλευτικοί Εκπρόσωποι έχουν τα δικαιώματά τους κατά τον Κανονισμό. 
Επίσης, να τελειώσουμε κάποια ώρα. Να ορίσουμε τη δωδεκάτη νυκτερινή αν συμφωνείτε. Γι' αυτό έσπευσα στις 18.30' να έχουμε ξεκινήσει τη συζήτηση της πρότασης για τη σύσταση εξεταστικής των πραγμάτων επιτροπής.
Ορίστε, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, προφανώς θα γίνεται κάποιο λάθος, γιατί δεν συμφωνήσαμε αυτό. Συμφωνήσαμε να μιλήσουν οι πέντε πρώτοι ομιλητές, ένας από κάθε κόμμα από είκοσι λεπτά και από την πλευρά της Αξιωματικής Αντιπολίτευσης και του κόμματος της Πλειοψηφίας δύο Βουλευτές από δέκα λεπτά και στη συνέχεια θα εγγραφούν οι υπόλοιποι Βουλευτές από πέντε λεπτά.
ΠΡΟΕΔΡΟΣ (Απόστολος Κακλαμάνης): 'Οχι, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Με συγχωρείτε, κύριε Πρόεδρε, αλλά αυτό γίνεται κάθε φορά και αυτό συμφωνήσαμε.
ΠΡΟΕΔΡΟΣ (Απόστολος Κακλαμάνης): Δεν θυμάσθε καλά. Εγώ επρότεινα αυτό που γίνεται κάθε φορά και διατυπώθηκαν επιφυλάξεις και από τα μικρότερα κόμματα και είπαμε ότι θα μείνουμε σ' αυτό.
ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): Αν όμως θέλετε κάτι διαφορετικό, εδώ είμαστε. Αλλά εκεί έτσι καταλήξαμε και μάλιστα εσείς κάποια στιγμή κατεβήκατε και στην Αίθουσα, αν θυμάσθε.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, νομίζω ότι όλες οι συζητήσεις για εξεταστική των πραγμάτων επιτροπή ακολουθούν αυτήν τη διαδικασία. Δεν νομίζω ότι συνέτρεχε λόγος να αλλάξει.
ΠΡΟΕΔΡΟΣ (Απόστολος Κακλαμάνης): Η πρόταση η δική μου ήταν αυτή.
ΔΗΜΗΤΡΙΟΣ ΣΙΟΥΦΑΣ: Τότε, ποιος πρότεινε να αλλάξει;
ΠΡΟΕΔΡΟΣ (Απόστολος Κακλαμάνης): Η πρότασή μου ήταν αυτή. Διατυπώσατε κάποια επιφύλαξη και εσείς και ο κ. Κόρακας. Εδώ είναι και ο κ. Τσοβόλας να μας λύσει τη διαφορά. Εγώ πρότεινα να κάνουμε ακριβώς αυτό, τρεις, τρεις και από ένας. Και τελικώς, μετά τις επιφυλάξεις που διατυπώθηκαν, είπα "εντάξει, ας μιλήσει ένας από το κάθε κόμμα από είκοσι λεπτά και εν συνεχεία θα εναλλάσσονται οι ομιλητές". 'Ετσι δεν είναι, κύριε Τσοβόλα;
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Ετσι είναι, κύριε Πρόεδρε. Εμείς δεν έχουμε αντίρρηση προκειμένου να διευκολύνουμε, αλλά έτσι ήταν η κουβέντα.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, αντιλαμβάνεσθε ότι δεν είναι μία συνήθης διαδικασία, δεν είναι συζητούμενες επερωτήσεις, είναι πάρα πολύ σοβαρό θέμα και νομίζω ότι θα συμφωνήσετε.
ΠΡΟΕΔΡΟΣ (Απόστολος Κακλαμάνης): Δεν υπάρχει θέμα ουσίας, μην τρώμε χρόνο. Αυτό αποφασίστηκε πράγματι -σεις μάλιστα κατεβήκατε στην Αίθουσα εκείνη την ώρα- όπως το επιβεβαίωσε και ο κ. Τσοβόλας. Τώρα, αν συμφωνούμε να κάνουμε αλλιώς, γιατί όχι;
Επανέρχομαι στην αρχική πρόταση που είχα κάνει στη Διάσκεψη, την κάνω και εδώ. Να μιλήσουν οι πέντε πρώτοι από είκοσι λεπτά, δύο Βουλευτές της Νέας Δημοκρατίας και του ΠΑΣΟΚ από δέκα λεπτά και εν συνεχεία από πέντε λεπτά όσοι θα εγγραφούν. Ολόκληρη η πρότασή μου είχε ως εξής. Μετά τους δύο ομιλητές, όταν θα μιλούν από πέντε λεπτά, κάθε τέσσερις ομιλητές θα πηγαίνει ένας από τα μικρότερα κόμματα, ώστε να συμμετάσχουν και εκείνοι κανονικά στη συζήτηση.
Συμφωνείτε; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 
ΠΡΟΕΔΡΟΣ (Απόστολος Κακλαμάνης): Η Βουλή συμφώνησε ομόφωνα.
Συμφωνείτε τη δωδεκάτη νυκτερινή να γίνει η ψηφοφορία, όσοι και να έχουν μιλήσει μέχρι την ώρα εκείνη;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 
ΠΡΟΕΔΡΟΣ (Απόστολος Κακλαμάνης): Ομοφώνως, λοιπόν, αποφασίζεται ότι στις δώδεκα η ώρα θα κηρυχθεί περαιωμένη η συζήτηση και θα γίνει ψηφοφορία.
Ομιλητές από τη Νέα Δημοκρατία είναι: οι κύριοι Νάκος, Σαλαγκούδης και Παπαφιλίππου.
Από το ΠΑΣΟΚ: οι κύριοι Ακριτίδης, Λιάνης και Βλαχόπουλος.
Από το ΚΚΕ: ο κ. Αγγουράκης.
Από το Συνασπισμό της Αριστεράς και της Προόδρου: ο κ. Αποστόλου.
Από το ΔΗ.Κ.ΚΙ.: ο κ. Ρόκος.
Ο κ. Δημήτριος Β. Κωστόπουλος είναι Κοινοβουλευτικός Εκπρόσωπος του ΚΚΕ.
Ο κ. Νάκος έχει το λόγο.
ΑΘΑΝΑΣΙΟΣ ΝΑΚΟΣ: Κύριοι συνάδελφοι, η σύσταση εξεταστικής επιτροπής είναι η κορυφαία αρμοδιότητα, με την οποία το Σύνταγμα οπλίζει την Εθνική Αντιπροσωπεία...
ΠΡΟΕΔΡΟΣ (Απόστολος Κακλαμάνης): Μετά το πέρας της ομιλίας του κ. Ακριτίδη παρακαλώ να εγγραφείτε, σύμφωνα με τον Κανονισμό, όσοι θα μιλήσετε.
ΑΘΑΝΑΣΙΟΣ ΝΑΚΟΣ: ...για την εξέταση ειδικών ζητημάτων μείζονος σημασίας, κατά κανόνα, δημοσίου συμφέροντος.
Οι εξεταστικές επιτροπές, περιβεβλημένες με όλες τις εξουσίες και αρμοδιότητες των ανακριτικών αρχών και του εισαγγελέα πλημμελειοδικών, έχουν τη δυνατότητα ουσιαστικής διερεύνησης εκείνων των περιπτώσεων που ο συνήθης κοινοβουλευτικός έλεγχος, ακριβώς λόγω ελλείψεως αυτών των εξουσιών και αρμοδιοτήτων, δεν μπορεί να διερευνήσει.
Στη σημερινή συζητούμενη πρόταση από τη Νέα Δημοκρατία, για τη σύσταση εξεταστικής επιτροπής για τον ατμοηλεκτρικό σταθμό της Φλώρινας υπάρχουν όλα εκείνα τα στοιχεία που θεμελιώνουν αυτήν την ανάγκη. Είναι η σπουδαιότητα του θέματος, η αναγκαιότητα και η σκοπιμότητα για την σύσταση της αιτούμενης εξεταστικής επιτροπής.
Η σπουδαιότητα της σημερινής πρότασης εύκολα αναγνωρίζεται, όταν αναλογιστεί κανείς το μεγάλο κόστος του έργου. Ευκολότερα δε, αν αναλογισθεί ότι αυτό το έργο συνδέεται άμεσα με την επικείμενη απελευθέρωση της αγοράς της ηλεκτρικής ενέργειας και το άκρως ανταγωνιστικό περιβάλλον το οποίο δημιουργείται. Ακόμη, την άμεση σχέση που έχει προς το φυσικό αέριο που δημιούργησε και θα δημιουργήσει αλυσιδωτές αντιδράσεις και εκρήξεις, με τον τρόπο που το χειρίζεται η Κυβέρνηση και ακόμη, κατά πολλούς, έμμεσα, προς το παρόν τουλάχιστον, προς τις τηλεπικοινωνίες.
Θα ήταν λοιπόν, λάθος και θα το υποτιμούσαμε εάν το 
 

  



Σελίδα 10794 
αντιμετωπίζαμε ως μεμονωμένο γεγονός, αγνοώντας τα σημαντικά παρελκόμενα που προανέφερα, χωρίς βέβαια τούτο να σημαίνει ότι το κόστος αυτό καθεαυτό είναι ήσσονος σημασίας. Αρκεί η σύγκριση ότι το κόστος αυτού του έργου είναι δύο τουλάχιστον φορές όσο το αποδιδόμενο, από τους φορολογούμενους, έσοδο του κράτους από τα αντικειμενικά κριτήρια φορολόγησης.
Η αναγκαιότητα της σύστασης εξεταστικής επιτροπής προκύπτει από τον τρόπο που μέχρι σήμερα η Κυβέρνηση, η κυρία Υπουργός Ανάπτυξης και η ΔΕΗ αντιμετώπισαν την Εθνική Αντιπροσωπεία, η οποία παρ' ότι εξήντλησε τα συνήθη μέσα κοινοβουλευτικού ελέγχου, δεν πήρε απαντήσεις στα μεγάλα ερωτήματα που ετέθησαν.
Δεν απαντήθηκε το αρχικό ερώτημα που δημιούργησε τις πρώτες υποψίες. Γιατί προσπάθησε η Κυβέρνηση, γιατί πίεσε, με όσα μέσα διέθετε η διοίκηση της ΔΕΗ, να αποφύγουν τη συζήτηση στη Βουλή και την κύρωση από αυτή της υπογραφείσας σύμβασης; Τι φοβήθηκε; Τι είχε να κρύψει;
Το ότι κάτι ή πολλά είχε να κρύψει αποδεικνύεται από το ψευδοεπιχείρημα που η κυρία Υπουργός Ανάπτυξης προέβαλε κατά κόρον, ότι δηλαδή "γιατί φωνάζει η Νέα Δημοκρατία; Αυτή δεν ήταν που διαμαρτυρόταν ότι η Βουλή χρησιμοποιείται από το ΠΑΣΟΚ ως πλυντήριο των συμβάσεων;".
Αυτό είναι ψευδοεπιχείρημα, γιατί παραγνωρίζεται σκόπιμα ότι η σύμβαση της Φλώρινας δεν είναι όμοια με αυτές των ενός δισεκατομμυρίου (1.000.000.000) και δύο δισεκατομμυρίων (2.000.000.000) που έχει εγκρίνει η Βουλή, παραδείγματος χάρη, "Σκαλιστήρη". Εκείνες οι συμβάσεις ήταν συμβάσεις που συνετάγησαν ερήμην της Βουλής, οι συμφωνίες έγιναν χωρίς τη Βουλή, ενώ εδώ η Βουλή, με το νόμο 2299/95, έδωσε συγκεκριμένη δεσμευτική εντολή στη ΔΕΗ. Φυσικό, λοιπόν, και απαραίτητο είναι ο εντολέας να κληθεί να αποφασίσει εάν η εντολή του εξετελέσθη και να εγκρίνει ή όχι, εάν η εντολή του αυτή έχει πράγματι εκτελεσθεί. Γι' αυτό το επιχείρημα της Κυβέρνησης ήταν ψεύτικο και δεν αποτελούσε παρά δικαιολογία για να αποφύγει τη συζήτηση και την έγκριση από τη Βουλή.
Ας δούμε όμως τι αποφάσισε η Βουλή, με τι δεδομένα αποφάσισε και τι εντολή έδωσε προς τη ΔΕΗ. Δεδομένη ήταν η πολιτική απόφαση της Κυβέρνησης να αντικαταστήσει την κατασκευή εργοστασίου ηλεκτροπαραγωγής με φυσικό αέριο στη Θράκη, καθορισμένης ανωτάτης τιμής διάθεσης της κιλοβατώρας, το οποίο θα κατασκεύαζαν οι Ρώσοι, ως αντάλλαγμα για τη μη τήρηση από τη χώρα μας της συμφωνίας για έγκαιρη παραλαβή του φυσικού αερίου, με την κατασκευή και λειτουργία των ηλεκτρομηχανολογικών εργασιών στα φράγματα Συκιάς και Πευκοφύτου αφ' ενός και αφ' ετέρου με την απευθείας ανάθεση ενός ατμοηλεκτρικού σταθμού παραγωγής ηλεκτρικής ενέργειας στην περιοχή της Φλώρινας, ισχύος περίπου τριακοσίων μεγαβάτ με σύστημα αποθείωσης και δυνατότητα τηλεθέρμανσης.
Δεδομένο όμως ήταν το τίμημα, έστω και ως τάξη μεγέθους, διότι το προσδιόρισε ο τότε Υπουργός Βιομηχανίας και σημερινός Πρωθυπουργός κ. Σημίτης. Το τίμημα που προσδιόρισε, ήταν καθοριστικό για τα προαναφερθέντα έργα. 'Ηταν εκείνο το ουσιώδες στοιχείο, που έθεσε υπόψη της Βουλής ο Πρωθυπουργός, προκειμένου αυτή να αποφασίσει. Και αυτό αποτελούσε, αν το θέλετε, το μόνο επιχείρημα για τον ισχυρισμό ότι η τροποποίηση της συμφωνίας με τους Ρώσους ήταν για τη χώρα μας επωφελής. Προσδιόρισε μάλιστα το τίμημα ο Πρωθυπουργός και τότε Υπουργός Βιομηχανίας στο ύψος των εκατόν είκοσι πέντε δισεκατομμυρίων (125.000.000.000) δραχμών.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Με αυτά τα δεδομένα, λοιπόν, η Βουλή έδωσε στη ΔΕΗ να διαπραγματευθεί και να καταλήξει σε αντάλλαγμα ανταγωνιστικό, δηλαδή αντάλλαγμα παραπλήσιο με εκείνο, που θα προέκυπτε από διενέργεια διεθνούς μειοδοτικού διαγωνισμού.
Αυτά τα δεδομένα έλαβε υπόψη της η Βουλή, αυτά αποφάσισε και αυτήν τη συγκεκριμένη εντολή έδωσε προς τη ΔΕΗ. Eντολή όμως που δεν ακολουθήθηκε, αφού σύμφωνα με ομολογία των διευθυντών της ΔΕΗ στη Διαρκή Επιτροπή, το κόστος του έργου θα ανέλθει στα διακόσια δεκατέσσερα δισεκατομμύρια (214.000.000.000) δραχμές για τη Φλώρινα και στα πενήντα δισεκατομμύρια (50.000.000.000) για τα φράγματα, δηλαδή αντί των εκατόν είκοσι πέντε δισεκατομμυρίων (125.000.000.000), έχουμε συνολική ελάχιστη δαπάνη διακοσίων εξήντα τεσσάρων δισεκατομμυρίων (264.000.000.000) δραχμών. Επικαιροποιήσεις και προσαυξήσεις, όπως είναι αυτονόητο, δεν μπορούν σε καμιά περίπτωση να υπερδιπλασιάσουν το τίμημα σε τρία χρόνια.
'Ετσι, λοιπόν, προκύπτει η πρώτη αναγκαιότητα για τη σύσταση της εξεταστικής επιτροπής, η οποία πρέπει να διερευνήσει τι από τα παρακάτω συνέβη:
Γνώριζε ή όχι η ΔΕΗ το κόστος των έργων; Οι καταγγελίες του εν ενεργεία Διευθυντή και πρώην Διευθυντή Προγραμματισμού και Βοηθού Γενικού Διευθυντή της επιχείρησης κ. Λεκατσά, αναφέρουν ότι το έγγραφο με στοιχεία 579/22.2.93, που αποτελεί πρόταση αναθεώρησης του δεκαετούς αναπτυξιακού προγράμματος της ΔΕΗ για την περίοδο 1993-2002, περιλαμβάνει εκτίμηση του κόστους του έργου, που υπολογίστηκε με αναγωγή στο κόστος ήδη κατασκευασθέντος έργου, αυτό της Μονάδας -5- του Αγίου Δημητρίου, το οποίο έχει περίπου την ίδια ισχύ.
Στο κόστος που προσδιορίστηκε τότε, αν προστεθούν τα επιπλέον έργα και γίνει επικαιροποίηση αυτού -προσέξτε- τότε σε τιμές του 1995 έχουμε εκατόν είκοσι πέντε δισεκατομμύρια (125.000.000.000) και σε δραχμές Φεβρουαρίου του 1997, που είναι η ημερομηνία υπογραφής της σύμβασης, έχουμε εκατόν σαράντα δισεκατομμύρια (140.000.000.000) δραχμές.
'Ομως, υπάρχει και άλλη εκτίμηση του κόστους από τον εν ενεργεία διευθυντή κ. Μιζάν από τις 26.7.96, που και αυτή προσδιόρισε σε τιμές του 1996 το κόστος στα εκατόν τριάντα δισεκατομμύρια (130.000.000.000) δραχμές.
Ακόμα υπάρχει και η καταγγελία του παραιτηθέντος κ. Μαϊόπουλου ότι οι εξωτερικοί παράγοντες διαμορφώνουν τις απόψεις της ΔΕΗ, δηλαδή ότι κάποιοι, για δικούς τους λόγους, επεμβαίνουν και καθορίζουν πράγματα με κριτήρια διαφορετικά από εκείνα του συμφέροντος της επιχείρησης.
Θα πρέπει να διερευνήσει ακόμη η εξεταστική επιτροπή που θα προκύψει από τη Βουλή, τον αντίθετο ισχυρισμό, δηλαδή ότι οι καταγγελίες των διευθυντών είναι ψευδείς και ότι άλλο ήταν το κόστος που γνώριζε η ΔΕΗ, μεγαλύτερο από αυτό της σύμβασης.
Τότε, όμως, παράλληλα θα πρέπει να διερευνήσει και κάτι άλλο ή ότι ο Πρωθυπουργός είπε ψέματα, για να υποκλέψει την ψήφο της Βουλής ή ότι η ΔΕΗ εξαπάτησε τον καθ' ύλην αρμόδιο Υπουργό, εφοδιάζοντάς τον με ψεύτικα στοιχεία. Σ' αυτήν την περίπτωση, το για ποιους λόγους η ΔΕΗ το έκανε αυτό, το ποια πρόσωπα ήταν εκείνα που συνήργησαν και ποιοι ωφελήθηκαν ή ωφελούνται από αυτήν, την σε κάθε περίπτωση παράνομη ενέργεια, είναι ζητήματα προς διαλεύκανση.
Θα πρέπει να διερευνηθεί, κύριοι συνάδελφοι, μήπως τόσο ο Πρωθυπουργός όσο και η ΔΕΗ ήξεραν τι έλεγαν το 1995 και μήπως μετά ήρθε η ώρα της συναλλαγής, ήρθε η ώρα των φαντασμάτων. Θα πρέπει να διαλευκάνει ακόμη η εξεταστική επιτροπή, γιατί κατά τον προσδιορισμό του ανταγωνιστικού τιμήματος ακολουθήθηκε ιδιαίτερη, κατ' εξαίρεση, μεθοδολογία από αυτήν που πάντοτε, κατά πάγια τακτική, η ΔΕΗ εφαρμόζει.
Γιατί ενώ μέχρι τότε η ΔΕΗ, όπως κάθε εργοδότης που ενδιαφέρεται για τα έργα, προσδιόριζε το κόστος μόνη της και κατόπιν άρχιζε διαπραγματεύσεις με τον ανάδοχο, εδώ συνέβη ακριβώς το αντίθετο;
Γιατί στην προκειμένη περίπτωση ο ανάδοχος υπέβαλε προσφορά και η ΔΕΗ διαπραγματεύθηκε βάσει αυτής της προσφοράς; Ποιος και γιατί έκανε ότι αγνοούσε ότι αυτή η μεθοδολογία έχει το προφανές μειονέκτημα για τον κύριο του έργου, ότι δηλαδή στην μεν μία περίπτωση το βάρος της αποδείξεως για την διαφοροποίηση του κόστους του έργου το έχει ο εργολάβος, αυτός πρέπει να έχει τα επιχειρήματα, 
 

  



Σελίδα 10795 
στη συγκεκριμένη δε περίπτωση έπρεπε η ΔΕΗ να αποδείξει ότι η προσφορά του αναδόχου ήταν υπερτιμημένη και έπρεπε να μειωθεί; Γιατί έγινε αυτή η εξαίρεση και προκλήθηκε αυτή η δυσμενέστατη για την ΔΕΗ μεθοδολογία;
Να διερευνήσει ακόμα, κύριοι συνάδελφοι, η εξεταστική επιτροπή την έκθεση της "COOPERS AND LYBRAND". Είναι ένας εγνωσμένου κύρους εκτιμητικός οίκος, που προσέλαβε η ΔΕΗ και τον πλήρωσε μάλιστα εξήντα πέντε εκατομμύρια (65.000.000) δραχμές και η οποία στην μελέτη της για το πώς η ΔΕΗ πρέπει να αντιμετωπίσει τους κινδύνους που θα προκύψουν από τον ανταγωνισμό, αναφέρει ότι η ΔΕΗ πρέπει να επιδιώξει αποζημιώσεις για stranded -αυτή είναι η ορολογία- δηλαδή για μη αποσβέσιμες επενδύσεις από διάφορα έργα. Η ίδια εταιρεία εκτιμά ότι σε αυτήν την κατηγορία υπάγεται ο ατμοηλεκτρικός σταθμός Φλώρινας και ότι το μη δυνάμενο να αποσβεστεί κόστος ανέρχεται σε εκατόν είκοσι πέντε δισεκατομμύρια (125.000.000.000) δραχμές.
Να διερευνήσει η εξεταστική επιτροπή γιατί στο σχέδιο συμφωνίας της ελληνικής Κυβέρνησης προς την ευρωπαϊκή επιτροπή, που συνέταξε ο ίδιος οίκος, στη δεύτερη σελίδα της εισαγωγής σημειώνεται ότι πρέπει να εξηγηθεί το μεγάλο κόστος κατασκευής του ΑΗΣ Φλώρινας. Δηλαδή, συμβουλεύει ο σύμβουλος της ΔΕΗ, η "CΟΟPERS ΑΝD LYBRAND", την Κυβέρνηση να έχει επιχειρήματα για να διευκρινήσει το υψηλό κόστος του ατμοηλεκτρικού σταθμού κατά τη διενέργεια διαπραγματεύσεων με την ευρωπαϊκή επιτροπή.
Και αυτό το έγγραφο και το έγγραφο της εκτίμησης που υπάρχει και που προανέφερα, θα τα καταθέσω για τα Πρακτικά.
(Στο σημείο αυτό ο Βουλευτής κ. Νάκος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Είναι αναγκαίο πέραν τούτου, κύριοι συνάδελφοι, να διερευνήσει γιατί από συγκριτικούς πίνακες προκύπτει ότι ο ΑΗΣ της Φλώρινας είναι το ακριβότερο εργοστάσιο στον κόσμο. Γιατί είναι πολύ ακριβότερο ακόμη εκείνου που η Τουρκία κατασκευάζει στο Επιστάν, στα βάθη της Ανατολής, όπου βέβαια οι συνθήκες από άποψη υποδομών είναι τραγικές και δεν συγκρίνονται με εκείνες της Φλώρινας.
Είναι αναγκαίο να διερευνήσει η εξεταστική επιτροπή τις συνέπειες από την κατασκευή ενός υπερτιμημένου έργου, που δυστυχώς δεν είναι μόνο στιγμιαίες. Το εάν δηλαδή το παραχθησόμενο προϊόν, η κιλοβατώρα, λόγω του αρχικού αυτού κόστους κατασκευής θα είναι μεγαλυτέρου κόστους από την τιμή πώλησής του, όπως μαρτυρούν τα στοιχεία: Πρώτον, της έκθεσης "COOP ERS AND LYBRAND", σύμφωνα με την οποία το κόστος ανά κιλοβατώρα θα είναι πάνω από είκοσι δραχμές εξ αιτίας του stranded cost που προανέφερα και τα έγγραφα της ΔΕΗ μεταξύ εκείνων και αυτό που κατέθεσα, του κ. Λεκατσά που προσδιορίζει την ετήσια ζημιά της ΔΕΗ σε δέκα δισεκατομμύρια (10.000.000.000) δραχμές. Καθώς και τα περίφημα Ε9 και Ε16 για τα οποία έγινε πολύς λόγος και τα οποία από τον τρόπο που συνετάγησαν και από το πώς η ΔΕΗ και η κυρία Υπουργός τα χειρίστηκαν, δημιουργούν βάσιμες υπόνοιες ότι κάτι στραβό συμβαίνει.
Τα Ε9 και Ε16, είναι δύο υπολογισμοί, οι οποίοι με διαφορετικές παραδοχές ετών απόσβεσης και επιτοκίου, καταλήγουν στο ίδιο αποτέλεσμα. Δεν πρόκειται βέβαια για μαθηματικό παράδοξο, όπως αυτά που βλέπουμε στις στήλες ψυχαγωγίας των περιοδικών, αλλά για "δάκτυλο" που έβαλε, όπως λέμε στα μαθηματικά, ο συντάξας το πρώτο φύλλο των υπολογισμών για να αλλοιώσει τα αποτελέσματα.
Είναι ανάγκη, κύριοι συνάδελφοι, να διερευνηθεί γιατί τόσο εύκολοι και τόσο σημαντικοί και καθοριστικοί για την πορεία του έργου υπολογισμοί έγιναν λάθος. Ποιον προσπάθησε να εξαπατήσει ο συντάκτης των υπολογισμών: Τη διοίκηση της ΔΕΗ παρουσιάζοντας ένα ασύμφορο για την επιχείρηση κόστος κιλοβατώρας ως συμφέρον ή απλά κάποιοι υπακούοντας εντολές, παρέβησαν το καθήκον τους, που είναι η προάσπιση των συμφερόντων της επιχείρησης και προσπάθησαν να δικαιολογήσουν τα αδικαιολόγητα; Αυτά έτσι, χωρίς κανένα λόγο, για το τίποτα;
Είναι κατά συνέπεια αναγκαίο να δοθεί επιτέλους απάντηση σε αυτά τα βασανιστικά ερωτήματα, που η προτεινόμενη εξεταστική επιτροπή και μόνο μπορεί να διερευνήσει.
Κύριοι συνάδελφοι, είναι απαραίτητο να υιοθετηθεί η πρότασή μας, να πάψει να χρησιμοποιείται το εκβιαστικό επιχείρημα της αναγκαιότητος του έργου, λες και δεν ήμασταν πρώτοι εμείς της Νέας Δημοκρατίας που αναγνωρίσαμε την αναγκαιότητά του, το εντάξαμε στο αναπτυξιακό πρόγραμμα της ΔΕΗ, το χωροθετήσαμε και προβήκαμε στις απαραίτητες απαλλοτριώσεις και που επιμένουμε και σήμερα ότι είναι ένα έργο ιδιαίτερα σημαντικό, τόσο για την οικονομία της πολύπαθης περιοχής της Φλώρινας, όσο και για την εθνική οικονομία.
Αυτό όμως σε καμιά περίπτωση δεν είναι δυνατόν να σημαίνει ότι μπορούμε να δεχθούμε τυχόν υπάρχον υπερτίμημα, γιατί είμαστε υπόλογοι έναντι αυτών που μας εμπιστεύτηκαν τον ιδρώτα τους, γιατί αυτό δεν θα καταλήξει στο λαό της Φλώρινας, γιατί υποθηκεύεται έτσι η ύπαρξη της ΔΕΗ, γιατί έτσι απειλείται η απασχόληση των χιλιάδων υπαλλήλων της επιχείρησης που τίποτε δεν χρωστάνε.
Είναι σκόπιμο, λοιπόν, να συσταθεί εξεταστική επιτροπή, γιατί πρέπει, έχει υποχρέωση η Βουλή να διερευνήσει την ύπαρξη ευθυνών απ' αυτούς που εμπλέκονται και να προστατεύσει έτσι την αξιοπιστία όλων μας. Είναι ανάγκη να προσδιορισθεί η ζημιά που έχει προκληθεί. Είναι απαραίτητο τέλος να καθοριστούν τα μέτρα που πρέπει να λάβει η Κυβέρνηση, για να αποφευχθεί περαιτέρω ζημιά στη ΔΕΗ, στην εθνική οικονομία, στην ενεργειακή υπόσταση της χώρας, σε μια περίοδο που ήδη έχει αρχίσει και που δεν συγχωρεί ούτε λάθη ούτε παραλείψεις. Ιδίως δεν συγχωρεί την εξυπηρέτηση σκοπών άλλων, πλην εκείνων που υπηρετούν τη μεγάλη πρόκληση της εποχής μας.
Αν δεν γίνει αποδεκτή αυτή η τόσο τεκμηριωμένη πρότασή μας, τότε ένα συμπέρασμα μόνο μπορεί να εξαχθεί, ότι η Κυβέρνηση φοβάται, ότι κάτι έχει να κρύψει.
Σας υπενθυμίζω ότι η Νέα Δημοκρατία κατά την περίοδο 1990-1993 δέχθηκε την σύσταση εξεταστικών επιτροπών για οποιοδήποτε θέμα. Τι υπάρχει, λοιπόν, που πρέπει κανείς να κρύψει; Γιατί αρνείται πεισματικά η Kυβέρνηση να δεχθεί τη σύσταση εξεταστικής επιτροπής που θα διερευνήσει αυτά τα αμείλικτα ερωτηματικά, για τα οποία δεν έχει δοθεί απάντηση; Και μάλιστα είναι εξεταστική επιτροπή η οποία, όπως είπα στην αρχή της ομιλίας μου, έχει ένα μεγάλο πλεονέκτημα που δεν το έχει η Ολομέλεια της Βουλής. 'Εχει αρμοδιότητες ανακριτού και εισαγγελέα πλημμελειοδικών. Γι' αυτό και η δυνατότητα διερεύνησης του όλου θέματος είναι ιδιαίτερα αυξημένη.
'Αρα, λοιπόν, αν δεν δεχθεί η Κυβέρνηση την πρότασή μας θα πει ότι κάτι έχει να κρύψει. Αυτό σημαίνει ότι πρόθεσή της δεν είναι η χρηστή διαχείριση του υστερήματος του 'Ελληνα πολίτη, αλλά η εξυπηρέτηση άλλων σκοπών και ότι οι ψίθυροι που ακούγονται καλώς ακούγονται.
Σε αυτήν την περίπτωση, όμως, κύριοι συνάδελφοι, προσέξτε μήπως οι ψίθυροι γίνουν ουρανομήκεις κραυγές, μήπως οι κραυγές αυτές πνίξουν κάθε προσπάθεια, μήπως αποτελειώσουν και τις τελευταίες αμυδρές ελπίδες που διατηρεί ακόμη η χώρα μας. Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Εκ μέρους του Πανελλήνιου Σοσιαλιστικού Κινήματος ο εισηγητής κ. Νικόλαος Ακριτίδης, Βουλευτής Θεσσαλονίκης έχει το λόγο.
ΝΙΚΟΛΑΟΣ ΑΚΡΙΤΙΔΗΣ: Κυρίες και κύριοι συνάδελφοι, το πολιτικό ζήτημα που χαρακτηρίζει την αποψινή μας συζήτηση είναι το γεγονός ότι σε διάστημα μικρότερο από τρείς εβδομάδες, η Νέα Δημοκρατία επαναφέρει και πάλι το ζήτημα του λιγνιτικού σταθμού της Φλώρινας ενώπιον της Εθνικής Αντιπροσωπείας, ως πρόταση πλέον σύστασης εξεταστικής επιτροπής.
Επ' αυτού του πολιτικού ζητήματος θέλω να κάνω πρώτα 
 

  



Σελίδα 10796 
τη θεσμική μου παρατήρηση: Είναι γνωστό ότι μία τέτοια πρωτοβουλία, δηλαδή υποβολής πρότασης σύστασης εξεταστικής επιτροπής, θεωρείται, ως διαδικασία εξαιρετική και σοβαρή και με βάρος πολύ μεγαλύτερο εκείνου του συνήθους κοινοβουλευτικού ελέγχου τόσο από τον Κανονισμό της Βουλής και το Σύνταγμα, όσο και από την πολιτική παράδοση της χώρας.
Γι' αυτό το λόγο ακριβώς ο Κανονισμός της Βουλής απαιτεί σοβαρές και συγκεκριμένες εγγυήσεις, προκειμένου να κινηθεί αυτή η διαδικασία. Απαιτεί συγκεκριμένα ο Κανονισμός της Βουλής στο άρθρο 144, η πρόταση να υποβάλλεται από εξήντα τουλάχιστον Βουλευτές και να καθορίζει τους λόγους για τους οποίους ζητείται η σύστασή της, καθώς και το συγκεκριμένο ζήτημα με το οποίο θα ασχοληθεί.
Το τονίζω αυτό, γιατί θα επανέλθω πάρα πολύ σύντομα και σύμφωνα με αυτό η πρώτη παρατήρηση που θέλω να κάνω, είναι ότι από τους όρους αυτούς, τη δυνατότητα υποβολής αυτής της πρότασης σήμερα, την είχε μόνο η Νέα Δημοκρατία μεταξύ όλων των κομμάτων που εκπροσωπούνται στη Βουλή, γιατί αυτή, ως γνωστόν, έχει τον αριθμό των εξήντα Βουλευτών και συνεπώς σε αντίθεση με τις προηγούμενες διαδικασίες επί του θέματος η σημερινή πρωτοβουλία κινείται αποκλειστικά από τη Νέα Δημοκρατία και επομένως σε αυτή αναλογεί όλη η πολιτική ευθύνη για την πρωτοβουλία που πήρε η Αξιωματική Αντιπολίτευση. Αλλά και από την πολιτική της σκοπιά η πρωτοβουλία αυτή και η πρόταση σύστασης εξεταστικής επιτροπής, θεωρείται ως μία κίνηση ιδιαίτερου πολιτικού βάρους, γιατί και μόνο η υποβολή της υπαινίσσεται σοβαρή παρέκκλιση από τους κανόνες της ηθικής πρακτικής και της πολιτικής τάξης. Το επεσήμανε ο συνάδελφος της Αξιωματικής Αντιπολίτευσης πριν κατέλθει από το Βήμα, λέγοντας, ότι εάν δεν γίνει αποδεκτή από την πλευρά της κυβερνητικής πλειοψηφίας η πρόταση της σύστασης της επιτροπής, οι ψίθυροι που κυκλοφορούν, καλώς κυκλοφορούν. Επομένως, και μόνο η υποβολή της πρότασης έχει τη δική της πολιτική σκοπιμότητα. Βεβαίως το πρόσφατο πολιτικό μας παρελθόν, δυστυχώς είναι πλούσιο από τέτοιες εμπειρίες και είναι πλούσιο επίσης σε γεγονότα, τα οποία βάρυναν συνολικότερα την πολιτική ζωή της χώρας.
Θεώρησα αναγκαίο, κύριοι συνάδελφοι, να κάνω επιγραμματικά αυτές τις πολύ γνωστές εξάλλου αναφορές, για να τονίσω εκ προοιμίου, ότι υπό το πρίσμα αυτών των θεσμικών και πολιτικών δεδομένων, θα ανέμενε κανείς σήμερα από τη Νέα Δημοκρατία, να επιδείξει την επιβαλλόμενη υπευθυνότητα, κυρίως από το γεγονός ότι το θέμα έχει υποβληθεί προσφάτως σε διεξοδικό και εξαντλητικό διάλογο, χωρίς να αποδειχθεί κανένα συγκεκριμένο αμάρτημα που να αφορά αυτήν τη σύμβαση. Απόδειξη αυτού του γεγονότος είναι ότι και σήμερα ο εισηγητής της Μειοψηφίας αναγκάστηκε να καταφύγει σε παραπολιτικά σχόλια -ανεύθυνα θα έλεγα σχόλια- για διάφορα στελέχη της ΔΕΗ, τα οποία εκτός των διαδικασιών και εκτός των οργάνων διατύπωσαν δια του Τύπου διάφορες απόψεις.
Απόδειξη ακόμα του γεγονότος, ότι η πρόταση η σημερινή δεν στέκεται, αποτελεί και το ίδιο το κείμενο της πρότασης, όπως θα το σχολιάσω στη συνέχεια. Και θέλω να κάνω δύο επισημάνσεις ακόμα.
Η πρώτη αφορά τον τρόπο με τον οποίο η Νέα Δημοκρατία υποβάλλει, υπό την κρίση μας τη σημερινή πρότασή της. Την υποβάλλει αφού εξάντλησε, ακόμα και δυνατότητες του Κανονισμού, που σπανίως έχουν χρησιμοποιηθεί, αφού είχαμε την προηγούμενη συζήτηση με τη διαδικασία της προτασσόμενης επερώτησης και αφού από την πλευρά των στελεχών της ΔΕΗ, όλης της κλίμακας της ιεραρχίας της, κατά τη διήμερη συζήτηση του Μαρτίου δόθηκαν ολοκληρωμένες ευθείες και συγκεκριμένες απαντήσεις σε όλες τις τεχνικές πλευρές αυτού του ζητήματος και αφού η Υπουργός Ανάπτυξης σε τρείς συνεδριάσεις φώτισε με ειλικρίνεια και με επάρκεια, πρέπει να πούμε, την πολιτική πλευρά του θέματος.
Το συμπέρασμα αφορά τo δεύτερο γεγονός, ότι δηλαδή η Νέα Δημοκρατία χωρίς επιχειρήματα υποβάλλει αυτήν την πρόταση που έχει τα χαρακτηριστικά ενός κειμένου που εκφράζει αμηχανία, ρηχότητα, ενός κειμένου αναδίπλωσης απο τις αρχικές θέσεις της Νέας Δημοκρατίας. Και παρ' όλα αυτά η Νέα Δημοκρατία, για τους δικούς της ευνόητους, πιστεύω, λόγους, επιμένει στη συντήρηση του θορύβου. Θεωρεί φαίνεται χρήσιμα τα δεκανίκια της σκανδαλολογίας και επανέρχεται σήμερα στο θέμα. Δεν αποκλείεται βεβαίως σ' αυτό το γεγονός να συνέβαλε, όπως γράφτηκε, και η πίεση την οποία άσκησε ο κ. 'Εβερτ με τη γνωστή του κριτική για τους χειρισμούς επί του θέματος της ηγεσίας του κόμματός του.
Αλλά όλα αυτά, είναι γνωστά και προφανή και θα μπορούσε κανείς να διερωτηθεί γιατί και σήμερα επιμένω σ' αυτά. Επιμένω, πρώτον, για να προσδιορίσω το επίπεδο ευθύνης της Αξιωματικής Αντιπολίτευσης και τη γυμνότητα των επιχειρημάτων της και δεύτερον, να υπενθυμίσω ότι σ' αυτήν τη διαδικασία η Βουλή θα κληθεί στο τέλος να ψηφίσει ή να απορρίψει τη συγκεκριμένη πρόταση, την οποία κατέθεσε η Νέα Δημοκρατία, το συγκεκριμένο κείμενο, που εκφράζει την πρόταση σύστασης της εξεταστικής επιτροπής. Και αυτό πέραν των καλών ή κακών ομιλιών, που μπορούν να γίνουν σ' αυτήν την Αίθουσα και πέραν των διαφόρων περιδιαβάσεων περιθωριακού ή σκανδαλοθηρικού Τύπου στις οποίες κατέφυγε σήμερα ο εισηγητής της Μειοψηφίας. Θα ψηφίσουμε το συγκεκριμένο κείμενο. Αυτό δεν το τονίζω γιατί έτσι με βολεύει, καθόλου, αλλά γιατί νομίζω ότι το κείμενο αυτό είναι εκείνο που θέτει τα ζητήματα, όπως το απαιτεί ο Κανονισμός της Βουλής, με τα οποία πιθανώς θα είχε ασχοληθεί στο μέλλον μια τέτοια επιτροπή.
ΔΗΜΗΤΡΙΟΣ ΣΙΟΥΦΑΣ: Εάν έχετε άλλη πρόταση, να το διορθώσουμε.
ΝΙΚΟΛΑΟΣ ΑΚΡΙΤΙΔΗΣ: Κατ' αρχήν, λέω, κύριε συνάδελφε, είναι προφανές ότι το συγκεκριμένο ζήτημα, το οποίο απαιτεί το άρθρο 144 του Κανονισμού, είναι το τίμημα της σύμβασης, όπως προκύπτει από το κείμενο της πρότασης. Και βέβαια αυτό είναι φυσικό. Το τίμημα είναι το κεντροβαρικό στοιχείο ενός τέτοιου ζητήματος. 'Ομως αυτήν τη φορά, η Νέα Δημοκρατία αποσυνέδεσε αυτό το κεντροβαρικό στοιχείο, στο κείμενο τουλάχιστον, από συγκεκριμένες κριτικές τις οποίες ασκούσε στο παρελθόν και τις οποίες επανέφερε σήμερα ο εισηγητής με έναν τρόπο πάρα πολύ άτονο και είναι δική του υπόθεση, με προδιαγραφές, με αρμοδιότητες, με διαδικασίες διαφάνειας και στο τέλος με τη διαδικασία έγκρισης από την πλευρά της Κυβέρνησης του κειμένου της σύμβασης που υπέγραψε η ΔΕΗ.
Συνεπώς, κατά τη δική μου εκτίμηση, παρατηρούμε μία στροφή 180 μοιρών της τακτικής από την πλευρά της Νέας Δημοκρατίας, που στις προηγούμενες διαδικασίες κατακεραύνωνε τη ΔΕΗ και έβαζε διάφορες αιτιάσεις. Αλλά αυτό έχει και την εξήγησή του, διότι υπήρξαν οι απαντήσεις. Και αυτό έχει οδηγήσει σήμερα τη Νέα Δημοκρατία σε δεινή θέση.
Εγώ, κύριοι συνάδελφοι, θα επιμείνω επί του κειμένου της πρότασης που κατετέθη στη Βουλή.
Ο πρώτος, όπως ειπώθηκε, αφορά την τροποποίηση της συμφωνίας, η οποία περιελήφθη στο προσάρτημα της 1ης Ιουλίου 1993 με το γνωστό πρωτόκολλο του Δεκεμβρίου του 1994. Επ'αυτού και του πολιτικού ζητήματος το οποίο δημιούργησε το προσάρτημα έχω μιλήσει διεξοδικά στην προηγούμενη συζήτηση. Θα επιμείνω όμως μόνο σε ένα πράγμα, ότι όλο το κεφάλαιο αυτό και η εισαγωγή αυτής της υπόθεσης προήλθε από τη συμφωνία τότε που συνήψε η κυβέρνηση του κ. Μητσοτάκη και το γεγονός συνιστά αποκλειστικά το πολιτικό πρόβλημα που τίθεται ενώπιόν μας.
Θα προχωρήσω τώρα σ'αυτό το περιβόητο ζήτημα του συμφέροντος που ενέκλειε το προσάρτημα σε αντίθεση με το πρωτόκολλο. Ισχυρίζεται και σήμερα η Νέα Δημοκρατία ότι το προσάρτημα όριζε την υποχρέωση κατασκευής από πλευράς των Ρώσων θερμοηλεκτρικού σταθμού με χρήση αερίου με το σύστημα BOO με καθορισμένη ανώτατη τιμή παράδοσης ηλεκτρικής ενέργειας στη Δ.Ε.Η.
'Ολοι όμως γνωρίζουμε ότι τέτοια ρήτρα δεν περιλαμβάνεται στο προσάρτημα. Αντιθέτως, το προσάρτημα αφήνει τελείως ακάλυπτο, τελείως ασαφές το ζήτημα και της χωροθέτησης 
 

  



Σελίδα 10797 
και των χαρακτηριστικών αυτού του εργοστασίου και του τρόπου με τον οποίο θα παραδίδει την ενέργεια στη Δ.Ε.Η και το ρυθμό και βεβαίως της τιμής. Τίποτε απολύτως δεν αναφέρεται σε αυτό.
Ανώτατη τιμή παράδοσης της ηλεκτρικής ενέργειας εισήχθη με το νόμο της 29.7.93 το οποίο εισηγήθηκε ο κ. Μάνος και στο παράρτημα αυτού, όπου τονίζεται ότι για τους διαγωνισμούς που θα διενεργούνται και μέσα σε ένα χρόνο, με τον παρόντα νόμο, θα τίθεται ως όρος ότι η τιμή με την οποία θα παραδίδεται ηλεκτρική ενέργεια, η οποία θα είναι κατώτερη από το εκάστοτε εγκεκριμένο τιμολόγιο πελατών υψηλής τάσεως του γνωστού Α 150.
Συνεπώς όχι μόνο δεν υπάρχει καμία δέσμευση, αλλά και αν επικαλεστούμε αυτόν το νόμο το μεταγενέστερο, θα δούμε ότι προβλέπει την προύπαρξη διαγωνισμού και ως όρος του διαγωνισμού μπαίνει αυτός ο όρος στον οποίο αναφέρθηκα.
Εκείνο το οποίο θα μπορούσε κανείς να σχολιάσει είναι ότι ασφαλώς η Κυβέρνηση τότε αν συνέχιζε θα διαπραγματεύονταν και την τιμή ανάμεσα στα άλλα και πιθανώς θα κατέληγε ίσως και σε μια τέτοια τιμή ή σε μια άλλη τιμή. Αλλά το πιθανότερο, κατά τη δική μου εκτίμηση, είναι ότι το συγκριτικό στοιχείο θα λαμβανόταν τότε υπόψη, θα ήταν η τιμή παράδοσης ηλεκτρικής ενέργειας που προέκυψε από το διαγωνισμό εκείνης της περιόδου από το μεγάλο Λαύριο, μία τιμή περίπου διπλάσια από τα τιμολόγια της Δ.Ε.Η. της περιόδου εκείνης, δηλαδή μία τιμή καταστροφική. Πάντως σε καμιά περίπτωση δεν προβλέπεται ανώτατη τιμή παράδοσης ηλεκτρικής ενέργειας και αυτή είναι η πρώτη μεγάλη, αλλά χαρακτηριστική ανακρίβεια στους ισχυρισμούς της Νέας Δημοκρατίας και του κειμένου της.
ΝΙΚΟΛΑΟΣ ΠΑΠΑΦΙΛΙΠΠΟΥ: Πάντως, κάποιο λάθος κάνετε.
ΝΙΚΟΛΑΟΣ ΑΚΡΙΤΙΔΗΣ: Το δεύτερο σημείο που θέτει η πρόταση είναι το πολυθρύλητο τίμημα των εκατόν είκοσι πέντε δισεκατομμυρίων (125.000.000.000) δραχμών το Μάρτιο του 1995 από τον τότε Υπουργό Βιομηχανίας τον κ. Σημίτη. Και λέει σήμερα ότι αυτό είναι το κρίσιμο ζήτημα. Και μάλιστα με αλχημείες εδώ υποστήριξε ο εισηγητής της Μειοψηφίας ότι υπάρχουν μελέτες οι οποίες λένε ότι οι τιμές που είχαν εκτιμηθεί από τη Δ.Ε.Η. το 1993 υπό τη διοίκηση του κ. Ξανθόπουλου, αλλά και μεταγενέστερα το 1994, επικαιροποιούμενες στο 1995 και το 1997, έβγαζαν ύψος εκατόν σαράντα δισεκατομμυρίων (140.000.000.000) δραχμών ή κάτι ανάλογο.
Αλλά, κύριοι συνάδελφοι, έχει αναδειχθεί πλήρως ότι με την πρόταση αναθεώρησης του προγράμματος της Δ.Ε.Η. το 1993 όπου προβλεπόταν κόστος για την κατασκευή αυτού του σταθμού, ύψους εκατόν τριάντα πέντε (135.000.000.000) ή εκατόν τριάντα εννέα δισεκατομμυρίων (139.000.000.000) δραχμών με τιμές του 1993 και μάλιστα με τιμές τέλους του 1992, αυτές οι τιμές αν επικαιροποιηθούν πληθωριστικά στο 1997 φθάνουν στο ύψος των εκατόν ενενήντα δύο δισεκατομμυρίων (192.000.000.000) δραχμών, δηλαδή πολύ πιο υψηλά απ'ό,τι είναι το τίμημα της σύμβασης. Εκατόν ενενήντα οκτώ με εκατόν ενενήντα εννέα είναι η μία και οι άλλες είναι εκατόν ενενήντα ένα. Είναι το ύψος αυτού του τιμήματος.
Δηλαδή, εάν χρησιμοποιήσουμε ως αφετηρία τις τιμές που είχε επεξεργασθεί και εισηγήθηκε η Δ.Ε.Η. επί Νέας Δημοκρατίας, τότε το φυσιολογικό τίμημα θα έπρεπε με τη λογική αυτή να φθάσει τα εκατόν ενενήντα δύο δισεκατομμύρια (192.000.000.000) δραχμές.
Θα ήθελα να καταθέσω για μια ακόμα φορά, αυτές τις εκτιμήσεις, ώστε να υπάρχουν στα Πρακτικά για τον οποιονδήποτε δεν είχε την ευκαιρία να λάβει γνώση μαζί με τις εκτιμήσεις επίσης εκείνης της περιόδου για το τίμημα της λιγνιτικής μονάδας της Φλώρινας και το γεγονός ότι αυτή θα αποτελούσε το καλύτερο κριτήριο για να εκτιμηθεί μια μονάδα της Φλώρινας.
(Στο σημείο αυτό ο Βουλευτής κ. Ακριτίδης καταθέτει για τα Πρακτικά τα προαναφερθέντα στοιχεία τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Το τρίτο επιχείρημα το οποίο χρησιμοποιείται, κύριοι συνάδελφοι, είναι εκείνο που αφορά το συνολικό κόστος της επένδυσης. 'Οτι το συνολικό κόστος της επένδυσης τελικά δεν είναι 179,5 δισεκατομμύρια δραχμές αλλά θα ανέβει στα διακόσια δεκατέσσερα δισεκατομμύρια (214.000.000.000) δραχμές και αν σ'αυτά προστεθούν τα πενήντα δισεκατομμύρια (50.000.000.000) δραχμές που αφορούν τα φράγματα της Παπαδιάς και τα άλλα, τότε το συνολικό κόστος της επένδυσης θα ανέλθει στα διακόσια εξήντα τέσσερα δισεκατομμύρια (264.000.000.000) δραχμές.
'Ομως, έχει κατά κόρον εξηγηθεί από τη Δ.Ε.Η. και στην Αίθουσα αυτή, ότι το τίμημα πέραν του βασικού κόστους της μονάδας του συστήματος αποθείωσης και των βασικών υποδομών, το οποίο ανέρχεται στα 179,5 δισεκατομμύρια δραχμές, περιλαμβάνει το κόστος των χωματουργικών της αυλής του λιγνίτη, της αποκομιδής και απόθεσης τέφρας και προϊόντων αποθείωσης του συστήματος υδροδότησης και των ανταλλακτικών που συνοδεύουν τέτοιες μεγάλες μονάδες. Το σύνολο του κόστους όλων αυτών των στοιχείων που αφορούν τη μονάδα ανέρχεται σε διακόσια τέσσερα δισεκατομμύρια (204.000.000.000) δραχμές έχει ειπωθεί πεντακάθαρα ότι αν σ'αυτό προστεθούν τα χρηματοοικονομικά βάρη που αφορούν την περίοδο της κατασκευής του έργου, τότε το συνολικό κόστος και η εκταμίευση στην περίοδο της κατασκευής του έργου θα ανέλθει σε διακόσια δεκατέσσερα δισεκατομμύρια (214.000.000.000) δραχμές με τιμές του 1997.
Αυτό είναι, κύριοι συνάδελφοι, το συνολικό κόστος του έργου, όπως ακριβώς έχει σχεδιαστεί και όπως ακριβώς έχει υπογραφεί η σύμβασή του. Συνεπώς, τα πενήντα δισεκατομμύρια (50.000.000.000) δραχμές για τα διάφορα φράγματα είναι ανυπόστατο, δεν υφίσταται ούτε ως προοπτική, εκτός εάν μιλούμε για κάτι άλλο και βεβαίως θα πρέπει να προσθέσουμε αυτό που επίσης έχουμε υπογραμμίσει ότι η μονάδα της Φλώρινας όπως σχεδιάστηκε και όπως θα κατασκευαστεί είναι μια από τις πιο σύγχρονες μονάδες που θα υπάρχουν στην Ευρώπη με ιδιαίτερη μέριμνα για την προστασία του περιβάλλοντος και με ιδιαίτερη μέριμνα να επιτύχει μεγάλους χρόνους και μεγάλες αποδόσεις λειτουργίας, ώστε να μην υφίστανται συνέπειες κόστους και άλλες από τις αναγκαίες συντηρήσεις.
Συνεπώς, κύριοι συνάδελφοι, κλείνω λέγοντας ότι με όλα αυτά είναι πρόδηλο ότι ο στόχος της Αξιωματικής Αντιπολίτευσης δεν ήταν τίποτα άλλο παρά η καλλιέργεια θορύβου και εντυπώσεων σε βάρος της Κυβέρνησης.
Απόδειξη αυτού του γεγονότος είναι ότι δεν χρησιμοποιούνται επιχειρήματα που αφορούν το ίδιο το έργο, τις διαδικασίες, τους όρους και τις μελέτες υπό τις οποίες έχει αυτό προσδιοριστεί και υπό τις οποίες έχει γίνει η σύμβαση, αλλά χρησιμοποιούνται ανύπαρκτα στοιχεία όπως για παράδειγμα μελέτες δήθεν προς την Ευρωπαϊκή 'Ενωση που μιλούν για κόστος μη αποσβέσιμο, κλπ.
Είμαστε μάρτυρες του γεγονότος ότι ο τρόπος με τον οποίο η Νέα Δημοκρατία χειρίστηκε το όλο ζήτημα κατά τη μακρά διαδικασία χαρακτηρίζεται στην καλύτερη περίπτωση από κακοπιστία -και δεν περιμέναμε κάτι διαφορετικό- αλλά κυρίως χαρακτηρίζεται από το γεγονός ότι έχει αναγκαστεί να επιστρατεύσει ψεύδη, να παρερμηνεύσει συγκεκριμένα γεγονότα προκειμένου να φθάσει σε κάποιες προτάσεις, οι οποίες αποσκοπούν στην καλλιέργεια στην κοινή γνώμη κλίματος σύγχυσης. Kαι όλα αυτά αποδείχνουν ποιος είναι ο στόχος της πρότασης.
Νομίζω ότι το χρέος της Βουλής σήμερα είναι να βάλει φραγμό σε αυτήν την προσπάθεια, η οποία έχει ένα ευρύτερο πολιτικό ενδιαφέρον. Δεν είναι δυνατόν να υπονομεύεται ο ομαλός πολιτικός βίος της χώρας επειδή θα πρέπει να εξυπηρετούνται στόχοι μικροπολιτικής που επέλεξε η Νέα Δημοκρατία, δηλαδή κατασκευών ψιθύρων και υπονόμευσης του έργου της Κυβέρνησης. Eάν είχα και την παραμικρή αμφιβολία ότι η υπόθεση αυτή χρειάζεται περαιτέρω έρευνα δεν θα δίσταζα να προχωρήσουμε στην εξεταστική επιτοπή. Αλλά είμαι πεπεισμένος ότι διερευνήθηκε σε όλο το βάθος 
 

  



Σελίδα 10798 
και την έκταση και δεν έχει πρόβλημα. Τώρα είναι η ώρα να προχωρήσει το έργο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επομένως, είναι χρέος της Βουλής να καταψηφίσει αυτήν την πρόταση, η οποία ούτως ή άλλως έχει συζητηθεί κατά κόρον και έχει αποδειχθεί ότι είναι μία υπόθεση υπεύθυνη της οποίας ο στόχος είναι η ανάπτυξη εκείνης της περιοχής.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Ακριτίδη, ολοκληρώστε.
ΝΙΚΟΛΑΟΣ ΑΚΡΙΤΙΔΗΣ: Είναι η ευκαιρία για τη Φλώρινα και την ευρύτερη περιοχή της.
Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι φοιτητές της Νομικής του Αμερικανικού Πανεπιστημίου της Φλόριντας των Ηνωμένων Πολιτειών της Αμερικής. Τους καλωσορίζουμε στην Ελλάδα και στο Κοινοβούλιο.
(Χειροκροτήματα απ' όλες τις πτέρυγες)
Ο κ. Αγγουράκης εκ μέρους του Κομμουνιστικού Κόμματος έχει το λόγο.
ΧΑΡΑΛΑΜΠΟΣ ΑΓΓΟΥΡΑΚΗΣ: Κυρίες και κύριοι Βουλευτές, εμείς έχουμε τη γνώμη ότι είναι αναγκαία η σύσταση εξεταστικής επιτροπής για την υπόθεση του σταθμού της Φλώρινας. Και είναι αναγκαία η σύσταση αυτής της επιτροπής, γιατί δυστυχώς ούτε στην προηγούμενη συζήτηση στην Αίθουσα αυτήν ούτε στη Διαρκή Επιτροπή, αλλά ούτε και σήμερα, από πλευράς εισηγητού της Πλειοψηφίας, διασκεδάστηκαν τουλάχιστον οι ανησυχίες και τα ερωτηματικά μας ή δόθηκαν, αν θέλετε, πειστικές απαντήσεις στα ερωτηματικά, που με κάθε σοβαρότητα και ευθύνη και, εν πάση περιπτώσει, με βάση τα στοιχεία που η ίδια η Κυβέρνηση μας έδωσε, διατυπώσαμε και στην επιτροπή και εδώ στην Ολομέλεια.
Θα θυμόσαστε ότι τονίσαμε το γεγονός πως αυξήθηκαν οι ανησυχίες μας και τα ερωτηματικά μας. Και μάλιστα, διατυπώσαμε την άποψη ότι δυστυχώς η μέχρι τότε συζήτηση οδηγούσε την όλη υπόθεση σε κουκούλωμα. Γι'αυτό κιόλας στηρίζουμε την όποια διαδικασία, την όποια πρωτοβουλία μπορεί να δώσει απάντηση στα καίρια ερωτήματα, που εμάς τουλάχιστον μας απασχολούν. Ερωτήματα που κατά τη γνώμη μας συνδέονται άμεσα με την ενεργειακή πολιτική της χώρας, γενικότερα με την αναπτυξιακή πολιτική, αλλά ειδικότερα με την κατάσταση στη Φλώρινα, με την ανάπτυξη αυτής της συγκεκριμένης περιοχής, με δεδομένη την ευαισθησία και το ενδιαφέρον, που είναι προφανές ότι όλες οι πτέρυγες της Βουλής έχουν δείξει για τη συγκεκριμένη περιοχή.
Και όσο τουλάχιστον μας αφορά από αυτήν την ανησυχία και από τη θέληση πραγματικά να προχωρήσει αυτό το έργο, κάτω από τις καλύτερες δυνατές συνθήκες, ώστε να εξασφαλιστεί και η κατασκευή του και η λειτουργία του αργότερα, γι' αυτό και η κριτική μας και η επιμονή στα ερωτήματα που θέτουμε.
Επίσης θα μου επιτρέψει ο κύριος εισηγητής της Πλειοψηφίας να σημειώσω το γεγονός ότι με κάθε νέα συζήτηση που κάνουμε για το θέμα αυτό εμφανίζονται και νέα στοιχεία. Ο ίδιος είχε την καλοσύνη σήμερα να παραδώσει μελέτες της Δ.Ε.Η., οι οποίες μέχρι τώρα δεν ήταν γνωστές, του 1993 και του 1994 για το τίμημα της μονάδος. Απ' ό,τι φαίνεται, αυτή η υπόθεση είναι μια υπόθεση χωρίς τέλος. Και όσο θα προχωρούμε, όλο και καινούρια στοιχεία, επιχειρήματα τέτοια ή αλλιώτικα, θα βγαίνουν. Γι' αυτό, πρέπει να απαντηθούν τα ερωτήματα, για να σταματήσει αυτή η συζήτηση.
Τώρα για τα συγκεκριμένα ζητήματα, θα ήθελα να επαναφέρω ορισμένα ερωτηματικά που είχαμε διατυπώσει και στην Αίθουσα αυτήν, με την ελπίδα ότι ενδεχομένως σήμερα να πάρουμε μια πειστική απάντηση στα ζητήματα που θέτουμε.
Πρώτα απ' όλα, θυμίζω ότι για μας είχαν δημιουργηθεί ορισμένα ερωτήματα, κατά πόσο ήταν εύλογο το ίδιο το τίμημα της μονάδας της Φλώρινας.
Επίσης, ένα καίριας σημασίας ερώτημα, το οποίο δεν απαντήθηκε, ήταν κατά πόσο είναι εξασφαλισμένη η τροφοδοσία της μονάδας με τις απαραίτητες ποσότητες λιγνίτη.
Και ένα τρίτο είναι, εάν το κόστος της παραγόμενης μονάδας κιλοβατώρας θα είναι τόσο χαμηλό, όσο δηλώνει η Κυβέρνηση. Εξάλλου στο ερώτημα αυτό δεν πήραμε ακόμη καμία συγκεκριμένη απάντηση με την εξής έννοια: Ο ίδιος ο εισηγητής της Πλειοψηφίας σήμερα, δέχθηκε ότι το τελικό τίμημα κατά τη γνώμη του θα είναι διακόσια τέσσερα δισεκατομμύρια (204.000.000.000) δραχμές. Από μεριάς της Κυβέρνησης, αλλά και εδώ μέσα, ακούσαμε για διακόσια δέκα τέσσερα δισεκατομμύρια (214.000.000.000) δραχμές. Ερωτώ και την Αξιωματική Αντιπολίτευση και την Κυβέρνηση: Με αυτό το τίμημα, το κόστος της κιλοβατώρας θα είναι 12,5 δραχμές; Είναι προφανές ότι δεν θα είναι αυτό. Εν πάση περιπτώσει.
Πιο αναλυτικά θα επαναφέρω τα ερωτήματα που έχουμε θέσει.
'Ενα πρώτο ερώτημα προκύπτει από το γεγονός ότι το πραγματικό τίμημα για τη μονάδα, όπως προβλέπει ο νόμος, δηλαδή με το κλειδί στο χέρι, είναι σήμερα διακόσια δέκα τέσσερα δισεκατομμύρια (214.000.000.000) δραχμές και όχι εκατόν εβδομήντα εννέα δισεκατομμύρια πεντακόσια εκατομμύρια (179.500.000.000) δραχμές, όπως συμφωνήθηκε με τον ανάδοχο.
Αυτό είναι δεδομένο. Πέρα από το γεγονός ότι τα διακόσια δέκα τέσσερα δισεκατομμύρια (214.000.000.000) δραχμές ή τα εκατόν εβδομήντα εννέα δισεκατομμύρια πεντακόσια εκατομμύρια (179.500.000.000) δραχμές, είναι πολύ πιο σημαντικά τιμήματα από τα εκατόν είκοσι πέντε δισεκατομμύρια (125.000.000.000) δραχμές, που προέβλεπε η δήλωση του τότε Υπουργού Βιομηχανίας στις 16.3.95. Υπάρχει μια διαφορά. Πειστική απάντηση δεν πήραμε.
Δεύτερον, το τίμημα των διακοσίων δέκα τεσσάρων δισεκατομμυρίων (214.000.000.000) δραχμών, ακόμη και αν δεχθούμε ότι το τίμημα της "LAH MAYER" των εκατόν εβδομήντα εννέα δισεκατομμυρίων πεντακοσίων εκατομμυρίων (179.500.000.000) δραχμών, είναι ανταγωνιστικό, εν πάση περιπτώσει, το τελικό τίμημα των διακοσίων δέκα τεσσάρων δισεκατομμυρίων (214.000.000.000) δραχμών είναι πολύ πιο ψηλό από το τίμημα της "LAH MAYER".
Πώς εξηγείται αυτό;
Τρίτον, υπάρχουν, κατά την άποψή μας, σοβαρά ερωτηματικά και μπαίνουν στην ουσία του τιμήματος, εφόσον θέλει ο κ. Ακριτίδης, στο κατά πόσο το τίμημα των εκατόν εβδομήντα εννέα δισεκατομμυρίων πεντακοσίων εκατομμυρίων (179.500.000.000) δραχμών μπορεί να θεωρηθεί εύλογο και ανταγωνιστικό -το επαναλαμβάνουμε- με δεδομένο ότι η σύγκριση, που έχει κάνει η "LAHMAYER", βασίστηκε κατά τη γνώμη μας σε τρεις λαθεμένες παραδοχές. Να μην τις επαναλάβω.
'Ομως, σε αυτό γιατί εμείς κάνουμε λάθος, όταν λέμε ότι λάθος η "LAH MAYER" συγκρίνει έτοιμους σταθμούς με μια μονάδα της οποίας της λείπουν ορισμένα έργα -όπως ακούσαμε και σήμερα- προκειμένου να τη συγκρίνουμε;
Γιατί είναι λάθος, να κατηγορούμε τη "LAHMAYER" ότι δεν κάνει σωστή σύγκριση, όταν συγκρίνει σταθμούς παραγωγής ηλεκτρικής ενέργειας, όταν είναι εξασφαλισμένος ο λιγνίτης, ενώ στην περίπτωση της Φλώρινας, δεν ξέρουμε ακόμη ποιο είναι το τίμημα του λιγνίτη;
Γιατί κάνουμε λάθος όταν λέμε ότι κάνει λάθος η "LAHMAYER" όταν συγκρίνει με μονάδες που έχουν κατασκευαστεί και λειτουργούν αποκλειστικά και μόνο στην πρώην Ανατολική Γερμανία, με ό,τι συνεπάγεται αυτό για μία χώρα με άλλο κοινωνικό σύστημα, με άλλες συναλλαγματικές ισοτιμίες, με άλλα οικονομικά στοιχεία; Σ' αυτό δεν πήραμε καμία πειστική απάντηση. Καμία!
Τρίτο ζήτημα: Υπάρχει ένα θέμα, κατά τη γνώμη μας σοβαρότατο, σε σχέση με το τίμημα των συμπληρωματικών έργων της Φλώρινας, σε σχέση με τα έργα του Αγίου 
 

  



Σελίδα 10799 
Δημητρίου. Δεν βάλαμε θέμα, εάν είναι σωστή ή όχι η σύγκριση με το έργο του Αγίου Δημητρίου. Να δεχτούμε αυτό που κατά κόρον ειπώθηκε, ότι είναι το καλύτερο, το πιο ανταγωνιστικό κλπ. Σύμφωνοι. Τι γίνεται όμως στα συμπληρωματικά έργα που χρειάζεται να έχει η μονάδα της Φλώρινας σε σχέση με τη μονάδα του Αγίου Δημητρίου;
Από τη μελέτη -το ξαναλέω- που μας έδωσε η Κυβέρνηση, δεν πεισθήκαμε. Δεν υπάρχει εναλλακτικό κοστολόγιο που να λέει, κύριοι, ξέρετε, θα μπορούσε να γίνουν αυτά τα έργα με άλλες προδιαγραφές και το κόστος θα ήταν διαφορετικό. Γίνεται απλά και μόνο μία λογιστική παρουσία, τόσο, τόσο, άθροισμα τόσο. Αυτό όμως, δεν είναι ούτε ένα βήμα ούτε είναι δείγμα σεβασμού της Βουλής και ούτε αποτελεί σοβαρή συζήτηση για ένα τόσο σοβαρό ζήτημα.
'Ενα άλλο θέμα που είναι σοβαρό είναι το θέμα της αδιάκοπης λειτουργίας του σταθμού της Φλώρινας, με επτάμισι χιλιάδες ώρες αδιάκοπης λειτουργίας.
Από κανένα στοιχείο από αυτά που ήλθαν στα χέρια μας δεν φαίνεται ρητώς ότι αυτή η παράμετρος είναι παράμετρος της μονάδας. Και μη μου πείτε ότι δεν παίζει ρόλο. 'Οσοι καταλαβαίνουν στοιχειωδώς από μηχανές, από μηχανήματα, από ψυγεία, απ' ό,τι μπορείτε να φανταστείτε, ξέρουν ότι το στοιχείο, η παράμετρος της αδιάκοπης λειτουργίας είναι πάρα πολύ σημαντική και καθοριστική για το τίμημα, για το κόστος. 'Εχει σχέση με ανταλλακτικά, έχει σχέση με τεχνολογίες που επιλέγονται, έχει σχέση με εναλλακτικές τεχνολογίες παραγωγής κλπ.
Σας πληροφορώ ότι αυτό το στοιχείο δεν υπάρχει στις τεχνικές προδιαγραφές που εμείς τουλάχιστον, είχαμε στη διάθεσή μας όλο αυτό το χρονικό διάστημα.
Γιατί να πιστέψουμε ότι δεν υπήρχαν και άλλες ενδεχομένως εναλλακτικές λύσεις, με αυξημένο ή άλλο κόστος, που δεν θα διασφάλιζαν αυτήν τη λειτουργία και να πεισθούμε ότι είναι απαραίτητες, ότι είναι αναγκαίες οι επτάμισι χιλιάδες ώρες αδιάκοπης λειτουργίας με αυτούς τους συγκεκριμένους όρους; Αυτό είναι άλλο θέμα. Γίνεται μία λογιστική αναγωγή, αν θέλετε, του υπολογισμού του τιμήματος της μονάδας της Φλώρινας σε σχέση με αυτήν του Αγίου Δημητρίου. Δεν μπαίνω τώρα σε λεπτομέρειες που είναι σημαντικές για το πόσο ήταν ο πληθωρισμός στη Γερμανία και πόσο ήταν στη χώρα μας, πόσο ήταν το ECU και όλα αυτά που είναι σημαντικά. Λέω το εξής απλό. Γιατί σ' αυτούς τους υπολογισμούς δεν υπάρχει καμία αναφορά σε διαφορές κόστους, που είναι προφανές ότι υπάρχουν, λόγω του ότι έχουν περάσει κάποια χρόνια και δεν μπορεί μία τεχνολογία, η οποία χρησιμοποιήθηκε πριν από μερικά χρόνια να έχει την ίδια τιμή ή εν πάση περιπτώσει, ποια είναι η αναλογία σήμερα. Δεν υπάρχει καμία εκτίμηση γύρω από το θέμα αυτό.
Επίσης ένα σοβαρό ζήτημα που συζητήθηκε κυρίως στην επιτροπή -στην Ολομέλεια δεν ήλθε- αφορούσε το λέβητα, όπως και τα ζητήματα που είχαν σχέση με την αύξηση του βαθμού απόδοσης της μονάδας της Φλώρινας.
Ακούστηκε και στην επιτροπή και η κυρία Υπουργός το είπε ότι υπάρχει μία διαφορά στο κόστος, γιατί αυτό έγινε κατόπιν των νέων ρυθμίσεων της Ευρωπαϊκής 'Ενωσης, όσον αφορά τα ζητήματα προστασίας του περιβάλλοντος κλπ. Ερώτηση: Γιατί αυτό το στοιχείο δεν υπάρχει στο τεύχος προδιαγραφών; Γιατί δεν βρίσκουμε ούτε μία παράγραφο ούτε μία γραμμή που να λέει: "Λόγω των αυξημένων απαιτήσεων, όσον αφορά την προστασία του περιβάλλοντος, είναι αναγκαία η επιλογή της τάδε τεχνολογίας, του τάδε τύπου λέβητα κλπ." Δεν υπάρχει κάτι τέτοιο. Λέτε απλώς: λέβητας τόσα δισεκατομμύρια και τελειώσαμε.
Βεβαίως άμεση σχέση με αυτό έχει να κάνει και η μονάδα της αποθείωσης, που εμείς δεν πειστήκαμε ότι είναι το πραγματικό της τίμημα, πολύ περισσότερο γιατί γίνεται σύγκριση με μονάδες πολύ μεγαλύτερης δυναμικότητας κλπ. Υπάρχει και εδώ ένα ερωτηματικό.
Υπάρχει επίσης και το θέμα του εργολαβικού ανταλλάγματος που περιλαμβάνει και ποσοστό ωφελείας για τα μέλη της κοινοπραξίας, όπως ρητώς αναφέρεται στο κείμενο που είχαμε στη διάθεσή μας για τη συγκεκριμένη μονάδα. Ούτε εδώ ξεκαθαρίζετε ποιες ήταν οι εναλλακτικές λύσεις, ποια ήταν τα ζητήματα, τι δυνατότητες θα μπορούσαν να υπάρχουν, εάν όντως έγιναν οι καλύτερες δυνατές επιλογές ή όχι.
Σε σχέση με το τίμημα -και είναι σημαντικό νομίζω και το στοιχείο αυτό- είναι ότι δεν ξεκαθαρίστηκε εάν και πότε θα υπάρχει και δεύτερη μονάδα στη Φλώρινα, αν και μια σειρά από έργα υποδομής για την πρώτη μονάδα δικαιολογήθηκαν με το ότι στο μέλλον θα υπάρχει και μία δεύτερη μονάδα. Πότε θα υπάρχει αυτή η μονάδα; Ποιας δυναμικότητας θα είναι; Τι προδιαγραφές θα έχει;
Αυτά ήταν τα ερωτηματικά που είχαμε σε σχέση με το τίμημα αυτό καθεαυτό. Σε αυτά τα ερωτήματα δεν πήραμε αναλυτική απάντηση ούτε από την κυρία Υπουργό ούτε βεβαίως και σήμερα ακούσαμε κάτι το ιδιαίτερο. Υπάρχει όμως και το άλλο θέμα, το θέμα του κόστους της κιλοβατώρας. Θα επανέλθω σε αυτό αργότερα.
'Εμεινε αναπάντητο το ερώτημα που τέθηκε από πολλές πλευρές και έχει σχέση με το ποσοστό αναγωγής που χρησιμοποιεί η ΔΕΗ, αν είναι αυτό, αν είναι άλλο, αν άλλαξε, γιατί άλλαξε, για να ξέρουμε πότε και πώς θα υπάρχει απόσβεση του κόστους. 'Εγινε μια ολόκληρη συζήτηση στην επιτροπή και δεν δόθηκε απάντηση στο θέμα αυτό.
'Ενα δεύτερο ζήτημα πολύ σημαντικό είναι το εξής: Μέχρι αυτήν την ώρα δεν έχουμε πάρει απάντηση για το ποια θα είναι τελικά η τιμή για τον ξυλίτη που θα παίρνει η ΔΕΗ από τους ιδιώτες προμηθευτές της Φλώρινας και πώς θα διασφαλιστεί η ΔΕΗ για το σταθερό και αμετάβλητο αυτής της τιμής, με δεδομένο ότι είναι καθοριστική η τιμή παραγωγής ηλεκτρικού ρεύματος.
Το τελευταίο που είμαστε σε θέση να γνωρίζουμε και ειπώθηκε στην επιτροπή, είναι ότι η ΔΕΗ βρίσκεται σε καλή διαπραγμάτευση με τους ιδιώτες και ότι όλα δείχνουν ότι θα υπάρξει μια καλή συμφωνία. Αλλά εγγυήσεις ποιο θα είναι το τίμημα, για ποιο χρονικό διάστημα και πώς, δεν υπάρχουν. 'Οπως είχα πει και αρχικά βεβαίως το τίμημα του ξυλίτη είναι καθοριστικής σημασίας για την τιμή της κιλοβατώρας. Γι αυτόν το λόγο κιόλας διατυπώσαμε και τα ερωτηματικά μας.
Τελικά ποιο είναι το κόστος παραγωγής της κιλοβατώρας σήμερα; Εν πάση περιπτώσει, εδώ να θέσουμε και ένα άλλο θέμα επί τη ευκαιρία. Οφείλει η Κυβέρνηση να δώσει απαντήσεις σε αυτά τα ζητήματα γιατί αργά ή γρήγορα θα έχουμε το πρόβλημα μπροστά μας. Ανεξάρτητα τι θα γίνει, η μονάδα θα στοιχίσει όσο στοιχίσει. Ξέρει κανένας συγκεκριμένα πόσο θα στοιχίσει, ώστε να μας πει εγγυημένα ότι η μονάδα κιλοβατώρας θα είναι τόσο και σε περίπτωση ...
ΓΕΩΡΓΙΟΣ ΛΙΑΝΗΣ: Θα είναι 12,067. Αυτό είναι υπολογισμένο.
ΧΑΡΑΛΑΜΠΟΣ ΑΓΓΟΥΡΑΚΗΣ: Εντάξει, κύριε Λιάνη, αυτό λέτε εσείς. Αν έχετε την καλοσύνη να μου πείτε και με ποιο τίμημα μονάδας βγάζετε το 12,067. Θα σας ήμουν ειλικρινά ευγνώμων. Διότι δεν μπορώ να φανταστώ ότι το 12,067 βγαίνει εξίσου με τα διακόσια δεκατέσσερα δισεκατομμύρια (214.000.000.000) δραχμές, όπως βγαίνει με τα εκατόν εβδομήντα εννιά δισεκατομμύρια πεντακόσια εκατομμύρια (179.500.000.000) δραχμές. Εάν βγαίνει η ίδια τιμή κιλοβατώρας με τόση μεγάλη διαφορά στο τίμημα της μονάδας, τότε πρόκειται σχεδόν, και επιτρέψτε μου την έκφραση, για perpe tum mobile.
Κλείνοντας θα ήθελα να πω ότι και στη συζήτηση στην επιτροπή και στην Ολομέλεια έμειναν αναπάντητα τα ερωτηματικά που είχαμε. Επίσης δυνάμωσε ακόμη περισσότερο η πεποίθησή μας ότι έπρεπε αυτή η σύμβαση να έρθει στη Βουλή. Αυτό βέβαια δεν έχει συμβεί. Ελπίζουμε ότι με τη διαδικασία της εξεταστικής επιτροπής θα πάρουμε τελικά απάντηση στα ερωτήματα αυτά. Με αυτήν την έννοια τασσόμαστε υπέρ της εξεταστικής επιτροπής.
Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, είναι 
 

  



Σελίδα 10800 
γεγονός ότι η ακροαματική διαδικασία τόσο στη Διαρκή Επιτροπή όσο και στην Ολομέλεια δεν έδωσε απαντήσεις σε δύο βασικά ζητήματα: Πρώτον, στο εύλογο και δεύτερο στο ανταγωνιστικό του τιμήματος. Και το ερώτημα είναι: Θα δώσει η εξεταστική επιτροπή απάντηση; Εξαρτάται από το αίσθημα ευθύνης που θα έχουν αυτοί που χειρίστηκαν το συγκεκριμένο θέμα την τελευταία περίοδο. Αυτό που τουλάχιστον σήμερα είναι σίγουρο είναι ότι υπήρξε ένας λανθασμένος χειρισμός του θέματος, ένας χειρισμός που έχει ξεκινήσει από παλιά και έχει σχέση με την έλλειψη συγκεκριμένου σχεδιασμού στον ενεργειακό τομέα της χώρας μας. Καμιά μελέτη και προοπτική τουλάχιστον δεκαετίας, δεν υπάρχει. Απλά υποσχέσεις και δηλώσεις κυβερνητικές με μοναδικό σκοπό εκλογικές σκοπιμότητες.
Είναι χαρακτηριστικό -και δεν το αναφέρω τυχαία- της προχειρότητας ότι υπήρξε εσκεμμένη χρησιμοποίηση του ενεργειακού τομέα της χώρας μας στη Χαλκίδα, όταν ο κύριος Πρωθυπουργός παραμονές των εκλογών του 1996 υπόσχεται την ίδρυση του ενεργειακού κέντρου στο Αλιβέρι, υπόσχεση που ένα χρόνο αργότερα αποσύρθηκε. Για μας δείχνει την προχειρότητα που υπάρχει στο σχεδιασμό της ΔΕΗ, αλλά και τη χρησιμοποίηση της ΔΕΗ για ψηφοθηρικούς λόγους.
Οι δικαιολογίες, κύριε Υπουργέ, ότι είναι οδηγία της Ευρωπαϊκής 'Ενωσης ή η διάσκεψη του Κιότο, δεν ευσταθούν. Δεν μπορείς να κάνεις στρατηγικό σχεδιασμό χωρίς να προβλέπεις. 'Οχι προχωρώντας και βλέποντας και όπως μας συμφέρει για να υποκλέψουμε ψήφους.
Και μια και μιλάμε για σχεδιασμό, επειδή μας πονάει εμάς ειδικά, κυρία Υπουργέ, αυτό το πράγμα, αληθεύει η πληροφορία ότι ήρθαν στο γραφείο σας επενδυτές για να φτιάξουν μονάδα λιθάνθρακα; Θέλουμε μία απάντηση.
Ας έρθουμε όμως, κύριοι συνάδελφοι, στο συγκεκριμένο θέμα. Οι ευθύνες για μας ξεκινούν από παλιά, από τη στιγμή που οι κυβερνήσεις της Νέας Δημοκρατίας και του ΠΑΣΟΚ αντί να αντιμετωπίσουν τις συνέπειες της ρήτρας του φυσικού αερίου με διαπραγματεύσεις με τους Ρώσους, αφού και αυτοί όπως είναι γνωστό είχαν προβλήματα με την κατασκευή του αγωγού φυσικού αερίου στη Βουλγαρία, υπογράφουν οι μεν πρώτοι το προσάρτημα της 1.7.93, οι δε δεύτεροι τροποποιούν το προσάρτημα, το πρωτόκολλο της 19.12.94 που προέβλεπε την απευθείας ανάθεση έργων της ΔΕΗ και της ΔΕΠΑ.
Με τον τρόπο αυτό η διαχείριση κάποιων έργων του προγράμματος ανάπτυξης της ΔΕΗ εμπλέκεται ως αντιπαροχή με τις ρήτρες που κανονικά θα έπρεπε να καταβάλει άλλη δημόσια υπηρεσία. Δηλαδή, η ΔΕΠΑ, γιατί αυτή έχει την ευθύνη διαχείρισης του φυσικού αερίου.
'Ετσι, λοιπόν, φορτώνεται ουσιαστικά η ΔΕΗ με αδιαφανείς επιλογές οι οποίες στο κάτω -κάτω της γραφής δεν ήταν δικές της. Η Κυβέρνηση του ΠΑΣΟΚ, που αμφισβητούσε αρχικά την υποχρέωση της Ελλάδος για καταβολή ρητρών, τελικά προσχωρεί στη λογική των ανταλλαγμάτων προς τη ρώσικη πλευρά.
Δεν θα προέκυπτε, αγαπητοί συνάδελφοι, κανένα ζήτημα αν η ΔΕΗ ακολουθούσε τη συνήθη διαδικασία του ανοιχτού διαγωνισμού για την κατασκευή της πρώτης από αυτές τις μονάδες. Διαφωνία όμως με τη συγκεκριμένη διαδικασία υλοποίησης του έργου, η οποία, όπως απέδειξε και η συζήτηση στην Διαρκή Επιτροπή αλλά και στην Ολομέλεια, θα έχει ως αποτέλεσμα την κατασκευή μιας μονάδας ηλεκτροπαραγωγής αμφίβολης ανταγωνιστικότητας και μάλιστα τις παραμονές απελευθέρωσης της αγοράς ηλεκτρικής ενέργειας στα πλαίσια της οποίας οι μονάδες με μη ανταγωνιστική δαπάνη κατασκευής δεν θα μπορέσουν να αποσβέσουν τη δαπάνη αυτή.
Και χρειάζεται σήμερα να δοθεί η απάντηση, τι θα κάνει η Κυβέρνηση για τη συγκεκριμένη μονάδα. Θα ζητήσει την εξαίρεσή της;
Δεν πείθουν οι απαντήσεις και τα επιχειρήματα που ακούστηκαν, τόσο στη Διαρκή Επιτροπή όσο και στη Βουλή, για το εύλογο και πόσο μάλλον για το ανταγωνιστικό του τιμήματος. Ο τότε Υπουργός Βιομηχανίας κ. Σημίτης δεσμεύτηκε στις 16.3.95 στη Βουλή κατά τη συζήτηση της κύρωσης του πρωτοκόλλου της 19.12.94, ότι το συνολικό κόστος των έργων τα οποία παραχωρούνται με απευθείας ανάθεση στη ρωσική πλευρά, είναι εκατόν είκοσι πέντε δισεκατομμύρια (125.000.000.000) δραχμές με το κλειδί στο χέρι.
Η ερμηνεία αυτής της συγκεκριμένης φράσης δεν σηκώνει αμφισβητήσεις. Και εμείς και ο ελληνικός λαός γνωρίζουμε, τι σημαίνει η φράση με το κλειδί στο χέρι. Μάλιστα ο ν.2299/95 αναφέρει ρητά τα ακόλουθα έργα: "Πρώτον, την κατασκευή υπό τον όρο με το κλειδί στο χέρι πλήρους ατμοηλεκτρικού σταθμού παραγωγής ενέργειας ισχύος 300 MW με ένα σύστημα αποθείωσης και με δυνατότητα τηλεθέρμανσης και δεύτερον τη μελέτη, προμήθεια, εγκατάσταση κ.λ.π. των υδροηλεκτρικών σταθμών Συκιάς και Πευκοφύτου". Βέβαια, το κόστος από τα εκατόν είκοσι πέντε δισεκατομμύρια (125.000.000.000) δραχμές, έφθασε στα διακόσια δεκατέσσερα δισεκατομμύρια (214.000.000.000). Βέβαια, μπορεί να φθάσει, όπως αναφέρει η πρόταση για σύσταση εξεταστικής επιτροπής, με την ίδια ευκολία και στα διακόσια εξήντα τέσσερα δισεκατομμύρια (264.000.000.000) δραχμές.
Το θέμα είναι ότι υπάρχει ένας διπλασιασμός του κόστους των έργων που δεν μπορεί να δικαιολογηθεί με τον πληθωρισμό των ετών 1995 - 1997, ακόμα και αν λάβουμε υπόψη μας την αύξηση του μεγέθους του σταθμού κατά 10%. 
Επίσης δεν πείθουν τα επιχειρήματα ότι με το συγκεκριμένο κόστος επένδυσης, το κόστος παραγωγής της κιλοβατώρας του ατμοηλεκτρικού σταθμού Φλώρινας θα είναι μόνο δώδεκα (12) δραχμές. Η τιμή αυτή δεν προσδιορίστηκε επακριβώς. Πέραν της τιμής κιλοβατώρας δεν δικαιολογήθηκε γιατί η μονάδα της Φλώρινας είναι κατά πολύ ακριβότερη ως προς το κόστος επένδυσης από όλες τις αντίστοιχες μονάδες που κατασκευάζονται σήμερα σε όλον τον κόσμο. Αυτό προκύπτει και από το πόρισμα του ανεξάρτητου εκτιμητή της "LAHMAYER".
Παρά τις επανειλημμένες προσπάθειες που έγιναν από πολλούς συναδέλφους, ειδικά στη Διαρκή Επιτροπή, δεν δόθηκαν απαντήσεις σχετικά με το κόστος λειτουργίας, το κόστος συντήρησης και όλες τις παραμέτρους, οι οποίες λαμβάνονται υπόψη για τον υπολογισμό του κόστους παραγωγής της μονάδας. Επιβεβαιώθηκε ότι οι βασικές παράμετροι με τις οποίες γινόταν μετά το 1994 η αξιολόγηση όλων των επενδύσεων της ΔΕΗ -η οικονομική απόσβεση σημειώνεται σε είκοσι πέντε χρόνια με επιτόκιο αναγωγής 8%- τροποποιήθηκαν επιλεκτικά και χρησιμοποιήθηκε οικονομική απόσβεση σε τριάντα πέντε χρόνια και επιτόκιο αναγωγής 6% εσκεμμένα για να παρουσιαστεί μειωμένο κόστος παραγωγής.
Ακόμη και ο ανοιγμένος σε μεγίστη ισχύ ετήσιος χρόνος λειτουργίας αυξήθηκε υπερβολικά από τις εξήμισι χιλιάδες ώρες στις επτάμισι χιλιάδες ώρες. Και να δεχθεί κάποιος όλες αυτές τις παραπάνω ευνοϊκές παραδοχές και ότι οι μακροχρόνιες συμβάσεις της ΔΕΗ με τα ιδιωτικά λιγνιτωρυχεία θα γίνουν με έκπτωση 15% σε σχέση με τις σημερινές τιμές που είναι τεσσερισήμισι έως πέντε χιλιάδες (4500 - 5000) ο τόνος τους λιγνίτη, τότε σύμφωνα με τους υπολογισμούς που έχει παρουσιάσει η Κυβέρνηση -θα καταθέσω σχετικό πίνακα- το κόστος παραγωγής κιλοβατώρας ανεβαίνει στις δεκαπεντέμισι (15,5) δραχμές και όχι στις δώδεκα (12), όπως ισχυρίζεται η Κυβέρνηση.
Εξάλλου δεν θα μπορούσε η Κυβέρνηση τουλάχιστον να είχε συμφωνήσει την τιμή προμήθειας του λιγνίτη από τα ιδιωτικά λιγνιτωρυχεία της περιοχής και να μην χρησιμοποιεί υποθετικές παραδοχές που οδηγούν σε εσφαλμένα συμπεράσματα; Υπάρχει μεγάλη ευθύνη, ειδικά στη διοίκηση της ΔΕΗ, η οποία ενημέρωσε τον κύριο Πρωθυπουργό με λανθασμένα στοιχεία.
Είναι χαρακτηριστικό ότι ακόμα και στη συζήτηση που είχαμε στη Διαρκή Επιτροπή, ακόμα και σήμερα από ό,τι ακούστηκε δεν έχει ξεκαθαριστεί. Κάπου εκεί υπάρχει ένα μπέρδεμα ανάμεσα στα διακόσια τέσσερα και διακόσια δεκατέσσερα. Με δεδομένο ότι σήμερα το τιμολόγιο, αγαπητοί συνάδελφοι, Α150 υψηλής τάσης είναι μικρότερο από δεκατρείς δραχμές (13) την κιλοβατώρα στο οποίο συμπεριλαμβάνεται και κόστος 
 

  



Σελίδα 10801 
μιάμιση (1,5) δραχμή μεταφορικά, καταλαβαίνετε ότι δεν είναι δυνατόν να τεκμηριώνεται η ανταγωνιστικότητα της συγκεκριμένης μονάδας με ένα τέτοιο κόστος.
Επίσης, αγαπητοί συνάδελφοι, κατήργησε η Κυβέρνηση τις διαδικασίες και ήταν φυσιολογικό να φθάσουμε σε αυτές τις τιμές. Γιατί δεν ζητήθηκαν συγκριτικές προσφορές; Δεν δικαιολογούσε η διαφορά διαγωνισμό; Γιατί έγινε η απευθείας ανάθεση και γιατί αναθεωρήθηκε η αρχική σύμβαση; Είναι ερωτήματα που δεν απαντήθηκαν και μόνο η κατάργηση στην πράξη κάθε δυνατότητας διεξαγωγής επιμέρους διαγωνισμού για τους υπεργολάβους και ιδίως για τα έργα πολιτικού μηχανικού για εμάς ακυρώνει στην ουσία την ανάθεση της μονάδας υπό ανταγωνιστικούς όρους.
Στην αντίδραση, που υπήρξε, η Κυβέρνηση, όπως είναι γνωστό, κατέφυγε στον ανεξάρτητο εκτιμητή στη "LAHMAYER" και χρησιμοποιεί σήμερα το πόρισμα για να στηρίξει τις αποφάσεις της. Υπάρχει ένα πρόβλημα: Γιατί θεωρήθηκε ανεξάρτητος εκτιμητής η "LAHMAYER" ότι πριν από πέντε χρόνια για το Λαύριο έδωσε τιμές από εφτακόσια (700 - 951) έως εννιακόσια πενήντα ένα δολάρια ανά κιλοβάτ, ενώ ο διαγωνισμός ανέδειξε αργότερα μειοδότη με τετρακόσια ογδόντα (480) δολάρια. Και έρχεστε εσείς σήμερα και αυτές τις παράξενες μεθοδολογίες και τα τεχνάσματα που χρησιμοποιεί η "LAHMAYER" τα χρησιμοποιείτε για να υπεραπιστείτε το συγκεκριμένο τίμημα.
Ας δούμε δύο τρία βασικά σημεία και το πώς καταρρίπτονται οι ισχυρισμοί της "LAHMAYER" που αναφέρονται στο συγκεκριμένο πόρισμα. Αναφέρεται ότι υπάρχει προσαύξηση λόγω έργων υποδομής και εγκατάστασης. Αφού ζητιόταν ανταγωνιστικό τίμημα γιατί τα έργα που αναφέρονται δεν περιορίστηκαν στα απολύτως αναγκαία; Καμία προσαύξηση των τιμημάτων των άλλων μονάδων με τις οποίες συγκρίνεται η μονάδα της Φλώρινας δεν είναι νοητή, αφού τα υπάρχοντα αντίστοιχα ποσοστά πρέπει να είναι περίπου ίσα σε οποιαδήποτε μονάδα και φυσικά δεν δικαιολογείται διπλάσιο ποσοστό για τη Φλώρινα, σύμφωνα με τους ισχυρισμούς που υπάρχουν στο πόρισμα.
Αναφέρεται επίσης προσαύξηση λόγω σύστασης μονάδας λιγνίτη στη Φλώρινα. Βέβαια θα μπορούσαν οι ιδιαιτερότητες του λιγνίτη της Φλώρινας να προβλεφθούν στην απευθείας ανάθεση. Το θέμα είναι ότι η ανάμειξη των ποιοτήτων λιγνίτη, αγαπητοί συνάδελφοι, για τη Φλώρινα θα γίνει στην αυλή του λιγνίτη. Το συγκεκριμένο έργο δεν είναι μέσα σε αυτό, το οποίο έχει ανατεθεί. 'Αρα υπάρχει πρόβλημα.
Αναφέρεται επίσης πρόσθετο κόστος λόγω υποδομής για τη δεύτερη μονάδα στη Φλώρινα. Στις περισσότερες μονάδες με τις οποίες συγκρίνεται η Φλώρινα, η πρώτη μονάδα του σταθμού συμπεριλαμβάνει την υποδομή για μία δεύτερη μονάδα. Μόνο στην περίπτωση της μονάδας του Αγίου Δημητρίου η πρόσθετη υποδομή πρέπει να συμπεριληφθεί στο κόστος της μονάδας.
Υπάρχει ακόμα στο πόρισμα ένα πρόσθετο κόστος λόγω τοπικών συνθηκών και διευκολύνσεων και χαρακτηριστικά πρόσθετο κόστος προσωπικού οφειλόμενο σε αποζημιώσεις, λόγω μεγάλης απόστασης της μεταφοράς και διαμονής πλησίον του έργου. Προφανώς κάτι τέτοιο πρέπει να ισχύει σε όλες τις μονάδες με τις οποίες συγκρίνεται η Φλώρινα και ειδικά με τις μονάδες της Γερμανίας όπου οι αποστάσεις είναι πολύ μεγαλύτερες.
Αναφέρεται επίσης πρόσθετο κόστος για τη μεταφορά εξοπλισμού ανέγερσης και υλικών για τις απαιτούμενες βελτιώσεις οδών και μεταφοράς υλικών σε μεγάλες αποστάσεις.
Αυτός ο λόγος είναι εξίσου αβάσιμος για μας, όπως και ο προηγούμενος. 'Ολοι γνωρίζουμε, ότι τα υλικά, ειδικά στο εξωτερικό, είναι ακριβότερα σε σχέση με τις μονάδες τις οποίες συγκρίνουμε. Και όλοι γνωρίζουμε ποια διαφορά εργατικών υπάρχει μεταξύ Ελλάδος και Γερμανίας.
Για μας, αγαπητοί συνάδελφοι, όλα αυτά τα επιχειρήματα δείχνουν μία μεθοδευμένη τακτική για να βγει αυτό το αποτέλεσμα που θέλουμε.
Γιατί το πόρισμα αγνοεί μία σειρά δυσμενείς όρους που υπάρχουν στην σύμβαση αυτή, με βάση τους οποίους το τίμημα της μονάδας του Αγίου Δημητρίου, με την οποία συγκρίνεται η Φλώρινα, ουσιαστικά θα έπρεπε να μειωθεί αντί να προσαυξηθεί;
Να αναφέρω δύο περιπτώσεις:
Πρώτον, είναι η ταχύτερη καταβολή της αναπροσαρμογής του τιμήματος απ'ό,τι σε όλες τις άλλες αντίστοχες συμβάσεις στη ΔΕΗ.
Δεύτερον, το δικαίωμα αναστολής των εργασιών από τον ανάδοχο είναι για μεγαλύτερο χρονικό διάστημα απ'ό,τι στις άλλες συμβάσεις της ΔΕΗ.
Αυτούς τους δυσμενείς όρους γιατί δεν τους αναφέρει το πόρισμα; 'Αρα, δεν δικαιολογείται η άποψη από εμάς ότι έγινε επιλεκτική χρήση και έγινε μία τέτοια μεθόδευση για να βγει το αποτέλεσμα που θέλουμε;
'Ομως, αγαπητοί συνάδελφοι, ακόμα και με αυτό το πόρισμα της "LAH MAYER" προκύπτει μία υπερτιμολόγηση, η οποία ξεκινά από είκοσι δισεκατομμύρια (20.000.000.000) δραχμές έως πενήντα δισεκατομμύρια (50.000.000.000) δραχμές, σε σχέση με το τίμημα που αναφέρεται στις άλλες ελληνικές και γερμανικές μονάδες με τις οποίες συγκρίνεται.
Μάλιστα, σύμφωνα με τη μελέτη που γνωρίζετε εσείς καλύτερα από εμάς, που εκπόνησε για λογαριασμό της ΔΕΗ ο οίκος "COOPERS & LYBRAND" μετά το άνοιγμα της αγοράς για την Ελλάδα του 2001 η ΔΕΗ -έτσι αναφέρει- θα ζημιωθεί από την κατασκευή και λειτουργία της μονάδας της ΔΕΗ στη Φλώρινα κατά εκατόν είκοσι πέντε δισεκατομμύρια (125.000.000.000) δραχμές, ποσό που ποιoς θα πληρώσει; Αν δεν υπάρξει μέριμνα να μην επιβαρυνθεί η ΔΕΗ, σίγουρα θα το πληρώσει ο 'Ελληνας καταναλωτής. Γιατί αγνοήθηκε αυτή η ζημιά στη συγκεκριμένη ανάθεση; Γιατί αυτή η ζημιά να μεταφερθεί στους ώμους του 'Ελληνα πολίτη;
Αγαπητοί συνάδελφοι, ακούστηκαν πολλά. 'Εγινε μεγάλη συζήτηση και ακούστηκαν απόψεις περί σκανδαλολογίας. Αυτά δεν είναι στις προθέσεις του Συνασπισμού της Αριστεράς και της Προόδου. Εμείς αυτό που πάντα ζητάμε είναι η διαφάνεια στις προμήθειες και στα δημόσια έργα.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
'Οφειλε η Κυβέρνηση τουλάχιστον, επειδή είχε δεσμευθεί, να φέρει τη συγκεκριμένη σύμβαση στη Βουλή. Δυστυχώς, δεν το έκανε.
Εμείς πιστεύουμε ότι από τη στιγμή που υπάρχουν αναπάντητα ερωτήματα, πρέπει αυτά και όλες οι διαδικασίες προς την κατεύθυνση διαλεύκανσης του χειρισμού του συγκεκριμένου θέματος να εξαντληθούν. Πρέπει να πεισθεί ο ελληνικός λαός ότι ο πολιτικός κόσμος σωστά διαχειρίζεται τα χρήματα του δημοσίου.
Από αυτήν την άποψη, λοιπόν, εμείς συμφωνούμε με τη σύσταση της εξεταστικής επιτροπής, η οποία αν θέλει ουσιαστικά να προσφέρει στον τόπο, θα πρέπει να ασχοληθεί και με τον όλο χειρισμό που έχει γίνει στον ενεργειακό τομέα της χώρας μας τα τελευταία χρόνια.
ΠΡΟΕΔΡΕΥΩΝ (Νικόλαος Κατσαρός): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κυρίες και κύριοι συνάδελφοι, ο "Τιτανικός" της Ελλάδας -και όχι μόνο του κατά Σκανδαλίδη ΠΑ.ΣΟ.Κ- είναι συνέπεια της βαθιάς κρίσης των πολιτικών και των κομμάτων, αλλά και της ίδιας της κοινωνίας που καθοδηγούμε. Η αναξιοπιστία που δείχνουν προς εμάς οι πολίτες βάζει βόμβα στα θεμέλια της δημοκρατίας και της προοπτικής της χώρας μας.
Η προσπάθεια που κάνουν κάθε φορά τα δύο μεγάλα Κόμματα να μεταθέσουν το ένα στο άλλο τις ευθύνες της κακής διοίκησης και κακής διαχείρισης έχουν κουράσει το λαό μας και τον απωθούν από τις διεργασίες λειτουργίας του δημοκρατικού μας πολιτεύματος.
Η έλλειψη βούλησης διαλόγου που επιδιώκεται από τους κυβερνώντες στις μέρες μας οδηγεί είτε σε συγκρούσεις μεταξύ κοινωνικών ομάδων είτε στη χρήση των δυνάμεων 
 

  



Σελίδα 10802 
καταστολής γυρίζοντας τη χώρα μας πολλά χρόνια πίσω. 'Ετσι τα τελευταία δέκα χρόνια είτε με το πρόσχημα της κάθαρσης είτε με το πρόσχημα του εκσυγχρονισμού και την οικονομία της χώρας μας υπονομεύουμε και την ανάπτυξη εμποδίζουμε και σαν ουραγοί πια της Ευρωπαϊκής 'Ενωσης "ιδρωμένοι" πριονίζουμε τη δημοκρατία μας. Ο λαός στέκεται παθητικά και πολλές φορές αμυντικά απέναντί μας, έτοιμος να εκραγεί. 'Ετσι δεν θα μπορέσουμε να οδηγήσουμε τη χώρα μας, κυρίες και κύριοι συνάδελφοι, στις νέες εποχές, στην πρόκριση του 2000.
Γεράσατε, κυρίες και κύριοι, των δύο πρώην μεγάλων κομμάτων του ΠΑΣΟΚ και της Νέας Δημοκρατίας στην προσπάθεια εναπόθεσης ευθυνών ο ένας στον άλλο, στην προσπάθεια εναλλαγής στην εξουσία. Σας γέρασε η ίδια η εξουσία, ως φαίνεται. Δεν καταλαβαίνετε πια ότι δεν πρέπει η αλλαγή των κυβερνήσεων να σημαίνει και την απόλυτη αλλαγή πολιτικής σε θέματα και έργα εθνικής στρατηγικής και σημασίας;
Εν τοιαύτη περιπτώσει, διαφορετικά θα πρέπει να εξηγείται στον ελληνικό λαό η αλλαγή σε τέτοιες περιπτώσεις και οι υπαινιγμοί έστω διαπλοκής συμφερόντων να προωθούνται για διερεύνηση και αν χρειαστεί στην ίδια τη δικαιοσύνη με συνέπεια, ευθύνη, ήθος, κάθε φορά και όχι μόνο όταν θέλετε να υπηρετείτε σκοπιμότητες ντόπιων και ξένων συμφερόντων, που υπηρετούνται με την αλλαγή του πολιτικού σκηνικού στη χώρα μας. Θυμόσαστε το 1989. Ούτε όμως η ανικανότητα μιας προηγούμενης κυβέρνησης είναι το άλλοθι της επόμενης για ολιγωρία και αναποτελεσματικότητα.
Τα λέω αυτά, κυρίες και κύριοι συνάδελφοι, γιατί η σημερινή συζήτηση θα ήταν ανώφελο και επικίνδυνο να περιοριστεί μόνο στην παράγραφο που αναφέρεται στη Φλώρινα. Πρέπει τις γενικές στρατηγικές πολιτικές να τις επιλέγουμε και με βαθιά ευθύνη να τις συζητάμε εδώ μέσα. Η ενεργειακή πολιτική της χώρας μας συζητήθηκε και διαμορφώθηκε το 1987. 'Εφερε τότε μια απόφαση ο Ανδρέας Παπανδρέου για να βάλει στο παιχνίδι της ενεργειακής μας πολιτικής το φυσικό αέριο σαν νέο στοιχείο τεχνολογίας, τη Σοβιετική 'Ενωση σαν ένα φυσικό σύμμαχο που μπορεί και πρέπει να παίξει και αυτός το δικό του ρόλο. Αυτή οδηγήθηκε και εξελίχθηκε με τις δικές σας αδυναμίες επί δέκα χρόνια σε μια ανυπαρξία πολιτικής, έργων και πράξης.
Την απόφαση της 7.10.87 για το αέριο, για τη Ρωσία, την αντικατέστησε η τότε πολιτική της παραπολιτικής και της κρεβατοκάμαρας σε ένα αδιέξοδο, όπου το 1990 παρελήφθη από τις τότε δυνάμεις και οδηγήθηκε αφ' ενός μεν για προγραμματισμό στη ΔΕΗ που θέλησε να δώσει τη δική της διέξοδο, τη δική της λύση στη μη ικανοποίηση των από κει και πέρα πραγματικών στόχων και έφερε ως θυμάστε όλοι σας τότε τη σύμβαση για να γίνουν τα δύο έργα της Φλώρινας και της Θράκης σαν έργα πνοής για την Ελλάδα με τη χρήση αερίου.
Οι ίδιες παλινωδίες, οι ίδιες συγκρούσεις υπηρεσιακών παραγόντων της ΔΕΗ, συνδικαλιστών πολλές φορές, αλλά και ξένων συμφερόντων, οι συγκρούσεις εταιρειών έφεραν την τότε κυβέρνηση της Νέας Δημοκρατίας σε αδυναμία να προχωρήσει φθάνοντας το 1993 στη μέχρι τότε επί πέντε χρόνια επιβεβαίωση της ανυπαρξίας. 
Αμέσως μετά, και όταν το 1994 ανέλαβε η νέα κυβέρνηση του ΠΑΣΟΚ, ξαναφάνηκε η αδυναμία από τον ίδιο τον Υπουργό Βιομηχανίας τότε να μπορέσει να προχωρήσει σε βάθος και με αποτελεσματικότητα τις μέχρι τότε συμφωνίες μεταξύ Ελλάδας και Σοβιετικής 'Ενωσης. 'Οταν έφερε για κύρωση στις 19.12.94 τη σύμβαση με τους Ρώσους διεφάνη ότι δεν ήταν έτοιμος ούτε πληροφορημένος και ο ίδιος ο τότε Υπουργός Βιομηχανίας.
'Ελεγε στη Βουλή -όπως φαίνεται στα Πρακτικά της Βουλής τότε- πως η υπό κύρωση συμφωνία θα στοίχιζε εκατόν είκοσι πέντε δισεκατομμύρια (125.000.000.000) για το εργοστάσιο της Φλώρινας μαζί με άλλα δύο παράπλευρα έργα του Πευκόφυτου και της Συκιάς με το κλειδί στο χέρι, τελειωμένο δηλαδή όπως καταλαβαίνει τουλάχιστον ο ελληνικός λαός, όπου διεφάνη ότι μετά από παλινωδία άλλων τεσσάρων χρόνων φθάνουμε σιγά σιγά από τα εκατόν είκοσι πέντε δισεκατομμύρια (125.000.000.000) στα εκατόν τριάντα δισεκατομμύρια (130.000.000.000) που οι ίδιες οι υπηρεσίες της ΔΕΗ είχαν προγραμματίσει στα εκατόν εβδομήντα εννέα και μισό για να διαφανεί στην επιτροπή της Βουλής ότι ούτε αυτά δεν έφθαναν και οδηγούμαστε σήμερα να συζητάμε τα διακόσια δεκατέσσερα δισεκατομμύρια (214.000.000.000) δραχμές.
Πώς είναι δυνατόν, λοιπόν, να μη δίνεται η ευκαιρία σε όλους, αυτούς που θέλουν να υπονομεύσουν έτσι και αλλιώς την πορεία ανάπτυξης της χώρας μας, σε όλους αυτούς οι οποίοι συγκρούονται καθημερινώς και αξιοποιούν τα μέσα ενημέρωσης να μην ταλανίζουν την αντίληψη του ελληνικού λαού και να μη δημοσιεύουν καθημερινά ο ένας ενάντια στον άλλον κάνοντας το μαύρο άσπρο και το άσπρο μαύρο προκαλώντας έτσι την αγωνία του ελληνικού λαού για το πώς εμείς εδώ ανεύθυνα χειριζόμαστε τις δικές του υποθέσεις που έχουν να κάνουν με την ανάπτυξη και την προοπτική της χώρας μας.
Βεβαίως τότε μιλούσατε και για ανταγωνιστικούς όρους σ' αυτήν τη συμφωνία ξεχνώντας πως ανταγωνιστικοί όροι δεν διαμορφώνονται, κυρίες και κύριοι συνάδελφοι, σε καμιά περίπτωση χωρίς διαγωνισμούς. Αλλά εν τοιαύτη περιπτώσει αν κάτι άλλο εννοούσατε έπρεπε να το είχατε κάνει πιο ξεκάθαρο. Και εν τοιαύτη περιπτώσει δεν δικαιούσθε σήμερα να μιλάτε για μια ολοκληρωμένη σύμβαση όταν από το παράθυρο προσθέτετε κάθε μέρα και νέα έργα και πάλι σαν κομμάτι της προηγούμενης συμφωνίας. Δηλαδή να λέτε σήμερα πως τα έργα του πολιτικού μηχανικού κλπ. θα γίνουν και αυτά με ανάθεση. 'Ετσι ολοκληρώνετε την ισοπέδωση σε μια αρχή η οποία από την αρχή ήταν στραβή.
Μέρες εκθέσαμε και εμείς και άλλοι συνάδελφοι, από τις άλλες παρατάξεις όλες αυτές τις αμφιβολίες, οι οποίες έχουν κατατεθεί εδώ μέσα. Συνάδελφοι του δικού σας κόμματος, της Κυβέρνησης, βγήκαν εδώ και έδωσαν στοιχεία και τεκμηρίωσαν απόψεις που βεβαίως μπορεί να ξεκινούσαν και από άλλα κίνητρα -και εγώ δεν το αμφισβητώ αυτό- που είχαν σχέση με τη δική τους περιφέρεια και τη δική τους λογική, με τη δική τους αντίληψη, με τη δική τους εξάρτηση. Να φέρνουν όμως στοιχεία, τα οποία δεν μπορεί κανείς αναλύοντάς τα τεχνικά να τα αμφισβητήσει. Μιλάω για συγκεκριμένες προμήθειες του ανεμοστρόβιλου από συγκεκριμένες εταιρείες, οι οποίες και στο παρελθόν είχαν υπερτιμολογήσει, ως φαίνεται από γραπτά κείμενα κατά 140% συγκεκριμένες προμήθειες.
Πώς μπορεί κανείς να σιωπήσει όταν αντιλαμβάνεται στη σειρά των γεγονότων πως το ίδιο το διοικητικό συμβούλιο συνεκρότησε μια επιτροπή διαπραγματεύσεων από τέσσερις διορισμένους χωρίς κριτήρια αξιοκρατίας, χωρίς στοιχεία γνώσης του αντικειμένου που μαζί με το γενικό διευθυντή και τον πρόεδρο αποτέλεσαν την επιτροπή διαπραγματεύσεων.
Ακούστε εδώ να δείτε την αποτελεσματικότητα της ελληνικής Δημόσιας Διοίκησης: Αυτή η επιτροπή κατάφερε σε μια μέρα από την επόμενη ημέρα της απόφασης να συγκεντρωθεί, να συζητήσει, να εισηγηθεί, να προτείνει στο διοικητικό συμβούλιο το οποίο αμέσως συγκροτήθηκε, μάζεψε σε άλλη μια μέρα είκοσι δυο υπογραφές, την επόμενη μέρα κιόλας είχε προωθήσει την απόφαση έτοιμη στην Κυβέρνηση, στην Υπουργό Ανάπτυξης. Τέτοια ταχύτητα κανείς δεν την περίμενε.
'Ολα αυτά υποδηλώνουν όμως μια προεργασία, ένα κανάλι, το οποίο λειτουργούσε δυστυχώς παράλληλα με τις πολιτικές εξουσίες, αλλά και με τους τεχνικά υπεύθυνους του δημόσιου τομέα, οι οποίοι ήρθαν, κυρίες και κύριοι, με την ευκαιρία της συζήτησης του άρθρου 41 στη Βουλή να με κάνουν, ειλικρινά, να αισθανθώ πανάσχημα όταν έβλεπα να υπαγορεύονται από διοικητικούς παράγοντες σε διοικητικούς παράγοντες, την ώρα της συζήτησης και των ερωτήσεων, απαντήσεις. Η αμηχανία του εκπροσώπου των εργαζομένων να απαντήσει σε συγκεκριμένες ερωτήσεις υποκαταστάθηκε από υπαγόρευση απαντήσεων από διοικητικούς παράγοντες από τον ίδιο τον διευθυντή της Δημόσιας Επιχείρησης Ηλεκτρισμού.
 

  



Σελίδα 10803 
Και ειλικρινά ντράπηκα και αισθάνθηκα ότι και να μη συμβαίνει κάτι, πρέπει να διερευνηθεί αυτή η υπόθεση μόνο και μόνο για να αποδειχθεί πως εδώ μέσα δεν ήρθαμε για να μας κοροϊδεύουν κάποιοι, οι οποίοι στην αδυναμία άσκησης προσωπικής εξουσίας, πελατειακής αντίληψης, εξάρτησης από την Κυβέρνηση να κάθονται κάθε φορά και να χαράσσουν πολιτικές.
Είναι πολλά τα στοιχεία που θα μπορούσαν να τεκμηριώσουν τη δική μου ανησυχία και τη δική μας απαίτηση σαν ΔΗ.Κ.ΚΙ. να διερευνηθεί πράγματι σε βάθος αυτή η υπόθεση. Είναι πολλά τα κενά που δημιουργήθηκαν. Σε κάθε συζήτηση κανείς διαπιστώνει και νέα στοιχεία που φέρνουν αμφιβολίες, οι οποίες κορυφωμένες από τα διαπλεκόμενα, κορυφωμένες από τα Μέσα Μαζικής Ενημέρωσης έχουν οδηγήσει σε αναξιοπιστία τον ελληνικό λαό σε σχέση με μας και με τη λειτουργία μας.
Μου έλεγε κάποιος σήμερα "μα, γιατί" -παρακολουθώντας παράπλευρη συζήτηση- "οι τάδε αντιδικούν; Γιατί εκφράζουν ένα άλλο συμφέρον και μια άλλη αντίληψη". Συνάδελφος πριν από λίγο ειρωνεύτηκε δίπλα μου λέγοντάς μου "εσύ που θα τοποθετηθείς υπέρ, είσαι υπέρ ενός άλλου συγκροτημένου συμφέροντος;" Εκεί οδηγηθήκαμε, εδώ οι ίδιοι να ειρωνευόμαστε ο ένας τον άλλον, αν κάποιος υπηρετεί κάποιο συμφέρον. Εμείς στο ΔΗ.Κ.ΚΙ. δεν υπηρετούμε κανένα συμφέρον και αυτό θα σας το κάνουμε κάθε μέρα σαφέστατο, διότι εμείς έχουμε ξεκινήσει με υποθήκη το ύφος, το ήθος και μετά την πολιτική.
Είδαμε τρελά πράγματα, να τραβάει κανείς από τα μαλλιά την αλήθεια. Πώς είναι δυνατόν -λες και εμείς οι υπόλοιποι, κάποιοι από δω τουλάχιστον δεν είμαστε μηχανικοί που έχουν γνώση- να μιλάμε για εφτάμισι χιλιάδες ώρες εργασίας, για να μπορούμε έτσι να κατεβάσουμε το κόστος παραγωγής; Ούτε μπορούμε να μιλάμε για επιτόκια 6% αναγωγής, όταν είναι γνωστό ότι τα διεθνή στάνταρτς υπερβαίνουν το 8% και σε πολλές χώρες το 12%. Ούτε μπορούμε να μιλάμε για πώληση, όταν είναι γνωστό ότι οι μονάδες έχουν ήδη πεθάνει. Λειτουργούν είκοσι πέντε, τριάντα χρόνια.
Είναι δυνατόν, λοιπόν, το κόστος της κιλοβατώρας να πεθαίνει μέσα από τους ίδιους τους αριθμούς; Δεν μπορεί κανείς να μας μιλάει για 12,07 δραχμές -είπε κάποιος συνάδελφος προηγούμενα- ανά κιλοβατώρα. Αυτά δεν τεκμηριώνονται με τίποτα. Αλλά όταν το ίδιο το κόστος της κιλοβατώρας είναι μη ανταγωνιστικό, ποιος μπορεί να με πείσει ότι είναι ανταγωνιστικό το κόστος της επένδυσης; Κανένας. Γιατί αυτά είναι συνάρτηση του ενός με το άλλο.
Κυρίες και κύριοι συνάδελφοι, έγιναν πάρα πολλά. Υπογράφηκε η σύμβαση, χωρίς να έχει οριστεί ο εργολάβος και όχι μόνο. Αλλά και η ίδια η κύρωση της σύμβασης έγινε χωρίς να υπάρχει -και είναι πάρα πολύ σοβαρό αυτό- προηγούμενη συμφωνία. Ανάθεση σε ποια τιμή; Δεν υπήρχε. Αναθέσαμε, χωρίς να έχουμε πρώτα συγκροτήσει συγκεκριμένο κόστος. Μετά, προσθέσαμε και άλλα. Στην προηγούμενη απόφαση δώσαμε τη δυνατότητα προκαταβολής 15%, εκ των οποίων το 5% σε συναλλαγματικό και το 10% σε δραχμικό. Ενώ θα έπρεπε να είναι έτσι, όπως έχει γίνει σε άλλα έργα, εμείς το κάναμε σούμπιτο 15%. Δεν επιτρέπαμε προσφυγή στα μικρά δικαστήρια, αλλά παραπέμπονται οι διαφορές σε διεθνή δικαστήρια, λες και η "ΠΡΟΜΗΘΕΑΣ GAS", είναι ξένη εταιρεία. 'Ενα κομμάτι παράπλευρο αυτής της εταιρικής δράσης είναι ξένο, ενώ τα υπόλοιπα είναι ελληνικά.
Εμένα προσωπικά με κουράζει όλη αυτή η ιστορία των στοιχείων που καταθέτουμε για τρίτη φορά είτε στη συζήτηση πριν από είκοσι μέρες είτε στην επιτροπή. Γι'αυτό θα πρέπει να παραμείνουμε σε πολιτικά συμπεράσματα, για να πάρουμε και τις πολιτικές μας ευθύνες. Γιατί εμείς ζητάμε πολιτικές ευθύνες και δεν παίρνουμε συλλογικές των αριθμών για να δούμε, δεν είμαστε δικαστήριο.
Εμείς από την αρχή διακηρύξαμε πολιτικά:
Υποστηρίζουμε πρωτοβουλίες για έργα στην παραμεθόριο περιοχή, για να ανασάνει η ύπαιθρος.
Συνεχίζουμε να εμμένουμε στη γρήγορη διαλεύκανση, στη γρήγορη διευκρίνιση από πλευράς Κυβέρνησης και της επιτροπής που θα συγκροτηθεί, αν εσείς, κύριοι συνάδελφοι, ψηφίσετε για να μπορέσει να προχωρήσει το έργο της Φλώρινας.
'Ομως η οικονομική και κοινωνική αναγκαιότητα της κατασκευής του έργου του Νομού Φλώρινας δεν μπορεί να γίνει αφορμή ενδεχόμενης αισχροκέρδειας κάποιων ιδιωτών σε βάρος της ελληνικής οικονομίας, με αρνητικές πιθανόν επιπτώσεις στη βιωσιμότητα της ίδιας της μονάδας.
Επίσης δεν μπορεί η παραπάνω αναγκαιότητα να μας στερήσει το δικαίωμα να ελέγξουμε την Κυβέρνηση για την αναξιοπιστία της τόσο στη διαδικασία ανάθεσης του έργου όσο και ως προς το συμφωνηθέν τίμημα, το οποίο ο νυν Πρωθυπουργός στις 16.3.1995 είχε ονομάσει, για εκατόν είκοσι πέντε δισεκατομμύρια (125.000.000.000), με το κλειδί στο χέρι, όπως αυτό φαίνεται από τα Πρακτικά της 16.3.1995 και όπως εύλογα αναλύθηκε και αναπτύχθηκε από τον Πρόεδρό μας σε επίκαιρη ερώτηση που με αγωνία είχε καταθέσει στο παρελθόν.
Αντί αυτού, απαντάμε με απαίτηση για έρευνα σε βάθος με τη σύσταση επιτροπής ελέγχου, αντί του ακραίου λαϊκισμού της Κυβέρνησης που κορυφώθηκε με την επίσκεψη της κυρίας Υπουργού στη Φλώρινα -αυτή την πανηγυρίστικη επίσκεψη- σε ένα λαό μίας περιοχής που πραγματικά ζει την ανεργία, τη φτώχεια και την εξαθλίωση. Αυτός ο εκβιασμός, αυτή η έμμεση παραπολιτική, η οποία χαράσσεται και τακτικά επαναλαμβάνεται τα τελευταία χρόνια απ' όλους αυτούς, οι οποίοι επαγγέλλονται τον εκσυγχρονισμό, αλλά κουβαλάνε πάνω τους τον παλαιοκομματισμό, πρέπει κάποια στιγμή να εκλείψει.
Να είσθε σίγουροι ότι οι νέες πολιτικές δυνάμεις, που ήδη έχουν μπει στη Βουλή, αλλά και αυτές οι οποίες είναι έξω από τη Βουλή και θα στηρίξουν τις δικές μας προσπάθειες, θα ανατρέψουν τα δικά σας σχέδια και αυτή την παλαιοκομματική σας αντίληψη, σε μία πορεία που έχει ανάγκη ο τόπος για να αναπτυχθεί και να εκσυγχρονισθεί πραγματικά.
ΠΡΟΕΔΡΕΥΩΝ (Νικόλαος Κατσαρός): Ο κ. Σαλαγκούδης έχει το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, κυρίες και κύριοι συνάδελφοι, αισθάνομαι πραγματικά το βάρος της ευθύνης, απευθυνόμενος σήμερα εδώ από το Βήμα της Βουλής, γιατί μελετούμε ένα θέμα στο οποίο είχα μεγάλη συμμετοχή και ταυτόχρονα είμαι απόλυτα πεπεισμένος ότι είναι θέμα που πρέπει να διερευνηθεί από το ελληνικό Κοινοβούλιο. Είμαι πεπεισμένος από βαθύτατη έρευνα, από πολλές συνεργασίες με ειδικούς τεχνοκράτες και είναι γεγονός ότι μιλώντας την προηγούμενη φορά, κατέθεσα τέτοια στοιχεία, που δημιουργούν ατράνταχτες αποδείξεις ότι πρέπει να οδηγηθούμε στην εξεταστική των πραγμάτων επιτροπή.
Θα ήθελα ιδιαίτερα να απευθυνθώ στους Βουλευτές της Συμπολίτευσης, στη συνείδησή τους, και να πω:
Σήμερα, σε μία εποχή όπου τα φαινόμενα της διαπλοκής, η διαφθορά, συζητούνται καθημερινά, είναι πρωτοσέλιδα κάθε μέρα στα Μέσα Μαζικής Ενημέρωσης, επιτέλους εμείς δεν θα πρέπει να δείξουμε ότι μπορούμε να βάλουμε το χέρι στον τύπο των ήλων και να προχωρήσουμε σε αυτά τα καθ' ημάς, στην πολιτική εξέταση αυτών των προβλημάτων και των θεμάτων;
Μπορεί και στέκει το επιχείρημά μας ότι γίνεται ποινικοποίηση της πολιτικής ζωής, όταν εμείς την επιτρέπουμε; Γιατί, αν εμείς δεν στέρξουμε στο να γίνει η εξεταστική των πραγμάτων επιτροπή, που είναι ακριβώς μία πολιτική μας κίνηση και ενέργεια, τότε τι μένει; Μένει η μηνυτήριος αναφορά που έχουν καταθέσει και για την οποία διερευνά ο εισαγγελέας. Μένει αυτεπάγγελτη δίωξη του εισαγγελέα. Μένει αγωγή αποζημίωσης, που πληροφορούμαι ότι ετοιμάζονται να καταθέσουν οι υπάλληλοι της ΔΕΗ. Δίνουμε δηλαδή, εμείς τη δυνατότητα για να ποινικοποιηθεί η πολιτική μας ζωή.
Γι' αυτό πιστεύω ότι πρέπει να προχωρήσουμε στην εξεταστική των πραγμάτων επιτροπή, για να στηρίξουμε την αξιοπιστία μας, για να αντιμετωπισουμε πολιτικά τις δικές μας πολιτικές ευθύνες, για να δώσουμε -αν θέλετε- ακόμη και στη δικαιοσύνη τη δυνατότητα να μπορεί να επιτελεί το έργο της και όχι, όπως ακριβώς μου είπε ο εισαγγελέας, όταν με 
 

  



Σελίδα 10804 
εξέτασε για το συγκεκριμένο έργο και του είπα "Εδώ πρέπει να προχωρήσετε με ιδιαίτερη προσοχή, τόλμη και θάρρος" και μου είπε "Εγώ θα προχωρήσω. Εσείς, όμως, όταν φθάνουν οι υποθέσεις εκεί, στο Κοινοβούλιο, προχωρείτε με την ίδια τόλμη και θάρρος;" Πρέπει, λοιπόν, να δώσουμε και στη δικαιοσύνη το στήριγμα.
ΦΟΙΒΟΣ ΙΩΑΝΝΙΔΗΣ: Κακώς το είπε ο κύριος εισαγγελέας. Στον εισαγγελέα που μίλησε έτσι, έπρεπε να του κάνετε εσείς μάθημα ότι δεν είναι η δουλειά του να μιλάει έτσι.
ΠΡΟΕΔΡΕΥΩΝ (Νικόλαος Κατσαρός): Δεν έχετε το λόγο, κύριε Ιωαννίδη.
ΓΕΩΡΓΙΟΣ ΣΑΛΑΓΚΟΥΔΗΣ: Το τι είπα, κύριε Ιωαννίδη, είναι δικό μου θέμα. Είναι γεγονός ότι έτσι ακριβώς απάντησα, αλλά δεν θέλω να δώσω εύσημα αυτήν τη στιγμή στον εαυτό μου. Θέλω να σας αναφέρω μία πραγματική κατάσταση, που υπάρχει στην κοινωνία και πόσο επιβάλλεται εμείς να αρθούμε στο ύψος μας, για να μπορέσουμε να δρομολογήσουμε από 'κει και πέρα τις δυνατότητες που έχει το σύστημά μας, για να το στηρίξουμε και για να μπορέσει να επιβιώσει και να λειτουργήσει, για να μπορέσουμε ακριβώς αυτό το πλέγμα της διαφθοράς και της διαπλοκής, που όλοι μας συνειδητοποιούμε πόσο έντονα σήμερα επηρεάζει την κοινωνία μας, να το σταματήσουμε, για να αποκαθάρουμε την πολιτική ζωή, για να δρομολογήσουμε τον τόπο μας σε μια πορεία προς την πρόοδο.
Κατέθεσα στοιχεία πολλά. Ακούγοντας, όμως, προηγούμενα τον ομιλητή της Συμπολίτευσης, διαπίστωσα ότι δεν αξιολογήθηκαν όσο έπρεπε εκείνα τα στοιχεία, αλλά παράλληλα κάθε μέρα δημιουργούνται νέα στοιχεία. Θα ήθελα εδώ να αναφέρω μερικά καινούρια στοιχεία, που προκύπτουν από απαντήσεις της Υπουργού, που η διοίκηση της ΔΕΗ τις υποβάλλει φυσικά στην Υπουργό.
Με την απάντηση της κυρίας Υπουργού στις 11-6-1998, προκύπτει ότι η πρώτη δόση της προκαταβολής που εδόθη για το έργο, κατεβλήθη χωρίς να υπάρχει αποδεκτή από τη ΔΕΗ εγγυητική επιστολή. Η αποδεκτή εγγυητική επιστολή της Τραπέζης Πίστεως κατατέθηκε ένα μήνα αργότερα. Είναι επίσημη απάντηση της κυρίας Υπουργού. Πληρώθηκε η προκαταβολή και δεν υπήρχαν εγγυητικές επιστολές αποδεκτές από μέρους της ΔΕΗ.
Σε άλλη απάντηση στις 10-6-1998, η κυρία Υπουργός παραδέχεται ότι το Συμβούλιο Διεύθυνσης της ΔΕΗ, με την 430/24-9-97 απόφασή του, ενέκρινε την παροχή συνδρομής στη ΔΕΗ από την "COOPERS AND LYBRAND" έναντι ποσού εκατόν εξήντα πέντε χιλιάδων (165.000) λιρών Αγγλίας για την προετοιμασία της διαπραγματευτικής θέσης της ΔΕΗ κατά την αίτηση μεταβατικού καθεστώτος από την ελληνική Κυβέρνηση στο πλαίσιο εφαρμογής της οδηγίας 9692.
Η διοίκηση της ΔΕΗ δεν υπέβαλε εισηγητικό έγγραφο προς την Κυβέρνηση, αλλά έδωσε προφορικά εντολή να σταλεί η μελέτη της "COOPERS AND LYBRAND" απευθείας στο Υπουργείο. Συνεπώς, το Διοικητικό Συμβούλιο και το Συμβούλιο Διεύθυνσης, που ενέκριναν την ανάθεση της μελέτης, δεν έλαβαν γνώση των αποτελεσμάτων της μελέτης.
Ο σύμβουλος "COOPERS AND LYBRAND" περάτωσε τις εργασίες του τον Δεκέμβριο του 1997. Η απευθείας επιστολή της "COOPERS AND LYBRAND" προς το Υπουργείο έχει ημερομηνία 29-1-98 και η συνημμένη σ'αυτήν έκθεση του συμβούλου δεν περιέχει τα αριθμητικά αποτελέσματα της έκθεσης, που δόθηκε στις 19-12-1997. Είναι φανερή συνεπώς η προσπάθεια της διοίκησης της ΔΕΗ να αποκρύψει την εν λόγω μελέτη, από την οποία προκύπτει συνολικό μη ανακτήσιμο κόστος 124,9 δισεκατομμύρια δραχμές για τη μονάδα της Φλώρινας.
Αν θέλετε, θα ήθελα να προσθέσω ότι κατά τη διάρκεια του διαστήματος από τις 19 Δεκεμβρίου 1997 μέχρι τις 29 Ιανουαρίου 1998, όταν αυτή η έκθεση του συμβούλου ήταν χαμένη, αφού είχε πληρωθεί ο σύμβουλος, υποχρεώθηκε και ήρθε τρεις φορές από την Αγγλία, για να συζητήσουν τη μεταβολή της εκθέσεως, ούτως ώστε να μην ενοχλεί αυτή η έκθεση. Και μετά υπεβλήθη απευθείας στο Υπουργείο Ανάπτυξης. Πληρώθηκε όμως στις 19 Δεκεμβρίου, γιατί τότε είχε τελειώσει τη δουλειά.
Εδώ δημιουργείται θέμα που μπορεί να εξετάσει η Εξεταστική Επιτροπή. Πώς πληρώθηκαν τα ταξίδια του συμβούλου, γιατί ήδη η αμοιβή του είχε χορηγηθεί πιο μπροστά;
Eίναι πολλά θέματα, κύριοι συνάδελφοι, που είναι απαραίτητο και αναγκαίο να εξετάσει η εξεταστική των πραγμάτων επιτροπή.
Τα ανωτέρω, σε συνδυασμό με την από 15.12.97 απομάκρυνση της ομάδας εργασίας, η οποία παρακολουθούσε τη μελέτη αυτή της "COOPERS AND LYBRAND", θεμελιώνουν την άποψη ότι η διοίκηση της Δ.Ε.Η., στην προσπάθειά της να αποκρύψει το υψηλό τίμημα της μονάδας της Φλώρινας προέβη σε πράξεις σε βάρος της διαπραγματευτικής θέσης της Δ.Ε.Η. για την αίτηση μεταβατικού καθεστώτος, δηλαδή σε πράξεις που πρέπει να διερευνηθούν, εάν συνιστούν το αδίκημα της απιστίας σε βάρος της Δ.Ε.Η.
Υπάρχουν όμως και πολιτικές ευθύνες. Η "COOPERS AND LYBRAND", στην από 29.1.98 έκθεσή της που απέστειλε στο Υπουργείο Ανάπτυξης, προκειμένου να σώσει την υστεροφημία της, περιέλαβε παράγραφο στην οποία αναφέρει ότι η Δ.Ε.Η. θα έπρεπε να διεκδικήσει την ανάκληση των επιβαρύνσεων, που προκύπτουν από το γεγονός ότι υποχρεώθηκε από το ν. 2299/95 να κατασκευάσει με απευθείας αναθέσεις μία λιγνιτική μονάδα στη Φλώρινα και δύο ηλεκτρικές μονάδες στο Πευκόφυτο και στη Συκιά.
Ο κ. Παπαθανασόπουλος, Γενικός Γραμματέας του Υπουργείου Ανάπτυξης, στην επιστολή που έστειλε στον κ. Πάμπλο Μπενεβίδες της 17ης Διεύθυνσης της Επιτροπής της Ευρωπαϊκής 'Ενωσης, ενώ ακολουθεί πιστά τα επιχειρήματα της έκθεσης της "COOPERS AND LYBRAND", παραλείπει την αναφορά στις μονάδες του ν. 2299/95, στερώντας με τον τρόπο αυτόν τη δυνατότητα στη Δ.Ε.Η. να βρει τρόπο, ώστε να ανακτήσει ποσό μέχρι 124,9 δισεκατομμύρια δραχμές, που είναι, κατά τη μελέτη της "COOPERS AND LYBRAND", η συνολική ζημιά από το μη ανταγωνιστικό τίμημα του έργου της Φλώρινας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
'Εχω ακόμη και μία σειρά άλλα στοιχεία, πολλά στοιχεία, καινούρια στοιχεία, που τα έφερα μαζί μου, αλλά δυστυχώς δεν έχω χρόνο για να τα απαριθμήσω.
Εκείνο, όμως, που θέλω να πω είναι ότι προέχει η υπεράσπιση της δικής μας αξιοπιστίας, του ελληνικού Κοινοβουλίου, ότι πράγματι μπορεί να λειτουργεί, ότι πράγματι το ελληνικό Κοινοβούλιο μπορεί να λύνει τα πολιτικά θέματα και ότι πράγματι αυτά τα φαινόμενα της διαπλοκής και διαφθοράς δεν μας αφορούν.
Δεν μπορώ να νιώσω ότι εδώ μέσα, στο Κοινοβούλιο, μιλούν κάποιοι για κάποιες ομάδες συμφερόντων. Θα φτάσουμε όμως εκεί, εάν εθελοτυφλούμε και εάν, όταν ερχόμαστε μπροστά σ' αυτήν την πρόταση για σύσταση Εξεταστικής των Πραγμάτων Επιτροπής -για ένα θέμα το οποίο τόσο κατάφωρα, αποδεδειγμένα πλέον, είναι προς εξέταση από την Εθνική Αντιπροσωπεία-εμείς την καταψηφίζουμε, τότε εμείς προσφέρουμε τη δυνατότητα για την ποινικοποίηση της πολιτικής ζωής, εμείς δίνουμε τη δυνατότητα, όπως ίσως πολλές φορές λέγεται, "καταφύγετε στον εισαγγελέα".
'Οταν εμείς όμως θα αρνηθούμε, τότε και η δικαιοσύνη τι θα κάνει; Είναι ακριβώς σαν να της κόβουμε και αυτής τη δυνατότητα να λειτουργήσει.
Τουλάχιστον απ' όσους Βουλευτές του ΠΑ.ΣΟ.Κ. έχουν μελετήσει σε βάθος και έχουν αποδείξει με τις ερωτήσεις τους, αλλά και με την εμπειρία τους, γιατί πέρασαν από το αντίστοιχο Υπουργείο και ξέρουν, περιμένω τη θετική τους τοποθέτηση στην πρόταση για την Εξεταστική των Πραγμάτων Επιτροπή, που έχει κάνει το κόμμα μας.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Γεώργιος Λιάνης έχει το λόγο.
 

  



Σελίδα 10805 
ΓΕΩΡΓΙΟΣ ΛΙΑΝΗΣ: Κυρίες και κύριοι συνάδελφοι, είναι η τέταρτη φορά που η Νέα Δημοκρατία επιχειρεί να περάσει στο θέμα της λιγνιτικής μονάδας της Φλώρινας την ετικέτα με την ένδειξη "σκάνδαλο".
Αυτή η μεγάλη, αυτή η κοπιαστική προσπάθεια μου θυμίζει έντονα -εξαιτίας κυρίως και της υποκριτικής συμπεριφοράς της Νέας Δημοκρατίας, μηδέ του Αρχηγού της εξαιρουμένου- τους έξοχους στίχους του Καβάφη από τη "Σατραπεία":
"Τι συμφορά! Ενώ είσαι καμωμένος για τα ωραία και μεγάλα έργα,
η άδικη αυτή σου η τύχη πάντα, ενθάρυνση και επιτυχία να σε αρνείται,
να σ' εμποδίζουν ευτελείς συνήθειες και μικροπρέπειες και αδιαφορίες
και τι φρικτή ημέρα που ενδίδεις, ημέρα που αφέθηκες και ενδίδεις".
Αφεθήκατε, αγαπητοί συνάδελφοι, και ενδώσατε στη σκανδαλολογία για τη μονάδα της Φλώρινας, έναν ολόκληρο χρόνο τώρα. Περί αυτού πρόκειται.
Ας θυμηθούμε πώς ξεκίνησε αυτή η ιστορία, όταν ακόμα ομόφωνα το διοικητικό συμβούλιο της Δ.Ε.Η. πήρε απόφαση για τη δημιουργία της λιγνιτικής μονάδας της Φλώρινας, τότε, όλα τα στελέχη σας, που ασχολούνται με το ζήτημα εμβρυθώς και κυρίως ο κ. Δήμας, αλλά και ο Αρχηγός σας, ο κ. Κωνσταντίνος Καραμανλής, έλεγαν πως, ναι, θέλουμε το έργο, θέλουμε να γίνει αμέσως, αλλά είναι λάθος η τακτική να φέρετε το θέμα στη Βουλή προς επικύρωση.
Οι εφημερίδες της επομένης, μετά τη συνάντησή μας με τον κ. Κωνσταντίνο Καραμανλή, έγραφαν: "Υπέρ του έργου της Φλώρινας η Νέα Δημοκρατία", "Η Νέα Δημοκρατία θα στηρίξει την κατασκευή του έργου". "Η Βουλή άλλοθι θολών συμβάσεων δεν θα γίνει", δήλωνε ο κ. Βαρβιτσιώτης, παρακινούμενος και από το "ΒΗΜΑ", που έγραφε "Η Βουλή να μην κυρώνει απάτες".
Αυτές ήταν οι θέσεις σας. Κανένας δεν μιλούσε για κανένα σκάνδαλο εκείνη την εποχή.
Θα ζητήσω από το συνάδελφό μου της Νέας Δημοκρατίας, τον κ. Παπαθανασίου, να τοποθετηθεί πάνω στο θέμα αυτό και να μιλήσει ξεκάθαρα για το τι μας είπε ο Αρχηγός σας και για το τι μας είπε ο κ. Δήμας στη συνάντησή μας.
Μας είπαν αυτό και μόνο. "Μη φέρετε το θέμα στη Βουλή, θέλουμε την κατασκευή του έργου εδώ και τώρα".
Μόλις όμως μία μερίδα του Τύπου, που πρόσκειται στη Νέα Δημοκρατία κυρίως, ύψωσε τους τόνους και ζήτησε ανεξάρτητο εκτιμητή, τότε και εσείς με ανακούφιση ενδώσατε και ζητήσατε ανεξάρτητο εκτιμητή.
Αυτός μπήκε βέβαια, έστω και αν καθυστέρησε το έργο έξι μήνες, με διεθνή διαγωνισμό και έβγαλε ένα πόρισμα καταπέλτη, ότι το τίμημα της Φλώρινας είναι και εύλογο και απολύτως ανταγωνιστικό.
Μετά αρχίσατε τη νέα σειρά. Ενδώσατε σε ορισμένους από αυτούς, που με τις διαπλοκές που διέθεταν κτύπησαν τη μονάδα με απερισκεψία και ακρισία και άρχισαν να παραθέτουν γελοία επιχειρήματα, με τα οποία κάθε φορά διάφοροι Βουλευτές σας έκαναν διάφορες επερωτήσεις. Φαυλεπίφαυλη διαδικασία που απέτυχε οικτρά, καθώς τίποτα από αυτά δεν απέμεινε, ούτε τα περί Τουρκίας με τη δήθεν φθηνότερη μονάδα -μίλαγαν για σταθμό με τέσσερις ανάλογες μονάδες- ούτε τα περί Αμυνταίου και όλα τα συναφή.
Θα πίστευε κανείς ότι αυτή η απομώρανση θα είχε κάποιο τέλος. Αλίμονο, βρήκε ο κουτσός κατήφορο. Και ζητήσατε τη σύσταση της Διαρκούς Επιτροπής Παραγωγής και Εμπορίου όπου τα επιχειρήματά σας δεν στάθηκαν. Οι τόνοι έπεσαν, οι προσωπίδες έπεσαν και αυτές και προς μεγάλη δόξα του φαρισαϊσμού και της υποκρισίας, ο φίλιος προς εσάς Τύπος σας εγκατέλειψε την επομένη.
Κατόπιν φέρατε το πόρισμα στην Ολομέλεια, όπου και τα τελευταία υπολείμματα σοβαρότητας κατέπεσαν και όλες οι μεγάλες ελληνικές εφημερίδες, αλλά και τα κανάλια και όσα από τα Μέσα Μαζικής Επικοινωνίας μίλαγαν στο παρελθόν περί σκανδάλου, εσίγησαν την επομένη.
'Ενας δεν επείσθη, ο κ. Εβερτ, και σας οδήγησε στην άνευ λόγου διαδικασία του να ζητήσετε τη σύσταση Εξεταστικής Επιτροπής. Αυτό είναι το παρελθόν αυτού που εσείς αβασάνιστα ονομάσατε "το σκάνδαλο της λιγνιτικής μονάδας στη Φλώρινα".
Θέλω να θυμήσω τους λόγους για τους οποίους έγινε το έργο. Οι λόγοι για τους οποίους ο Ανδρέας Παπανδρέου αποφάσισε να γίνει αυτό το έργο ήταν καθαρά εθνικοί. 'Ηθελε να οχυρώσει με ανάπτυξη μια πύλη, που στα μακρά τείχη του Ελληνισμού θα μπορούσε να μετατραπεί σε κερκόπορτα από τους ξένους. Θα πρέπει να μην το ξεχνάτε ποτέ αυτό.
Θα υπενθυμίσω στους αληθινούς πατριώτες -και τον πατριωτισμό σας διόλου δεν τον αμφισβητώ- τις αλλεπάλληλες εκθέσεις του State Department, που μιλούν για αυτήν ακριβώς την περιοχή, για δήθεν μειονότητα, καθώς και εκθέσεις-καταγγελίες στην Ευρωπαϊκή 'Ενωση που μιλούν πάλι για ονόματα αυτής της περιοχής, για δήθεν παραβιάσεις των ανθρωπίνων δικαιωμάτων.
Κοντολογίς, η περιοχή αυτή ήταν και παραμένει στο στόχαστρο. Αλλά εσείς άκριτα και αβασάνιστα εννοείτε να τη βάλετε ακόμα πιο πέρα. Με θρησκευτική προσήλωση οι κάτοικοι περιμένουν ολόκληρο τον 20ο αιώνα ένα έργο. Ο πληθυσμός στην περιοχή αυτή από εκατό χιλιάδες έγινε πενήντα χιλιάδες. Και δεν είμαστε εμείς που θα απολογηθούμε για το τι απέγιναν οι υπόλοιπες πενήντα χιλιάδες, που πήγαν και με ποιες συνθήκες έφυγαν από την Ελλάδα.
Η ανεργία καλπάζει με 30% στη Φλώρινα. Οι νέοι φεύγουν στη Θεσσαλονίκη, στον Καναδά, στην Αυστραλία. Ξαναγυρίζουν και ξαναφεύγουν. Αυτό το αρνητικό φαινόμενο μόνο εμείς έχουμε το προνόμιο να το διεκδικούμε. Διπλή μετανάστευση. Δεν αντέχει ο κόσμος στα μέρη αυτά. Θέλει μία εργασία.
Και όταν ξεσηκωθήκαμε πριν από λίγο καιρό σαν ένας άνθρωπος, λαός, στρατός, κληρικοί, ενωμένοι οι πάντες, ο εισηγητής του ΔΗ.Κ.ΚΙ. είπε ότι αυτό ήταν μία φιέστα.
Δεν ήταν φιέστα, κύριοι. 'Ηταν ένας λαϊκός ξεσηκωμός. Είναι η μοναδική περιοχή που το έργο το θέλει και το 100% των κατοίκων. Τον ακούσατε το Βουλευτή της Νέας Δημοκρατίας. Είναι υπέρ της μονάδας. Μπορεί να κάνει αλλιώς; Και εδώ έχουμε την υποκρισία, εις μεν τη Φλώρινα τα κόμματα και οι τοπικοί πολιτικοί ηγέτες να είναι υπέρ της μονάδας, εις δε τη Βουλή των Ελλήνων τα κόμματα και οι πολιτικοί ηγέτες να είναι εναντίον του έργου. Κατά τα άλλα θέλουν να γίνει στην περιοχή.
Αγατητοί συνάδελφοι, μιλώ για την αποκατάσταση μιας πολιτικής ηθικής που με ευθύνη και των δύο Ελλάδων τσαλακώθηκε εκεί πάνω στα χρόνια του εμφυλίου. Συνεπώς δεν είναι θέμα σοβινισμού, ούτε κάλυψη του ποσοστού της εθνικής μου φιλαυτίας, να ζητάμε σαν αυτονόητο γεγονός να γίνει γρήγορα το ένα και μοναδικό έργο, που έκανε σε ολόκληρο τον 20ο αιώνα η Ελλάδα εκεί πάνω, σε μία περιοχή που πρόσφατα -και το ξέρετε πολύ καλά-μαστίζεται από αλλεπάλληλες κρίσεις. Πόλεμος στην πρώην Γιουγκοσλαβία, αναβίωση του Μακεδονικού ζητήματος, οξεία κρίση περί του ονόματος του νέου κράτους της FYROM, εμπάργκο και αλλεπάλληλες κρίσεις με την Αλβανία.
Ποιος τις πληρώνει όλες αυτές; Τα ξενοδοχεία της Χαλκιδικής αποζημιώνονται, τα ξενοδοχεία της Φλώρινας δεν αποζημιώνονται για το εμπάργκο.
Δύο κατηγορίες συνόρων. Α' κατηγορία στη Θράκη, επιδότηση κόστους εργασίας είκοσι μονάδες, μέχρι και δέκα η Καβάλα, μηδέν η Φλώρινα.
Για ένα λοιπόν έργο, που έγινε εκεί μετά από εκατονταετίες, θα του βάλουμε την ταμπέλα, σκάνδαλο; Αυτή ήταν η πρώτη και μοναδική κατ' εμέ διάσταση, που έπρεπε να έχει για όλους σας το έργο της Φλώρινας, είναι η εθνική του διάσταση. Αλλά τη Φλώρινα θα την επισκεφθεί το Σάββατο ο Αρχηγός της Νέας Δημοκρατίας, ο κ. Κωνσταντίνος Καραμανλής, που σαν Μακεδόνας ξέρει τον καημό της. Αναλογίζομαι από τώρα, τι θα πει στους κατοίκους για το αποψινό ρεσιτάλ υποκρισίας στη Βουλή. Εμείς περιμένουμε τον Αρχηγό της Νέας Δημοκρατίας 
 

  



Σελίδα 10806 
να τον τιμήσουμε, όπως εμείς οι ακρίτες ξέρουμε να τιμάμε τα πολιτικά πρόσωπα και εσείς πληγώνετε τη μνήμη, αλλά και τη λογική μας, αρνούμενοι ουσιαστικά το ένα και μοναδικό έργο που αποφασίστηκε από τρεις Πρωθυπουργούς, από τρεις κυβερνήσεις, από τα τρία διοικητικά συμβούλια της Δ.Ε.Η. και ομόφωνα από το σημερινό Υπουργικό Συμβούλιο.
Σκάνδαλο, λοιπόν, όλο αυτό. 'Οταν, όμως, αγαπητοί φίλοι και συνάδελφοι, εμπαίζουμε έτσι το λαό, τότε θυμίζουμε τους Δημοπιθήκους του Αριστοφάνη, που αλλιώς φέρονται στην αγορά και αλλιώς στην εκκλησία του Δήμου.
Τι να πιστέψει κανένας, όταν για το ίδιο ακριβώς έργο που μιλάμε στα 1993 επί κυβερνήσεως της Νέας Δημοκρατίας και με γενικό διευθυντή τον κ. Ξανθόπουλο, επαίοντα επιστήμονα ολκής, ηθικότατο και ακέραιο άνθρωπο, είχατε επιλέξει ακριβώς το ίδιο έργο -τα έχω καταθέσει στα Πρακτικά στη Βουλή- και είχατε προσδιορίσει το κόστος του, αυτό της Φλώρινας, σε ενενήντα τέσσερα δισεκατομμύρια (94.000.000.000) δραχμές, σύν είκοσι δισεκατομμύρια (20.000.000.000) δραχμές για υποδομή και σύν είκοσι πέντε δισεκατομμύρια (25.000.000.000) δραχμές η μονάδααποθείωσης, τουτέστιν εκατόν τριάντα εννέα δισεκατομμύρια (139.000.000.000) δραχμές, τα οποία επικαιροποιούμενα μας κάνουν σήμερα διακόσια επτά δισεκατομμύρια (207.000.000.000) δραχμές. Τα έχω καταθέσει όλα αυτά.
Πώς, λοιπόν, τολμάτε και μιλάτε για σκάνδαλο της Φλώρινας, όταν επρόκειτο να το κάνετε ακριβότερο; Αυτή η απόφαση πάρθηκε στις 24.2.1993 και δύο μέρες μέτα, η κυβέρνησή σας, με τον κ.Κωνσταντίνο Μητσοτάκη Πρωθυπουργό, ομόφωνα την ενέκρινε. Το έχω καταθέσει και αυτό στα Πρακτικά. Πού είναι, λοιπόν, το σκάνδαλο;
ΔΗΜΗΤΡΙΟΣ ΣΙΟΥΦΑΣ: Σας απήντησε ο κ.Λεκατσάς, γι'αυτά τα οποία λέτε.
ΓΕΩΡΓΙΟΣ ΛΙΑΝΗΣ: Τώρα θα απαντήσω για τον κ. Λεκατσά. Ευχαριστώ για την υπόμνηση, κύριε Σιούφα.
Μέσα, λοιπόν, στις υπογραφές των στελεχών της Δ.Ε.Η., που ενέκριναν το έργο μ' αυτά, φιγουράρει η υπογραφή του κ. Λεκατσά, που με διάφορες αλχημίες σήμερα και ενδίδοντας σε άλλες λογικές, μας λέει ότι η μονάδα είναι ακριβή, ενώ τότε υπέγραφε ακριβότερο κόστος. Και έχει το θράσος να γράφει επιστολές σε Πρωθυπουργούς, σε εισαγγελείς και σε Βουλευτές ο κ. Λεκαστάς διαρρηγνύοντας τα ιμάτιά του για το τότε τίμημα. Λες και δεν ήταν ο ίδιος άνθρωπος ο εισηγητής του μικρού Λαυρίου, που αρχικά το πρότεινε για ενιάμισι δισεκατομμύριο (9.500.000.000) δραχμές ο κ.Λεκατσάς και το έργο κόστισε είκοσι δισεκατομμύρια (20.000.000.000) δραχμές, κύριοι της Νέας Δημοκρατίας. Τι θα απολογηθείτε γι' αυτό; Είναι ή δεν είναι σκάνδαλο; 'Η, επίσης, έλεγε τότε ότι για το έργο αυτό θα πρέπει να δοθεί προκαταβολή 20%. Δώσαμε εμείς 15% στη Φλώρινα, ακριβή η προκαταβολή έλεγε ο κ. Λεκατσάς. Ποιος θα απαντήσει σ' αυτά τα ερωτήματα, κύριε Σιούφα;
ΔΗΜΗΤΡΙΟΣ ΣΙΟΥΦΑΣ: Η Εξεταστική Επιτροπή.
ΓΕΩΡΓΙΟΣ ΛΙΑΝΗΣ: Δε χρειάζεται και θα σας πω γιατί.
ΔΗΜΗΤΡΙΟΣ ΣΙΟΥΦΑΣ: Α, δεν χρειάζεται, εδώ είναι τα δύσκολα.
ΓΕΩΡΓΙΟΣ ΛΙΑΝΗΣ: Και έλεγε ο κ. Λεκατσάς: Σαράντα χρόνια οι προδιαγραφές των γερασμένων μηχανών Κερατσινίου. Στην επιστολή του γράφει: Δεν μπορεί η Φλώρινα να αντέξει τριάντα πέντε χρόνια. Τα παλιοσίδερα στο Κερατσίνι άντεχαν σαράντα χρόνια. Η Φλώρινα, με την τελειότερη προδιαγραφή στην Ευρώπη, δεν μπορεί να αντέξει τριάντα πέντε. Αυτές είναι οι υποκρισίες σας, αυτό είναι το σκάνδαλο στο μικρό Λαύριο. Και εκεί έπρεπε να υπάρχει Εξεταστική Επιτροπή, όπως έπρεπε να υπάρχει και σε κάτι άλλο. 'Οταν ο τσάρος της οικονομίας επί των ημερών σας παρενέβαλε εμπόδια στη μονάδα του "Αγίου Δημητρίου 5" και έκανε ανεπίτρεπτες παρεμβάσεις στο διοικητικό συμβούλιο της Δ.Ε.Η. και προσπάθησε να δώσει το έργο στον κ. Κελετσέκη, η Δ.Ε.Η. τότε -προς τιμήν της- με επικεφαλής της αυτόν τον κ. Ξανθόπουλο αντέστη και δεν εδέχθη τη ρήτρα και τα άλλα συναφή του κυρίου Υπουργού της Εθνικής Οικονομίας. Τα ξέρετε αυτά. Αυτό το παιχνίδι των καθυστερήσεων δεν πέρασε, αλλά την επομένη ο κ. Ξανθόπουλος και ολόκληρο το Δ.Σ. εξαφανίστηκε από προσώπου γης. 'Ετσι τιμάτε τους ανθρώπους σας. 'Η μήπως δεν είναι σκάνδαλο ότι βάλατε έντεκα χιλιάδες υπαλλήλους στην τριετία '90-'93 εκ των οποίων οι 5.000 περιττοί μέσα στη Δ.Ε.Η., που αν τους κοστολογήσουμε σήμερα, η χιλιάδα κοστίζει δέκα δισεκατομμύρια (10.000.000.000) δραχμές, τουτέστιν είχαμε πενήντα δισεκατομμύρια (50.000.000.000) δραχμές, για το σύνολο των αμοιβών αυτών των ανθρώπων στην πενταετία, δηλαδή διακόσια πενήντα δισεκατομμύρια (250.000.000.000) δραχμές μέχρι σήμερα.
Αυτό σημαίνει μία νέα μονάδα της Φλώρινας!!! Τους βάζατε από τα φουγάρα και από τις καμινάδες, τους διορίζατε από την Ευρυτανία, όχι τους δεκαπέντε χιλιάδες, τους πέντε χιλιάδες παραπανήσιους της τελευταίας ημέρας.
ΔΗΜΗΤΡΙΟΣ ΣΙΟΥΦΑΣ: Εσείς μιλάτε για διορισμούς, που δεν έχει μείνει λίθος επί λίθου;
ΓΕΩΡΓΙΟΣ ΛΙΑΝΗΣ: Αυτή είναι η μικρή και η αληθινή ιστορία της μονάδας της Φλώρινας, κύριοι. Και όχι η υποκρισία και ο φαρισαϊσμός της σκανδαλολογίας.
ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώνετε.
ΓΕΩΡΓΙΟΣ ΛΙΑΝΗΣ: Τελειώνω. Θέλω να απαντήσω και στον κ. Νάκο επ' αυτού. Με ψιθύρους καρδιάς, αγαπητέ μου, και ψιθύρους ευσεβών πόθων, δεν προχωράει η Ελλάδα. Η ηθική ζημιά στα σύνορα έγινε. Η ηθική ζημιά στη ΔΕΗ είναι τεράστιας σημασίας και αξίας. Ποιος ποια απόφαση θα παίρνει μετά τις αβασάνιστες απειλές σας για εισαγγελείς και άλλα ηχηρά παρόμοια;
Είναι προς τιμήν της Υπουργού Ανάπτυξης, που ασφαλώς δεν έχει ανάγκη αυτής της καλής συνηγορίας από τη μεριά μου, που έγκαιρα μετέβη στη Φλώρινα και καθησύχασε αυτούς τους ταλαιπωρημένους ανθρώπους, που στο πείσμα όλων, μα, όλων η μονάδα της Φλώρινας θα λειτουργήσει, γιατί η απόφαση της Κυβέρνησης είναι να μην ενδίδει στις σειρήνες και να οχυρώνει την Ελλάδα, αναγνωρίζοντας την ιδιαιτερότητα που έχουν τα σύνορα. Τα σύνορα αυτά, που μέχρι χθες εσείς τα τιμωρούσατε, εμείς σήμερα για πρώτη φορά τα τιμούμε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Ο κ. Παπαφιλίππου έχει το λόγο.
ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Πρόεδρε, ο συνάδελφος κ. Λιάνης, αντί να προσφεύγει στον Καβάφη τον ποιητή, αντί να βλέπει και να μας φέρνει τους τίτλους των εφημερίδων, καλά θα κάνει να συνταχθεί με τις θέσεις τις δικές μας, διότι μόνον έτσι, αγαπητέ συνάδελφε, θα διασφαλίσετε τα συμφέροντα της Φλώρινας. Και βεβαίως εμείς είμαστε υπέρμαχοι και θέλουμε αυτήν τη μονάδα. Και βεβαίως θέλουμε να βοηθήσουμε τη Φλώρινα. Και βεβαίως ξέρουμε τα προβλήματα αυτής της ακριτικής περιοχής. 'Ομως δεν μπορούμε να συνταχθούμε με μία θέση που θα ζημιώσει τη Φλώρινα, που αύριο θα κλείσει αυτή η μονάδα.
Κύριοι συνάδελφοι, θα πω δυο κουβέντες προς τον εισηγητή της Πλειοψηφίας, το φίλο και αγαπητό κ. Ακριτίδη. Επανέλαβε το ίδιο που μας είπε την προηγούμενη φορά.
Κύριε συνάδελφε, η ακύρωση της μονάδας στη Θράκη συνδυασμένου κύκλου με φυσικό αέριο, με το σύστημα της αυτοχρηματοδότησης από πλευράς Ρώσων, έγινε για καθαρά και μόνο δογματικούς λόγους του ΠΑ.ΣΟ.Κ. Αυτό το διετύπωσε ο νυν Πρωθυπουργός και τότε Υπουργός Βιομηχανίας και είναι γραμμένο κατ' επανάληψη στα πρακτικά. Μην προσπαθείτε, λοιπόν, τώρα να μας πείτε άλλα πράγματα περί χωροθέτησης, περί τιμής αγοράς της ηλεκτρικής ενέργειας από τη ΔΕΗ.
Και εδώ θα μπορούσε να πει κανείς, γιατί δεν πήγατε να διαπραγματευθείτε με τους Ρώσους. Διαπραγματευθείτε με τους Ρώσους και αν δεν συνέφερε η τιμή που θα σας έδιναν από αυτήν τη μονάδα, τότε να αναζητήσετε μία άλλη λύση. 'Ομως, για μας ήταν εγκληματική αυτή η ενέργεια του κ. Σημίτη και μας έβαλε σε μία περιπέτεια.
 

  



Σελίδα 10807 
Κύριοι συνάδελφοι, αν θελήσει κανείς να μπει στην ουσία του πράγματος, θα διαπιστώσει ότι από κανέναν απολύτως φορέα δεν έχει γίνει πραγματική, ουσιαστική και αντικειμενική κοστολόγηση αυτού του έργου.
Ο κ. Σημίτης, εδώ με όλη την προχειρότητα και ανευθυνότητα που τον διέπει, μας έφερε ορισμένα νούμερα, τα οποία δεν τα είχε συνειδητοποιήσει ούτε ο ίδιος. Αποδεικνύεται περίτρανα σε όλο το μεγαλείο μετά απ' αυτές τις συζητήσεις που κάναμε. Τι συμβαίνει όμως;
Στηρίχτηκαν σε ορισμένα στοιχεία που αποτελούν προϊόντα κάποιας σύγκρισης με όχι όμοια πράγματα, με τελείως διαφορετικά, θα έλεγα, πράγματα. Αυτό το στοιχείο δεν αποτελεί προϊόν κάποιας αντικειμενικής και αναλυτικής μελέτης κοστολόγησης για τον εξής λόγο. Αυτή η μονάδα της Φλώρινας είναι τελείως διαφορετική από τις λιγνιτικές μονάδες. Και με τον ξυλίτη που έχει διπλάσια θερμογόνο δύναμη, χρειαζόμαστε περίπου τις μισές ποσότητες, άρα τελείως διαφορετικές διαστάσεις εξοπλισμού, τελείως διαφορετικό εξοπλισμό.
Κατά συνέπεια εκείνο το οποίο έγινε οδήγησε σε νούμερα πρόχειρα, τα οποία προέκυψαν από μη συγκρίσιμα στοιχεία.
Η συνέπεια του σφάλματος αυτού φάνηκε στη συνέχεια.
Τι έγινε, κύριοι συνάδελφοι; Ποιος μας είπε πριν καλέσουν τον ανάδοχο, τη ρωσική εταιρεία, τον "ΠΡΟΜΗΘΕΑ", αυτήν την εταιρεία του Κοπελούζου, αν υπήρχε κανένα θετικό στοιχείο συγκεκριμένο κοστολόγησης του έργου αυτού από πλευράς ΔΕΗ; Δεν υπήρχε. 'Ηλθε ο Κοπελούζος να κάνει την πρόταση και να πει ένα νούμερο. Και εκεί πλέον, πέντε πάνω πέντε κάτω, διαπραγματεύτηκαν και κατέληξαν κάπου.
Τι έγινε, κύριοι συνάδελφοι, στη συνέχεια;
Παίρνει η εταιρεία "COOPERS AND LYBRAND" αυτό το στοιχείο και βγάζει ότι αυτή η μονάδα δεν είναι ανταγωνιστική και θα έχουμε να πληρώσουμε πολλά.
'Επειτα έρχεται ο οίκος "LAHMAYER", ο οποίος δεν έκανε τίποτα, αλλά προσπάθησε να καλύψει αυτήν, τη συμφωνία, την οποία έκανε η ΔΕΗ με τον προμηθευτή. Περί αυτού πρόκειται. Τίποτε άλλο δεν έχει γίνει.
Γι' αυτό ακριβώς, κύριοι συνάδελφοι, θα έλεγα, ότι αυτά τα μεγάλα λάθη φέρνουν μεγάλα βάρη στον ελληνικό λαό και στον 'Ελληνα φορολογούμενο. Και μάλιστα είναι βέβαιο ότι αυτή η μονάδα με την απελευθέρωση της ηλεκτρικής ενέργειας δεν θα μπορέσει να σταθεί και θα κλείσει.
Γι' αυτό είπα, κύριοι συνάδελφοι, στον κ.Λιάνη ότι πρέπει να συνταχθεί μαζί μας, για να βρούμε τον τρόπο που θα μπορέσει να σταθεί αυτή η μονάδα.
Ελέχθη από τον κ. Λιάνη και από τους άλλους "μα και η Νέα Δημοκρατία το είχε στο πρόγραμμα".
Βεβαίως το είχε στο πρόγραμμα. Πώς όμως, κύριοι συνάδελφοι;
Εάν θέλει κανείς να αναζητήσει ένα στοιχείο κόστους σωστό, μόνο μέσω διαγωνισμού ή να συγκροτηθεί, αν θέλετε, μια μεγάλη ομάδα από ειδικούς να ψάξουν στοιχεία και να καταλήξουν σε ένα κόστος. Ποιος το έπραξε, κύριοι συνάδελφοι, αυτό το πράγμα; Ουδείς!
Η Νέα Δημοκρατία θα έκανε ένα διεθνή διαγωνισμό, θα έβρισκε μία τιμή σαφώς πολύ πιο χαμηλή, διότι, όπως φαίνεται, θα έπρεπε να ήμασταν σε χαμηλότερο κόστος από τις μονάδες παραγωγής ηλεκτρικής ενέργειας με λιγνίτη.
Σ' αυτήν τη Μονάδα το καύσιμο το οποίο χρησιμοποιείται, είναι μισό από εκείνο το οποίο χρησιμοποιείται σε Μονάδες με λιγνίτες. Και βεβαίως όλες οι διαστάσεις, όλος ο εξοπλισμός είναι μικρότερος και τελείως διαφορετικός από εκείνον τον οποίο χρησιμοποιούμε στις λιγνιτικές μονάδες.
Βεβαίως, θα πρέπει να γίνει μία σημαντική προεργασία, όσον αφορά την εξασφάλιση των ξυλιτών και όχι με την προχειρότητα που έρχεται ακόμα και σήμερα η κυρία Υπουργός και λέει "μα, διαπραγματευόμαστε την τιμή του ξυλίτη με τους αδελφούς Ρόζα και με τον Βαρβούτη". Τι σημαίνει, αυτό, κύριοι συνάδελφοι; Είναι υπεύθυνη αυτή η θέση μέσα στο Κοινοβούλιο; "Διαπραγματευόμαστε και δεν μπορούμε να σας πούμε"; Και από την άλλη μεριά βγάζουμε δώδεκα δραχμές κοστολόγιο για την ηλεκτρική ενέργεια; Είναι αυτά πράγματα τα οποία μπορούν να λεχθούν μέσα στο Κοινοβούλιο, κύριοι συνάδελφοι; Και, όμως, έτσι είναι. Και όλοι σιωπούμε. Κανένας δεν ομιλεί.
Είναι βέβαιο πως αύριο αυτοί οι κύριοι εργολάβοι, που θα βγάλουν και θα τροφοδοτήσουν τον ξυλίτη, θα πατήσουν στον κάλο τη Δ.Ε.Η. και θα φτάσουμε περίπου στη διπλάσια τιμή. Διότι τα δικά μας στοιχεία λένε ότι ο μέσος όρος για τα χρόνια που θα δουλέψει αυτή η ξυλιτική μονάδα, εάν τα αναγάγετε σε σημερινά δεδομένα, όσον αφορά τον ξυλίτη, είναι δέκα περίπου δραχμές το κιλό από την πλευρά του κ. Βαρβούτη και περίπου έξι δραχμές από πλευράς αδελφών Ρόζα.
Κατά συνέπεια, αντιλαμβάνεστε πόσο μακριά είμαστε. Πού θα πάμε τελικά με αυτήν τη μονάδα; Και όταν λέμε ότι θα έχει ένα κοστολόγιο της κιλοβατώρας δεκαοκτώ και είκοσι δραχμές, εγώ πιστεύω ότι θα είναι παραπάνω. Και θα δούμε μετά πώς θα μπορέσουμε να την κρατήσουμε.
Κύριοι συνάδελφοι, είναι γενικό το κακό το οποίο γίνεται. Ξέρετε τι συμβαίνει; Δεσμεύουμε τεράστια κεφάλαια του δημοσίου χωρίς προοπτικές. Και αν πω στην κυρία Υπουργό τι έγινε στο Κερατσίνι, τι έγινε στο Νέστο, για να μην προχωρήσω και περαιτέρω, θα δείτε πόσες δεκάδες δισεκατομμύρια πετάμε. Και βέβαια συμφωνεί η κυρία Υπουργός με το δήμαρχο ότι θα δουλέψει το Κερατσίνι ελάχιστο χρονικό διάστημα, ενώ εμείς επιμείναμε κατ' επανάληψη να γίνει τροποποίηση μιας μόνο μονάδας με συνδυασμένο, όμως, κύκλο και με προοπτική στο βάθος, δεν έγινε τίποτα. Πήγε εκεί η κυρία Υπουργός συμφώνησε και τα έκλεισε. Περίπου τριάντα δισεκατομμύρια, κύριοι συνάδελφοι, χάνονται.
Κατά συνέπεια εδώ πρόκειται για ένα έγκλημα, το οποίο έχει γίνει. Θα το πληρώσουμε πάρα πολύ ακριβά.
Η πρόταση της Νέας Δημοκρατίας είναι σωστή. Γιατί, κύριοι συνάδελφοι, δεν συντάσσεστε με εμάς, για να συγκροτηθεί μια Εξεταστική Επιτροπή από συναδέλφους -εξάλλου πάλι την πλειοψηφία θα την έχετε εσείς σε αυτήν την επιτροπή- να διερευνήσουμε σε βάθος, να ψάξουμε το τι έχει γίνει. Διότι εγώ σας είπα τι έχει γίνει με βάση τη δική μου εμπειρία και τις δικές μου γνώσεις.
'Αρα, αυτό πρέπει κάποια στιγμή να το δούμε καλύτερα, για να οδηγηθούμε σε ένα αποτέλεσμα το οποίο θα κάνει βιώσιμη τη μονάδα αυτή. Θα πρέπει πραγματικά να στηρίξουμε την ακριτική αυτή περιοχή της Φλώρινας. Και βεβαίως δεν θα έχουμε τύψεις, κύριοι συνάδελφοι, ότι αφήνουμε κάτι το οποίο ήδη είναι ξεπερασμένο και το οποίο θα κάνει ζημιά στις επόμενες γενιές, στους νεότερους.
Ειλικρινά, κύριοι συνάδελφοι, σας λέω ότι είναι επιβεβλημένο αυτό το οποίο προτείνει η Νέα Δημοκρατία να γίνει. Και λυπάμαι πάρα πολύ που άκουσα την αντίδραση από τον εισηγητή του ΠΑΣΟΚ. Λυπάμαι πάρα πολύ.
Διότι τι το κακό θα συμβεί, κύριοι συνάδελφοι, από το να ελέγξουμε; Ουδέν το κακό. Η Νέα Δημοκρατία πάντοτε απεδέχθη τέτοιες προτάσεις για εξεταστικές επιτροπές. Και όμως φαίνεται ότι κάτι συμβαίνει πίσω από αυτό, γι' αυτό είστε κουμπωμένοι και κάνετε πίσω. Το τι συμβαίνει, κύριοι συνάδελφοι, ο καθένας ας κάνει τις προεκτάσεις του. Εγώ πάντως τις έχω κάνει. Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Βλαχόπουλος έχει το λόγο.
ΗΛΙΑΣ ΒΛΑΧΟΠΟΥΛΟΣ: Κυρίες και κύριοι συνάδελφοι, εάν προσεκτικά μελετήσουμε τα κείμενα της έκθεσης της Νέας Δημοκρατίας, που προέκυψε μετά από τη συζήτηση στην Επιτροπή Παραγωγής και Εμπορίου και το κείμενο της σημερινής πρότασης για τη σύσταση Εξεταστικής Επιτροπής, θα διακρίνουμε σαφώς μια υποχώρηση και μία σύγχυση στις θέσεις της Νέας Δημοκρατίας -το τόνισε και ο εισηγητής μας- όσον αφορά τη διατύπωση των ερωτημάτων και μία μετατόπιση του κέντρου βάρους των επιχειρημάτων και χρονικά και ποιοτικά. Θα τα αναπτύξω παρακάτω.
Αγαπητοί συνάδελφοι, το συγκεκριμένο έργο είναι ίσως το 
 

  



Σελίδα 10808 
πιο πολυσυζητημένο έργο των τελευταίων ετών, από την αρνητική φυσικά πλευρά, συζητήθηκε στη Βουλή, στην κοινωνία, στα Μέσα Μαζικής Ενημέρωσης, σε ημερίδες, σε καφενεία, συζητιέται συνεχώς. Φυσικά μετά την τελευταία συζήτηση προ εικοσαημέρου που είχαμε στη Βουλή, νομίζω ότι πολλοί πείστηκαν. 'Αλλοι υποχώρησαν και ο Τύπος σίγησε, όπως τονίστηκε και πριν από λίγο. Εκείνος που επιμένει είναι μόνο η Νέα Δημοκρατία.
Η επιμονή της Νέας Δημοκρατίας με την πρότασή της για Εξεταστική Επιτροπή, δύο στόχους εξυπηρετεί, τουλάχιστον τους φανερούς στόχους. Πρώτον, συντηρεί και ενισχύει ένα κλίμα σκανδαλολογίας με πολλαπλούς ενδιάμεσους στόχους, να εμψυχώνει και να κρατάει τους απογοητευμένους ψηφοφόρους της, αφού δεν είναι σε θέση να διατυπώσει ένα θετικό πολιτικό λόγο, να θίξει την αξιοπιστία της σημερινής Κυβέρνησης και ως εκ τούτου να δυσχεράνει έτσι περαιτέρω το έργο των μεταρρυθμίσεων, που ήδη βρίσκεται σε εξέλιξη, να σύρει τη Βουλή και την κοινωνία ολόκληρη μέχρι τις δημοτικές εκλογές μέσα σε ένα κλίμα σκανδαλολογίας, αδιαφάνειας, κακής διαχείρισης δημοσίου χρήματος, όπως επί λέξει αναφέρει στην πρότασή της.
'Ενας δεύτερος στόχος της είναι να εκθέσει περαιτέρω και με τη σημερινή συζήτηση τον επίτιμο Πρόεδρο της Νέας Δημοκρατίας και Πρωθυπουργό το 1993, τότε που υπεγράφη το προσάρτημα Γέλτσιν-Μητσοτάκη, καθώς και τους τότε Υπουργούς Εθνικής Οικονομίας και Βιομηχανίας που συμμετείχαν στη διαμόρφωση και του συστήματος Β.Ο.Ο. για ανάθεση έργων της ΔΕΗ και στη διαμόρφωση του προσαρτήματος και σήμερα και οι δύο Υπουργοί βρίσκονται εκτός κόμματος.
'Ομως, κυρίες και κύριοι συνάδελφοι, ας έρθουμε στην ουσία των ισχυρισμών και απόψεων της Νέας Δημοκρατίας, όπως αυτές διατυπώνονται και στην έκθεση της Επιτροπής Παραγωγής και Εμπορίου 10 και 11 Μαρτίου και στην πρόταση για τη σύσταση Εξεταστικής Επιτροπής. Στο σκεπτικό της πρότασης για Εξεταστική Επιτροπή διακρίνει κανείς μία φτώχεια ουσιαστικών επιχειρημάτων, επίκληση απόψεων άλλων, επαναλήψεις ερωτημάτων, για τα οποία υπήρξαν πειστικές απαντήσεις στις τελευταίες συνεδριάσεις που είχαμε και γενικά μία ασάφεια και σύγχυση στη διατύπωση των απόψεων και ερωτημάτων, όπως: υπαναχώρηση της Κυβέρνησης για συζήτηση στη Βουλή, νομίζω δόθηκαν απαντήσεις, όχι πειστικές απαντήσεις, ερωτηματικά που αφορούν θέματα διαφάνειας. Αυτά είναι που γράφετε στην πρότασή σας, κύριοι συνάδελφοι που υπογράψατε, υπόνοια κακής διαχείρισης του δημοσίου χρήματος, υποθήκευση μελλοντικής πορείας της ΔΕΗ, επιβάρυνση του καταναλωτή. Και όλα αυτά χωρίς στοιχεία, τα οποία να προσυπογράφει η Νέα Δημοκρατία, αλλά πάντοτε επικαλείται κάποιον κ. Λεκατσά, ή εκτιμήσεις της "COOPERS AND LYBRAND", που ερμηνεύει όμως κατά το δοκούν όλες αυτές τις εκθέσεις.
Ας επιχειρήσουμε λοιπόν, από το συνδυασμό της έκθεσης της Νέας Δημοκρατίας, της Επιτροπής Παραγωγής και Εμπορίου και του περιεχομένου της σημερινής πρότασης, να διαμορφώσουμε άποψη για τον προβληματισμό, τους στόχους της Νέας Δημοκρατίας και να δώσουμε και τις απαντήσεις.
Μέσα από την έκθεση, κύριοι συνάδελφοι, εγκαλείται -αυτήν ακριβώς την έκφραση έχετε- η Κυβέρνηση, ο Πρωθυπουργός, η Υπουργός Ανάπτυξης και η Διοίκηση της ΔΕΗ, διότι δεν δόθηκαν πειστικές απαντήσεις για την ωφελιμότητα τροποποίησης της συμφωνίας του προσαρτήματος της 1.7.93 διά του πρωτοκόλλου της 19.12.94, με συνέπεια, λέει, να ανακύπτουν τεράστιες πολιτικές ευθύνες για τον τότε Υπουργό Βιομηχανίας και σημερινό Πρωθυπουργό.
Η διατύπωση αυτού του ερωτήματος από την πλευρά σας, αγαπητοί συνάδελφοι της Νέας Δημοκρατίας, οδηγεί αυτόματα στο να διατυπώσει κανείς από την πλευρά της Κυβέρνησης προς εσάς, που υπογράφετε την πρόταση, αντίστοιχο ερώτημα, ερώτημα το οποίο έχει ως εξής.
Και ερωτώ και εγώ: Ποία η ωφελιμότητα του προσαρτήματος της 1.7.1993 Γιέλτσιν-Μητσοτάκη;
Μία πρώτη απλή απάντηση είναι η εξής: Το προσάρτημα της 1.7.1993, με το οποίο άλλαξε η σύμβαση του Οκτωβρίου του 1987 μεταξύ Σοβιετικής 'Ενωσης και Ελλάδας για το φυσικό αέριο, το ζήτησε η ρωσική πλευρά και το πήρε. Κερδισμένος είναι αυτός που ζητάει και παίρνει και χαμένος είναι αυτός που σύρεται σε μία συμφωνία, την οποία τελικά δέχεται.
Και δεν ζήτησε, ξέρετε, μόνον η ρωσική πλευρά το προσάρτημα. Το ζήτησαν και κάποιοι άλλοι. Και το ζήτησε, κύριοι συνάδελφοι, και ο κ. Κοπελούζος, που είπατε πως ήρθε ο κ. Κοπελούζος. Το ζήτησε η εταιρεία "ΠΡΟΜΗΘΕΑΣ Α.Ε." που, με τη μορφή κοινοπραξίας με τη ρωσική εταιρία αερίου, πήρε όπως αναφέρεται και το προσάρτημα.
Τι πήρε; Ακούστε: 'Αρθρο 2: "Συμφωνείται επίσης ότι ανατίθεται στη "RAO GAZPROM" η κατασκευή θερμικού σταθμού παραγωγής ηλεκτρικού ρεύματος...
συνδυασμένου κύκλου... Η ανάθεση γίνεται υπό τον όρο "Κατασκευή -Ιδιοκτησία -Εκμετάλλευση (Build-Own-Operate-BOO) από κοινοπραξία που θα συστήσει για το σκοπό αυτόν η "RAO GAZPROM". " Δηλαδή με την εταιρεία "ΠΡΟΜΗΘΕΑΣ Α.Ε." Και έτσι, μέσω του αερίου, που ήταν καθαρό το φυσικό αέριο μέχρι τότε, μπήκε η εταιρεία "ΠΡΟΜΗΘΕΑΣ Α.Ε." στη διαμόρφωση και υλοποίηση του αναπτυξιακού προγράμματος της Δημόσιας Επιχείρησης Ηλεκτρισμού.
Και ποιος έχει ευθύνες γι' αυτό, κύριοι συνάδελφοι; Απαντήστε εσείς, που εγκαλείτε την Κυβέρνηση, γιατί άλλαξε το προσάρτημα.
Και τι άλλο πήρε; Κοιτάξτε και τι ποιο σημαντικό πήρε: 'Αρθρο 3: "Η Δ.ΕΠ.Α. θα δώσει τη δυνατότητα στην "GAZEXPORT", ή σε εταιρεία που αυτή είναι μέτοχος, να χρησιμοποιεί τα δίκτυα της Δ.ΕΠ.Α. για τη μεταφορά στην επικράτεια της Ελλάδας φυσικού αερίου τρία (3) έτη μετά την έναρξη λειτουργίας του, ήτοι μετά την 1η Ιανουαρίου... υπό αμοιβαίως επωφελείς εμπορικούς όρους." Εσείς δώσατε τη δυνατότητα στην εταιρεία "ΠΡΟΜΗΘΕΑΣ Α.Ε." και στον όποιο εκπροσωπεί την εταιρία "ΠΡΟΜΗΘΕΑΣ Α.Ε." να μεταφέρει φυσικό αέριο μέσα από τα δίκτυα που κατασκεύασε η Δ.ΕΠ.Α. με χρήματα του ελληνικού λαού και να το πωλείτε και με την τιμή που θέλετε, έτσι ώστε να κερδίζουν, ή να είναι χαμηλή η κιλοβατώρα με το φυσικό αέριο και να την επικαλείστε σήμερα και να τη συγκρίνετε με την κιλοβατώρα από ξυλίτη.
ΝΙΚΟΛΑΟΣ ΠΑΠΑΦΙΛΙΠΠΟΥ: Να μας πείτε τι έδωσε ο Σημίτης με το πρωτόκολλο και συγκεκριμένα 1,2,3,4 και 5.
ΠΡΟΕΔΡΕΥΩΝ (Νικόλαος Κατσαρός): Παρακαλώ, μη διακόπτετε.
ΗΛΙΑΣ ΒΛΑΧΟΠΟΥΛΟΣ: Εσείς πάντως, αυτά τα δώσατε, κύριε Παπαφιλίππου. Και θα σας πω τι έδωσε ο κ. Σημίτης τώρα. Και θα καταθέσω όλες αυτές τις επιστολές -τις κατέθεσα και την προηγούμενη φορά- για τα Πρακτικά.
Είναι η επιστολή της ρωσικής πλευράς το Μάιο του 1993, που ζητάει την επαναδιαπραγμάτευση.
Είναι η επιστολή του προέδρου της Δ.ΕΠ.Α. κ. Τριανταφυλλίδη, του δικού σας προέδρου δηλαδή, προς τον Υπουργό Βιομηχανίας κ. Κοντογιαννόπουλο, ο οποίος λέει ότι: "Εγώ δεν συμφωνώ με το περιεχόμενο του άρθρου 3, που αναφέρει τη χρησιμοποίηση του δικτύου της Δ.ΕΠ.Α." -αυτό είναι το άρθρο 3- "και δεν απηχεί τις απόψεις μου ως προέδρου."
Είναι το φύλλο 2795 της Εφημερίδας της Κυβέρνησης, όπου στο κεφάλαιο περί ανωνύμων εταιρειών αναφέρεται η ίδρυση της εταιρίας "ΠΡΟΜΗΘΕΑΣ Α.Ε." Το κατέθεσα και την προηγούμενη φορά.
(Στο σημείο αυτό ο Βουλευτής κ. Ηλίας Βλαχόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
'Ολα αυτά δείχνουν ακριβώς ότι εδώ υπάρχουν πολιτικές ευθύνες.
Το πρωτόκολλο της 19.12.1994, με το οποίο άλλαξε το προσάρτημα, αγαπητέ συνάδελφε, ήταν αποτέλεσμα της άρνησης του τότε Υπουργού Βιομηχανίας κ. Σημίτη να προσυπογράψει και να κυρώσει τη σύμβαση προσαρτήματος. 
 

  



Σελίδα 10809 
Η ελληνική πλευρά ζήτησε επαναδιαπραγμάτευση και την πήρε. Δεν πιστεύω να ζητάει κανείς, για να χάσει, κύριε συνάδελφε. Κάτι παίρνει.
ΝΙΚΟΛΑΟΣ ΠΑΠΑΦΙΛΙΠΠΟΥ: Για να δούμε, τι έδωσε.
ΗΛΙΑΣ ΒΛΑΧΟΠΟΥΛΟΣ: Αυτά σαν μία απάντηση, που έχει σχέση με τη λογική, αλλά και με την πολιτική λογική. Γιατί πολλές φορές διαφέρουν οι λογικές αυτές.
'Οσον αφορά την ουσία του περιεχομένου του προσαρτήματος και του παραρτήματος, συγκεκριμένα αναφέρουμε: 'Οπως πολιτική απόφαση της τότε κυβέρνησης Μητσοτάκη ήταν η υιοθέτηση του συστήματος ΒΟΟ, έτσι και πολιτική απόφαση της Κυβέρνησης του ΠΑ.ΣΟ.Κ. -εσείς είπατε δογματικά- ήταν η εγκατάλειψη του ΒΟΟ και η υιοθέτηση του μέχρι το 1993 ισχύοντος συστήματος για την κατασκευή μονάδων όπως αυτή της Φλώρινας. Την πολιτική σας λοιπόν εσείς με το ΒΟΟ. Την πολιτική μας εμείς με την ανάθεση για το εργοστάσιο της Φλώρινας.
Προς τι λοιπόν εγκαλείτε και ζητάτε τις τεράστιες πολιτικές ευθύνες από την Κυβέρνηση, επειδή άλλαξε το προσάρτημα;
Στην πρότασή σας επίσης, για να στηρίξετε το σύστημα ΒΟΟ και την ανταγωνιστικότητα και βιωσιμότητα, αναφέρετε ψευδώς και εγγράφως -και το ανέφερε σήμερα ο εισηγητής σας- ότι θα υπάρχει καθορισμένη ανωτάτη τιμή διάθεσης ηλεκτρικής ενέργειας.
Πού το βρίσκετε αυτό, κύριε Νάκο; Εδώ είναι το προσάρτημα, ελάτε να μου το βρείτε εσείς, πού το λέει αυτό. Αυτό ίσως είναι μια επιθυμία, την οποία ακριβώς κάνατε και επιχείρημα. Τις επιθυμίες τις κάνετε επιχειρήματα.
Ισχυρίζεσθε επίσης στην πρότασή σας ότι δεν τέθηκε όρος ότι η σχετική σύμβαση θα υπογραφεί υπό ανταγωνιστικούς όρους.
Η ΔΕΗ και η Κυβέρνηση εξήγησε πολλάκις το ύψος του τιμήματος και τον τρόπο με τον οποίο κατέληξε στο τίμημα...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, παρακαλώ να έχω δύο λεπτά.
ΠΡΟΕΔΡΕΥΩΝ (Νικόλαος Κατσαρός): 'Οχι, δεν σας δίνω δύο λεπτά. Σε ένα λεπτό να έχετε τελειώσει.
ΗΛΙΑΣ ΒΛΑΧΟΠΟΥΛΟΣ: Είχα και διακοπές, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Σε ένα λεπτό να τελειώσετε.
ΗΛΙΑΣ ΒΛΑΧΟΠΟΥΛΟΣ: Ο τρόπος αυτός βασίζεται και στη δική σας παραδοχή, της τότε διοίκησης της ΔΕΗ και του Υπουργικού Συμβουλίου, ειπώθηκε από τους προηγούμενους συναδέλφους.
Επομένως νομίζω ότι για το τίμημα έχει ενημερωθεί και η Βουλή και ολόκληρος ο ελληνικός λαός. Εσείς όμως στηρίζετε όλη την επιχειρηματολογία σας για υψηλό τίμημα στην κατασκευή της μονάδας της Φλώρινας, όχι σε δικές σας εκτιμήσεις, αλλά στη δήλωση του Υπουργού Βιομηχανίας τότε, του κ. Σημίτη και νυν Πρωθυπουργού, για τα εκατόν είκοσι πέντε δισεκατομμύρια (125.000.000.000), για τα οποία δόθηκαν εξηγήσεις πολλές φορές και το έχει καταλάβει και ο ελληνικός λαός. Επίσης στηρίζεσθε και σε δημοσιεύματα απόψε κάποιων στελεχών της ΔΕΗ, ή εφημερίδων.
Εσείς σαν κόμμα αποφεύγετε συστηματικά και πεισματικά -γιατί φοβάσθε να μην εκτεθείτε και στα δύο κείμενα, που έχετε υπογράψει- να πείτε ότι το τίμημα είναι αυτό και προκύπτει έτσι, με υπογραφή σας όμως. 
Νομίζω ότι είσθε ένα κόμμα, που έχετε την ομάδα κοινοβουλευτικής εργασίας, την ΟΚΕ Βιομηχανίας, έχετε επιστημονικά και διευθυντικά στελέχη στη ΔΕΗ, τα οποία είναι αξιόλογα και νομίζω ότι θα μπορούσαν να σας βοηθήσουν, για να καταλήξετε και σ' αυτό.
ΝΙΚΟΛΑΟΣ ΠΑΠΑΦΙΛΙΠΠΟΥ: Πάντως δεν μας είπατε, τι έδωσε με το πρωτόκολλο.
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Παπαφιλίππου.
ΗΛΙΑΣ ΒΛΑΧΟΠΟΥΛΟΣ: Με διακόψατε πολλές φορές, κύριε συνάδελφε.
ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Βλαχόπουλε;
ΗΛΙΑΣ ΒΛΑΧΟΠΟΥΛΟΣ: Τελειώνω, κύριε Πρόεδρε.
Ενώ στην αρχή της πρότασής σας -παραλείπω φυσικά πολλά, που αναφέρονται στην κιλοβατώρα- κύριοι συνάδελφοι της Νέας Δημοκρατίας, και αυτό είναι μία σημαντική αντίφαση, αναφέρεσθε στην πολυπαθή περιοχή της Φλώρινας, για την οποία η κατασκευή της μονάδας παραγωγής ηλεκτρικής ενέργειας είναι ένα έργο σημαντικότατο για την οικονομία της, στο τέλος τι λέτε; Στο τέλος της πρότασης λέτε "ζητούμε τη σύσταση Εξεταστικής Επιτροπής, η οποία μεταξύ των άλλων θα πρέπει να καθορίσει τα μέτρα που πρόκειται να λάβει η Κυβέρνηση για την αποφυγή περαιτέρω ζημίας, τόσο στη ΔΕΗ όσο και στην εθνική οικονομία". Δηλαδή, ποια μέτρα; Εξηγήστε το στον ελληνικό λαό.
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε συνάδελφε, τελειώνετε.
ΗΛΙΑΣ ΒΛΑΧΟΠΟΥΛΟΣ: Τελειώνω, κύριε Πρόεδρε.
Ποια μέτρα εννοεί η Νέα Δημοκρατία, αφού έβγαλε την επένδυση ακριβή και τη λειτουργία μη ανταγωνιστική. Εκείνο που καταλαβαίνει ο απλός πολίτης είναι ότι περιμένετε από την Εξεταστική Επιτροπή να ακυρωθεί η σύμβαση για την κατασκευή του έργου.
Η μονάδα στη Φλώρινα πρέπει να γίνει και θα γίνει, γιατί το έχει ανάγκη και η χώρα και οι ακρίτες της Φλώρινας.
Ευχαριστώ πολύ για την ανοχή σας, κύριε Πρόεδρε.
(Χειροκροτήματα από την πτέρυγα του ΠΑΣΟΚ)
ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο.
ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, με συγχωρείτε.
ΠΡΟΕΔΡΕΥΩΝ (Νικόλαος Κατσαρός): Κύριε Γικόνογλου, είσθε παλιός συνάδελφος και ξέρετε πώς ζητείται ο λόγος για διαδικαστικό θέμα που θέλετε, όπως το είπατε.
ΜΟΣΧΟΣ ΓΙΚΟΝΟΓΛΟΥ: 'Αρα, γνωρίζετε ότι υπάρχει διαδικαστικό θέμα.
ΠΡΟΕΔΡΕΥΩΝ (Νικόλαος Κατσαρός): 'Οχι, δεν ξέρω τίποτα.
ΜΟΣΧΟΣ ΓΙΚΟΝΟΓΛΟΥ: Γνωρίζετε ότι παρανομεί το Προεδρείο και δεν θέλετε να μου δώσετε το λόγο.
ΠΡΟΕΔΡΕΥΩΝ (Νικόλαος Κατσαρός): Θα το θέσετε, όπως λέει ο Κανονισμός.
ΜΟΣΧΟΣ ΓΙΚΟΝΟΓΛΟΥ: Γνωρίζετε ότι παρανομείτε.
ΠΡΟΕΔΡΕΥΩΝ (Νικόλαος Κατσαρός): Παρανομούμε;
Ο κ. Βεζδρεβάνης έχει το λόγο.
(Θόρυβος στην Αίθουσα)
Κύριε Γικόνογλου, μην προσπαθείτε να δημιουργήσετε εντυπώσεις.
ΜΟΣΧΟΣ ΓΙΚΟΝΟΓΛΟΥ: Εγώ δεν δημιουργώ εντυπώσεις.
ΠΡΟΕΔΡΕΥΩΝ (Νικόλαος Κατσαρός): Εάν υπάρχει παράβαση του Κανονισμού, να ζητήσετε το λόγο κατά τον Κανονισμό. Σας παρακαλώ!
ΜΟΣΧΟΣ ΓΙΚΟΝΟΓΛΟΥ: Παρανομείτε! Παραβιάζετε τον Κανονισμό.
ΠΡΟΕΔΡΕΥΩΝ (Νικόλαος Κατσαρός): Δεν θέλω να χρησιμοποιήσω τη γλώσσα σας, είναι συνηθισμένη άλλωστε.
ΜΟΣΧΟΣ ΓΙΚΟΝΟΓΛΟΥ: Ποια είναι συνηθισμένη, κύριε Πρόεδρε; Δεν έπρεπε να είχατε φέρει το βιβλίο να υπογράψουν οι Βουλευτές; Γιατί δεν το φέρατε; Για να τους εκβιάσετε να μείνουν εδώ. Αυτό κάνετε.
ΠΡΟΕΔΡΕΥΩΝ (Νικόλαος Κατσαρός): Να απευθυνθείτε εκεί που ξέρετε.
ΔΗΜΗΤΡΙΟΣ ΣΙΟΥΦΑΣ: Αφού υπάρχει ονομαστική ψηφοφορία.
ΜΟΣΧΟΣ ΓΙΚΟΝΟΓΛΟΥ: Είναι υποχρεωτικό να μείνουν οι Βουλευτές στην ονομαστική ψηφοφορία;
ΠΡΟΕΔΡΕΥΩΝ (Νικόλαος Κατσαρός): Να απευθυνθείτε εκεί που ξέρετε.
ΜΟΣΧΟΣ ΓΙΚΟΝΟΓΛΟΥ: Δεν το φέρατε το βιβλίο, για να μας κρατάτε όλους εδώ.
ΠΡΟΕΔΡΕΥΩΝ (Νικόλαος Κατσαρός): Τελειώσατε;
 

  



Σελίδα 10810 
ΜΟΣΧΟΣ ΓΙΚΟΝΟΓΛΟΥ: Τα ξέρουμε αυτά.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, επειδή προσπαθεί να δημιουργήσει εντυπώσεις ο κ. Γικόνογλου, κατά πάγια τακτική της Βουλής, όταν γίνεται ψηφοφορία, δεν υποβάλλεται στον κόπο το προσωπικό της Βουλής να συγκεντρώσει υπογραφές, διότι η παρουσία των συναδέλφων αποδεικνύεται από τη συμμετοχή τους ή όχι στην ψηφοφορία.
ΜΟΣΧΟΣ ΓΙΚΟΝΟΓΛΟΥ: Μα, δεν είναι υποχρεωτική η παρουσία.
ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, σε μια εποχή που ο πολιτικός κόσμος βάλλεται μεθοδικά και επιχειρείται η σπίλωσή του, οφείλουμε όλοι να είμαστε ιδιαίτερα προσεκτικοί. Το χρωστάμε αυτό, τόσο στον υπέρτατο θεσμό του κοινοβουλευτισμού, τον οποίο υπηρετούμε, όσο και στους ίδιους τους εαυτούς μας.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Θελήσαμε να γίνουμε λυχνία επί όρους κειμένη και συνεπώς να φαινόμαστε από κάθε κατεύθυνση από τον καθένα. Δεν υπάρχει καμιά αμφιβολία ότι πολλές φορές υπάρχουν άδικες και συκοφαντικές κριτικές και είναι σαφώς αυτές οι περισσότερες. Υπάρχουν όμως και δίκαιες κριτικές, που στηρίζονται σε κάποια στοιχεία που ζητούν διερεύνηση, γιατί κάποιοι πολίτες στερούνται και της πλήρους πληροφόρησης ή και των ειδικών γνώσεων. Και στις δύο περιπτώσεις, όμως, κανείς μέσα σ' αυτήν την Αίθουσα δεν δικαιολογείται να δημιουργεί προβλήματα στο αίτημα για διερεύνηση και διαλεύκανση της κάθε υποθέσεως. Η διαφάνεια είναι πλέον παλαϊκό αίτημα για την κάθε υπόθεση.
Προ ολίγων εβδομάδων έγινε συζήτηση προ ημερησίας διατάξεως για το θέμα του εργοστασία της Δ.Ε.Η στη Φλώρινα, με πρωτοβουλία του κόμματός μας, διότι στην κοινή γνώμη παρουσιάστηκαν σκιές και μάλιστα ένα μεγάλο κομμάτι της κοινής γνώμης και των Μ.Μ.Ε μίλησε και περί σκανδάλων.
Στην προαναφερθείσα συζήτηση τόνισα και το επαναλαμβάνω: Δεν διαθέτω τις ειδικές γνώσεις για να εκφράσω γνώμη, διότι αυτό είναι θέμα ανθρώπων που έχουν ειδικές γνώσεις και πιστεύω ότι πολλοί μέσα στην Αίθουσα -για να μην πω οι περισσότεροι- δεν έχουμε αυτές τις ειδικές γνώσεις.
Στο αίτημα, λοιπόν, της κοινής γνώμης για διαφάνεια και σωστή ενημέρωση, έχουμε καθήκον και υποχρέωση να ανταποκριθούμε. Σας διαβεβαιώ ότι ούτε άκριτα δέχομαι τα περί σκανδάλου, ούτε χωρίς ανησυχία, όμως, δέχομαι το τίμημα από εκατόν είκοσι πέντε δισεκατομμύρια (125.000.000.000) στα διακόσια δεκατέσσερα δισεκατομμύρια (214.000.000.000).
Είπα ότι δεν διαθέτω τις ειδικές γνώσεις, αλλά πιστεύω ότι διαθέτω την κοινή λογική, για να οδηγούμε στον προηγούμενο συλλογισμό. Η συζητούμενη πρόταση για τη σύσταση Εξεταστικής των Πραγμάτων Επιτροπής, δίνει τη δυνατότητα να γίνει μια διερεύνηση σε βάθος, η οποία θα λύσει κάποια προβλήματα, θα απαντήσει σε κάποια ερωτήματα και θα δώσει σε μας τους αδαείς περί αυτά τη γνώση μέσω της πληροφόρησης. Πολύ περισσότερο, κατ' αυτόν τον τρόπο θα έχουμε πράξει το καθήκον μας απέναντι στην κοινή γνώμη.
Κανείς μας δεν έχει να φοβηθεί τίποτα, γιατί πιστεύω ότι κανείς μέσα στην Αίθουσα αυτή δεν είχε και δεν έχει αθέμητες συναλλαγές. Τι βλάπτει, όμως, να υπάρξει και το πιστοποιητικό ότι είμαστε "λευκοί"; Μία Εξεταστική των Πραγμάτων Επιτροπή, που θα εξετάζει σε βάθος όλη την υπόθεση, θα καταλήξει σε ένα πόρισμα, που θα δώσει τη διαφάνεια προς κάθε κατεύθυνση και έτσι κανένας δεν θα μπορεί να ομιλεί για κανέναν ρίχνοντας σκιές. Και αρκούμαι σ'αυτό.
Ειλικρινά δεν μπορώ να κατανοήσω τις θέσεις ορισμένων συναδέλφων, που πείσμωνα αρνούνται τη σύσταση της Εξεταστικής των Πραγμάτων Επιτροπής, με την οποία θα ρίξουμε άπλετο φως σε μια υπόθεση, που σήμερα δίκαια ή άδικα -δεν το γνωρίζω- έχει σκιές.
Η Νέα Δημοκρατία, όταν ήταν κυβέρνηση, δέχτηκε με ιδιαίτερη ικανοποίηση τις προτάσεις του ΠΑ.ΣΟ.Κ, που τότε ήταν Αξιωματική Αντιπολίτευση, για τη σύσταση Εξεταστικών Επιτροπών.
Κλείνω, επειδή δεν βλέπω να έχω αρκετό χρόνο, λέγοντας το εξής: Με το συνολικό συλλογισμό της παρεμβάσεώς μου, που συμπυκνώνεται στην ανάγκη να δίνουμε την ευχέρεια να φωτίζεται η κάθε υπόθεση που αφήνει αιχμές κατά του πολιτικού κόσμου, κρίνω ότι είναι χρήσιμη η σύσταση Εξεταστικής των Πραγμάτων Επιτροπής. Κανέναν δεν ωφελεί να αιωρείται μια κατηγορία, πολύ δε περισσότερο δεν ωφελεί τον κοινοβουλευτισμό. Υπό το πνεύμα αυτό δηλώνω ότι θα ψηφίσω υπέρ της προτάσεως για τη σύσταση της Εξεταστικής των Πραγμάτων Επιτροπής, γιατί πιστεύω ότι έτσι βοηθώ σ'αυτό που προανέφερα, ότι ο πολιτικός κόσμος θα πρέπει να προστατευθεί και αυτό γίνεται έχοντας διαφάνεια. Ευχαριστώ.
( Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κ.'Εβερτ έχει το λόγο.
ΜΙΛΙΤΑΔΗΣ ΕΒΕΡΤ: Κύριε Πρόεδρε, κυρίες και κύριοι συνάδελφοι, είναι βέβαιο ότι σε μια συνεδρίαση, σήμερα, ενδεχομένως ούτε εμείς πρόκειται να πείσουμε εσάς, ούτε εσείς να πείσετε εμάς, για το εάν το τίμημα της μονάδας της ΔΕΗ είναι ανταγωνιστικό ή όχι, εάν το τίμημα είναι πράγματι υπερτιμημένο ή όχι. Υπάρχουν όμως ορισμένες αλήθειες, που η κοινή λογική τις αναγνωρίζει. Ποιες είναι οι αλήθειες αυτές; Είναι γεγονότα.
Το πρώτο γεγονός, η πρώτη αλήθεια, είναι ότι η σύμβαση αυτή συνομολογήθηκε χωρίς να γίνει διαγωνισμός, με απευθείας ανάθεση. Αυτό είναι ένα δεδομένο, είναι μια πρώτη αλήθεια. Την ώρα λοιπόν που με απόφαση της Βουλής έχει συνομολογηθεί να μη γίνει διαγωνισμός, είναι αναγκαίο η Κυβέρνηση, όταν κυρώνει τη σύμβαση, όσον αφορά τους επιμέρους όρους της, να έλθει στο Σώμα να ζητήσει την επικύρωση και από τη Βουλή. Και αυτό δεν έγινε. Απορεί κανένας γιατί η Κυβέρνηση ακριβώς σ'αυτήν την ειδική περίπτωση, που η σύμβαση έγινε με απευθείας ανάθεση, δεν ήλθε να την κυρώσει στη Βουλή, όταν για άλλα έργα, υποδεέστερα σε αξία, οι συμβάσεις κυρώνονται στη Βουλή. Αυτή είναι η δεύτερη αλήθεια.
Η τρίτη αλήθεια είναι ότι από την ώρα που κυρώθηκε η σύμβαση στη συντριπτική τους πλειοψηφία τα Μέσα Μαζικής Ενημέρωσης άρχισαν να ομιλούν περί σκανδάλου. 'Αρχισαν να μιλούν περί σκανδάλου τα Μέσα Μαζικής Ενημέρωσης τα οποία δεν ανήκουν στο χώρο της Νέας Δημοκρατίας ή των άλλων κομμάτων της Αντιπολιτεύσεως, αλλά πολλές φορές υποστηρίζουν τις θέσεις της Κυβερνήσεως.
Επίσης, η επόμενη αλήθεια είναι, ότι δεκαπέντε Βουλευτές του κυβερνώντος κόμματος, του ΠΑΣΟΚ, επανειλημμένα με ερωτήσεις και επερωτήσεις ανεφέροντο σ'ένα τρομακτικό σκάνδαλο ύψους ενενήντα δισεκατομμυρίων (90.000.000.000) δραχμών. Δεν τα έλεγε αυτά η Νέα Δημοκρατία, αλλα τα έλεγαν συνάδελφοι του ΠΑΣΟΚ, οι οποίοι προφανώς σήμερα έχουν κάνει "γαργάρα" και θα μου επιτρέψετε να τους το πω αυτό, το είπα και σε κάποια εφημερίδα και οι οποίοι δεν έχουν εμφανιστεί σήμερα να εγγραφούν ομιλητές, για να υποστηρίξουν αυτές τις θέσεις, εκτός από έναν. Δημιουργήθηκε συνεπώς η εντύπωση, ότι εδώ πρόκειται περί ενός σκανδάλου, το οποίο επιχειρείται να συγκαλυφθεί.
Ο Πρωθυπουργός κ. Σημίτης δήλωσε προ δύο μηνών ότι ο δρόμος προς την εισαγγελία είναι δεδομένος και ότι όποιος πιστεύει ότι γίνονται σκάνδαλα, πρέπει να προσφεύγει στην εισαγγελία. 'Ολοι μας, όμως, στην Αίθουσα αυτή ξέρουμε ότι αποφάσεις και πράξεις μελών του Υπουργικού Συμβουλίου ή του ιδίου Υπουργικού Συμβουλίου, δεν μπορούν να εξεταστούν από την εισαγγελία. Είναι θέματα που άπτονται του νόμου περί ευθύνης των Υπουργών και συνεπως η μόνη αρμόδια είναι η Βουλή.
Συνεπώς εφόσον πράγματι πιστεύει ο κ. Σημίτης, ότι όπου υπάρχουν θέματα, που χρειάζονται περισσότερο διαλεύκανση και διαφάνεια, τότε θα έπρεπε η ίδια η Κυβέρνηση και η ίδια η Υπουργός να έρθει εδώ να ζητήσει να συζητηθεί το θέμα και ας κάνει τη διατύπωση η κυρία Υπουργός. Εσείς, κύριοι 
 

  



Σελίδα 10811 
του ΠΑ.ΣΟ.Κ., να κάνετε τη διατύπωση, όχι εμείς. Να αποσύρουμε εμείς την πρόταση για σύσταση Εξεταστικής Επιτροπής και να τη διατυπώσετε εσείς, όπως πιστεύετε. Να πάμε στο βάθος χρόνου να εξετάσουμε και τη Νέα Δημοκρατία, να εξετάσουμε το ΠΑ.ΣΟ.Κ. και να κρίνουμε μέσα από την Εξεταστική αυτή Επιτροπή, εάν πράγματι υπάρχει σκάνδαλο ή όχι.
Ποιά εικόνα επικρατεί, κυρίες και κύριοι συνάδελφοι, στην κοινή γνώμη; 'Οτι γίνονται σκάνδαλα και ότι κουκουλώνονται και ότι δεν υπάρχουν κοινοβουλευτικές ομάδες κομμάτων, αλλά διαπλεκομένων. Ας δούμε την πραγματικότητα. 'Εχουμε υποχρέωση όλοι μέσα σ' αυτήν την Αίθουσα, ανεξαρτήτως σε ποιον πολιτικό και κομματικό χώρο ανήκουμε, να βοηθήσουμε στο να υπάρχει διαλεύκανση σε όλα αυτά τα θέματα. Διότι αλλιώς ως κοινοβουλευτικό σύστημα δεν θα μπορέσουμε να σταθούμε. Δεν είναι τυχαίο ότι η κοινή γνώμη κάθε τόσο στρέφεται και προσπαθεί να αρπαχτεί, να μαγκωθεί από κάποια νέα προσωπικότητα που παρουσιάζεται στον κοινωνικό ορίζοντα. Γιατί το κάνει αυτό; Διότι έχει χάσει την εμπιστοσύνη της στα κόμματα και στους πολιτικούς. Ε, δεν μπορεί επ'άπειρον να βοηθούμε και να συντηρούμε εμείς οι ίδιοι αυτήν την κατάσταση. Γι'αυτό σας κάνω έκκληση, να διατυπώσετε εσείς του ΠΑΣΟΚ μια πρόταση για σύσταση Εξεταστικής των Πραγμάτων Επιτροπής, που δεν σημαίνει σε καμία περίπτωση ότι το ερευνητέο θέμα αποτελεί σκάνδαλο, απλώς και μόνο για να διερευνηθεί, για να μπορέσουμε να κλείσουμε τα στόματα όλων αυτών που με εύκολη κριτική στρέφονται κατά των κομμάτων και κατά των Βουλευτών.
Ευχαριστώ, κύριε Πρόεδρε.
( Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Πρόεδρε.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, το λόγο.
ΠΡΟΕΔΡΕΥΩΝ (Λουκάς Αποστολίδης): Ορίστε, έχετε το λόγο.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κυρίες και κύριοι συνάδελφοι, πριν από μόλις λίγους μήνες η Κυβέρνησή μας υφίστατο κριτική για το γεγονός ότι δεν έφερε τη σύμβαση στη Βουλή για ψήφιση. Πριν από αρκετούς μήνες η Κυβέρνησή μας υφίστατο κριτική επειδή σχεδιάζε να φέρει τη σύμβαση στη Βουλή για ψήφιση. Θυμίζω όλα εκείνα που είχαν ακουστεί περί πλυντηρίων από διάφορες πτέρυγες της Βουλής.
Πριν από λίγους μήνες μάθαμε ότι οι διεθνείς ανεξάρτητοι οίκοι, που κάνουν εκτιμήσεις για μεγάλα έργα σε όλη την υδρόγειο, είναι απλοί απατεώνες ή, στην απλή περίπτωση, ερασιτέχνες που ωχριούν μπροστά στις ικανότητες ορισμένων, όπως για παράδειγμα ο κ. Σαλαγκούδης.
Πριν από αρκετούς μήνες βέβαια, η προσφυγή σε ανεξάρτητο εκτιμητή εθεωρείτο από τις περισσότερες πτέρυγες της Βουλής ως μια ορθή κίνηση. Μόνο που ο εκτιμητής έκανε το λάθος να μη συμφωνήσει με τις αιτιάσεις των πτερύγων αυτών, οπότε ίσχυε ο στίχος: "αφού δεν είχε νέα ευχάριστα να πει, καλύτερα να μην πει τίποτα". 
Μετά απ'όλους αυτούς τους μήνες, μετά από αρκετές συζητήσεις και στις επιτροπές και στην Ολομέλεια, για ένα θέμα που κατά τα άλλα η Κυβέρνηση κατηγορείται ότι θέλησε να αποκρύψει από την Εθνική Αντιπροσωπεία -δεν ξέρω αν άλλα θέματα έχουν συζητηθεί τόσο πολύ σε επιτροπές και στην Ολομέλεια- καλούμαστε απόψε από ογδόντα δύο Βουλευτές της Νέας Δημοκρατίας να ψηφίσουμε για τη σύσταση εξεταστικής επιτροπής.
Από τους ογδόντα δύο Βουλευτές, ο εξής ένας, ο κ.'Εβερτ δεν έκανε τον κόπο να λάβει το λόγο στις προηγούμενες συνεδριάσεις που είχαν γίνει για τη Φλώρινα,ίσως και να μην έχει ασχοληθεί με τις λεπτομέρειες του θέματος. 'Αλλωστε, όπως αντιληφθήκαμε, αυτό δεν έχει και τόση σημασία. Σημασία έχει για την Αξιωματική Αντιπολίτευση το γεγονός πως ο κ.'Εβερτ με μια δήλωσή του είχε τη δύναμη να προκαλέσει μυστικές συσκέψεις των επιτελών του κ.Καραμανλή, που περιδεείς κατέληξαν ότι παρά το γεγονός πως δεν είχαν απορίες, δεν τις είχαν άλλωστε εκφράσει στην προηγούμενη συνεδρίαση, έπρεπε να ζητήσουν εξεταστική επιτροπή, για να μην αφήσουν στον κ.'Εβερτ το δικαίωμα να τους εγκαλεί για υποχωρητικότητα στις κυβερνητικές επιλογές.
Κυρίες και κύριοι συνάδελφοι της Νέας Δημοκρατίας, αν έχετε μετανοιώσει για τις επιλογές που κάνατε στο συνέδριό σας, δεν έχετε παρά να κάνετε ένα έκτακτο συνέδριο.
( Διαμαρτυρίες από την πτέρυγα της Νέας Δημοκρατίας )
ΔΗΜΗΤΡΙΟΣ ΣΙΟΥΦΑΣ: Ασχοληθείτε με το θέμα.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Εκλέξτε τον κ.'Εβερτ σ'ένα καινούριο συνέδριο και μην ταλαιπωρείτε την ελληνική Βουλή.
( Διαμαρτυρίες από την πτέρυγα της Νέας Δημοκρατίας )
Η χώρα έχει πολύ σοβαρά θέματα να ασχοληθεί, από το να εμπλέκεται στις διαφορές σας.
Θέλω όμως και πάλι να θυμίσω ορισμένα πράγματα. Τον ιδιώτη επιχειρηματία στο έργο του φυσικού αερίου τον έβαλε η Νέα Δημοκρατία και αυτό είναι γεγονός και μάλιστα με όρους που δεν συγκρίνονται μ'εκείνους που πέτυχε στη συνέχεια η Κυβέρνηση του ΠΑΣΟΚ, που αναγκάστηκε να επαναδιαπραγματευθεί, για να βελτιώσει το προσάρτημα.
Γιατί έγινε δυνατή η είσοδος του ιδιώτη στο έργο; Λόγω των τρομακτικών καθυστερήσεων, για τις οποίες γνωρίζουν ορισμένοι, κύριοι της Νέας Δημοκρατίας, που έλαβαν μέρος και στις μυστικές συσκέψεις για την πρόταση σύστασης εξεταστικής επιτροπής και ήταν τότε οι Υπουργοί.
Ποιος ευθύνεται για την είσοδο του ιδιώτη στο έργο; Ποιος ευθύνεται για την είσοδό του με μία λεόντειο σύμβαση; Ποια διοίκηση της Δ.Ε.Η. είχε πει ναι στη Φλώρινα με διακόσια επτά δισεκατομμύρια (207.000.000.000); Ποιοι έδεσαν τα χέρια της διοίκησης; Ποιοι άλλαξαν την πολύ καλή συμφωνία του κ. Πεπονή;
Κυρίες και κύριοι της Νέας Δημοκρατίας, αν θέλετε να αναζητήσετε ευθύνες για τα πεπραγμένα στον τομέα της ενεργειακής πολιτικής, δεν έχετε παρά να αναζητήσετε καθρέφτη και να κοιταχθείτε, αρκεί να μην απευθυνθείτε πάλι στον κ. 'Εβερτ, για να σας πει τι λέει ο καθρέφτης, γιατί πάλι θα κάνετε λάθος.
(Χειροκροτήματα από την πτέρυγα του ΠΑ.ΣΟ.Κ.)
ΜΙΛΤΙΑΔΗΣ ΕΒΕΡΤ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Πρόεδρε, έχετε το λόγο για δύο λεπτά.
ΜΙΛΤΙΑΔΗΣ ΕΒΕΡΤ: Κύριε Πρόεδρε, φάνηκε η όλη αδυναμία της κυρίας Υπουργού, διότι προσπάθησε να δημιουργήσει θέμα στο χώρο της Νέας Δημοκρατίας, όταν, όπως είναι γνωστό, εμάς της Νέας Δημοκρατίας μας έπεισαν οι δεκαπέντε συνάδελφοι του ΠΑ.ΣΟ.Κ., ότι υπάρχει τεράστιο σκάνδαλο γι'αυτό το θέμα. Η κυρία Υπουργός, αντί να προσπαθεί να περιδιαβάσει, θα έπρεπε κανονικά να έχει υποβάλει μήνυση εναντίον εκείνων των εφημερίδων που την έχουν κατηγορήσει ευθέως προσωπικά για σκάνδαλο. Δεν το έκανε.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Το έχω κάνει.
ΜΙΛΤΙΑΔΗΣ ΕΒΕΡΤ: Δεν το έχετε κάνει.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Ψεύδεστε, το έχω κάνει για δύο εφημερίδες. Τι άλλο να σας πω;
ΜΙΛΤΙΑΔΗΣ ΕΒΕΡΤ: Συνεπώς, αν το έχετε κάνει, θα ήθελα να ακούσουμε τις αποφάσεις των δικαστηρίων. Αλλά, κύριε Πρόεδρε, έθεσε ερωτήματα η κυρία Υπουργός. Και αν θέλει πραγματικές απαντήσεις, ένας είναι ο τρόπος. Να αποδεχθεί τη σύσταση εξεταστικής των Πραγμάτων Επιτροπής, ούτως ώστε μέσα σ'αυτή να δοθούν απαντήσεις για όλα τα ερωτήματα που έθεσα.
(Χειροκροτήματα από την πτέρυγα της Νέας Δημοκρατίας)
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης): Θα σας τον δώσω μετά, κύριε Σιούφα, γιατί τo λόγο έχει ζητήσει επί του Κανονισμού ο κ. Χρυσανθακόπουλος.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Σύμφωνα με τον Κανονισμό, κύριε Πρόεδρε, οι Βουλευτές υποχρεούνται να υπογράψουν μία κατάσταση, υποδηλώνοντας την παρουσία 
 

  



Σελίδα 10812 
τους. Θεωρώ απαράδεκτο μετά την πάροδο δύο ωρών από την έναρξη της συνεδρίασης, να μην έχει ακόμη προσκομιστεί.
Η ψηφοφορία που θα ακολουθήσει, σύμφωνα με την ημερήσια διάταξη, είναι μια άλλη ξεχωριστή υπόθεση. Θα παρακαλούσα το Προεδρείο να ενεργήσει. 
ΠΡΟΕΔΡΕΥΩΝ (Λουκάς Αποστολίδης): Εντάξει.
Κύριοι συνάδελφοι, επειδή άκουσα προηγούμενα και τον κ. Κατσαρό, ο οποίος είπε -υπάρχει πράγματι μία τέτοια πρακτική- ότι όταν έχουμε ψηφοφορία και μάλιστα ονομαστική, δεν κυκλοφορεί η κατάσταση .... 
ΒΑΣΙΛΕΙΟΣ ΣΩΤΗΡΟΠΟΥΛΟΣ: Πρέπει να καταργηθεί το βιβλίο, είναι ντροπή.
ΠΡΟΕΔΡΕΥΩΝ (Λουκάς Αποστολίδης): Θα μου επιτρέψετε να μιλήσω; 
Εγώ άκουσα το συνάδελφο, θα συνεννοηθώ με τον Πρόεδρο, για να δω αν αυτή η κατάσταση θα πρέπει να κυκλοφορήσει.
ΕΥΑΓΓΕΛΟΣ ΜΕΪΜΑΡΑΚΗΣ: Το αίτημα αυτό υπάρχει και από εμάς. Υπάρχει από όλους μας.
ΠΡΟΕΔΡΕΥΩΝ (Λουκάς Αποστολίδης): Εντάξει.
Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Περιμέναμε όλοι στην Αίθουσα η ελεγχόμενη Υπουργός να είναι περισσότερο προσεκτική στις εκφράσεις της και να μην προκαλεί. Και προκάλεσε, κύριε Πρόεδρε, κατά τρόπον κοινοβουλευτικά και πολιτικά απαράδεκτον την Αξιωματική Αντιπολίτευση. Αλλά προκαλεί κανείς σχεδόν εγγίζοντας τα όρια των ύβρεων, όταν στερείται επιχειρημάτων, όταν είναι κυριολεκτικά στριμωγμένος στη γωνία, για τις τεράστιες ευθύνες που έχει η ίδια και η Κυβέρνηση, στην οποία ανήκει, γι'αυτό που κουβεντιάζουμε σήμερα στη Βουλή.
Αλλά είχε και μία άλλη επίδοση εκτός από την προκλητικότητα η κυρία Υπουργός.'Εδωσε και εξετάσεις σε "πρακτοριλίκια". Ακούσατε όλοι ότι παρακολουθεί τις συσκέψεις που γίνονται στη Νέα Δημοκρατία, γνωρίζει τους μετέχοντες, φαίνεται έντρομη που ασχολείται με αυτού του είδους τα ζητήματα και μάλιστα τα ανακοίνωσε και στην Αίθουσα, ότι σε μυστικές συναντήσεις λαμβάνονται αποφάσεις.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Αυτά γράφονται.
ΔΗΜΗΤΡΙΟΣ ΣΙΟΥΦΑΣ: Δεύτερον, κυρία Υπουργέ, ελέγχεστε σήμερα για το ότι φέρατε και κυρώσατε ένα τμήμα του πρωτοκόλλου του 1993 του Δεκεμβρίου που αφορά τη Συκιά και το Πευκόφυτο. Γνωρίζετε ότι η Νέα Δημοκρατία αυτό το τμήμα της συμφωνίας το ψήφισε. Το άλλο κομμάτι που αφορούσε τη Φλώρινα, δεν το φέρατε. Δεν είναι μείζον πολιτικό θέμα το ότι χωρίζετε το ένα θέμα έτσι και το άλλο αλλιώς;
Τρίτον, η Βουλή ήταν ο εντολεύς προς την Κυβέρνηση και τη ΔΕΗ να κάνουν την απευθείας ανάθεση σύμφωνα με το πρωτόκολλο. Δεν θα έπρεπε να είναι η ίδια η Βουλή αυτή που θα εξετάσει, εάν καλώς τηρήθηκαν οι εντολές και οι οδηγίες προς την Κυβέρνηση και προς τη ΔΕΗ; Επικαλείσθε επιχειρήματα ότι οι άλλοι έλεγαν για πλυντήρια και άλλοι όχι. Στέλεχος δικό σας ήταν αυτό που μίλησε πρώτο. Στη συνέχεια μίλησαν αρκετοί Βουλευτές της Συμπολίτευσης και είπαν ότι η Βουλή δεν θα γίνει πλυντήριο ανόμων και παρανόμων συμβάσεων. Αυτά να τα λέτε προς την πλευρά σας, κυρία Παπανδρέου και όχι προς την Αξιωματική Αντιπολίτευση.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Ο κ. Βαρβιτσιώτης.
ΔΗΜΗΤΡΙΟΣ ΣΙΟΥΦΑΣ: Το άλλο μείζον θέμα που προκύπτει από τις αναφορές που κάνατε είναι το εξής: Η Νέα Δημοκρατία με μεγάλη προσοχή και υπευθυνότητα αντιμετώπισε αυτά τα ζητήματα. Δεν ήρθε προκατειλημμένη την ημέρα της συζήτησης στην Ολομέλεια του πορίσματος της επιτροπής, να έρθει να σας πει, είτε τα πείτε είτε δεν τα πείτε, είτε απαντήσετε είτε όχι, θα καταθέσει αίτηση για σύσταση Εξεταστικής Επιτροπής. 'Εγινε μια συζήτηση μέχρι της 01.00'. Αυτή η συζήτηση έπρεπε να αξιολογηθεί όπως και οι απαντήσεις που δώσατε, ώστε με περίσκεψη και με περισυλλογή να έρθει να κάνει την αίτηση για σύσταση Εξεταστικής Επιτροπής.
Τέλος βάζετε ζητήματα που αφορούν την περίοδο της Νέας Δημοκρατίας. Γιατί δεν ζητήσατε να γίνει Εξεταστική Επιτροπή γι' αυτήν την περίοδο, αν υπάρχουν ευθύνες στο χώρο της Νέας Δημοκρατίας; Κάντε το και τώρα. Μπορείτε να το κάνετε και για την τότε περίοδο και για την τωρινή, αν πράγματι αισθάνεστε ότι είστε εντάξει απέναντι στον ελληνικό λαό και στην εντολή που σας ανέθεσε. Αυτή είναι η ουσία του πράγματος και γι' αυτό βρίσκεστε σήμερα εδώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Η κυρία Υπουργός έχει ζητήσει το λόγο.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Θέλω μόνο να υπενθυμίσω στον κ. Σιούφα ότι αν ο κ. 'Εβερτ δεν είχε κάνει τη γραπτή δήλωση, δεν θα είχατε ζητήσει τη σύσταση Εξεταστικής Επιτροπής.
ΔΗΜΗΤΡΙΟΣ ΣΙΟΥΦΑΣ: Ευχαριστώ πολύ γι' αυτό, αλλά να ασχοληθείτε με αυτά που συμβαίνουν στο δικό σας κόμμα. Να αφήσετε αυτά τα ζητήματα, τα οποία δεν έχουν αξία σε σχέση με το θέμα που συζητάμε σήμερα. 
ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κατ' αρχήν έχω την εντύπωση ότι παρεβιάσθη ο Κανονισμός. Δεν ξέρω γιατί πήρε το λόγο ο κ. 'Εβερτ. Δεν ξέρω γιατί δευτερολόγησε ο κ. 'Εβερτ. Δεν ξέρω γιατί δευτερολόγησε και ο αγαπητός κ. Σιούφας. Αν είναι αναγκαίο να μιλούν πολλοί και συχνά για να δικαιολογήσουν τα αδικαιολόγητα κατανοώ την ανοχή του Προεδρείου.
'Ομως, ενώ ηκολουθείτο η σειρά του καταλόγου, έγιναν αυτές οι παρεμβάσεις, για να δημιουργηθούν κάποιες εντυπώσεις. Εγώ αισθάνομαι την ανάγκη μετά απ' όσα άκουσα από τον κ. Σιούφα να πω ότι, αν η περίσκεψη και η περισυλλογή, την οποία επεκαλέσθη, οδήγησε τη Νέα Δημοκρατία στο να καταθέσει τη σημερινή πρόταση, τότε μπορώ να πω ότι όχι μόνο χωρίς περίσκεψη αλλά και χωρίς αιδώ για να θυμηθώ τον ποιητή και χωρίς περισυλλογή βεβαίως την κατέθεσε. Βέβαια θα δούμε και το αποτέλεσμα της ψηφοφορίας γι' αυτήν την πρόταση.
ΠΡΟΕΔΡΕΥΩΝ (Λουκάς Αποστολίδης): Κύριε Ιωαννίδη, θα σας δώσω μια εξήγηση. 
Κατ' αρχήν υπήρχε μια συνεννόηση του κυρίου Προέδρου με τον κ. 'Εβερτ. 'Ηδη ο κ. Κατσαρός σε αυτήν τη διαδικασία με τη συναίνεση του Σώματος μου είπε ότι όταν ο κ. 'Εβερτ ζητήσει το λόγο να του τον δώσω. Και καλώς έκανα και έδωσα το λόγο, γιατί δεν παραβίασα τον Κανονισμό.
Δεύτερον, όπως γνωρίζετε από τον Κανονισμό ο Υπουργός μπορεί ανά πάσα στιγμή να ζητήσει το λόγο για πέντε λεπτά. Εδωσα το λόγο στην κυρία Υπουργό. Και επειδή αναφέρθηκε προσωπικά στον κ.'Εβερτ, ήμουν υποχρεωμένος σύμφωνα με τον Κανονισμό να του δώσω το λόγο για δυο λεπτά. Αυτά, για να μη δημιουργούνται εντυπώσεις.
Ο κ. Γεωργόπουλος έχει το λόγο. 
ΔΗΜΗΤΡΙΟΣ ΓΕΩΡΓΟΠΟΥΛΟΣ: Κύριε Πρόεδρε, κατά πρώτο λόγο τονίζω, επειδή ακούστηκαν διάφορες απόψεις από ορισμένους συναδέλφους, τις οποίες σέβομαι αλλά εν τις παραδέχομαι, ότι χρησιμοποιήθηκε για μια ακόμα φορά η γνωστή αλλά φθαρμένη από την πολύχρονη χρήση μέθοδος της διόγκωσης ή της συρρίκνωσης των διαστάσεων του συζητουμένου θέματος, προς δημιουργία εντυπώσεων.
Κατά δεύτερο λόγο, τονίζω ότι αναφορικά με την εθνικής σημασίας αναγκαιότητα και σκοπιμότητα της κατασκευής του έργου της λιγνιτικής μονάδας της Φλώρινας, είναι απόλυτα σαφές ότι δεν αμφισβητείται. 
Είναι επίσης γνωστό και απλώς το υπενθυμίζω, ότι τέσσερις κυβερνήσεις και τέσσερις διαδοχικές διοικήσεις της ΔΕΗ επεκύρωσαν και ενέκριναν την ένταξη του έργου στο αναπτυξιακό πρόγραμμα της ΔΕΗ. 
Και ασφαλώς δεν πρόκειται να υπεισέλθω συνολικά σε όλο το ιστορικό και να κάνω ανιαρή επανάληψη. Εκείνο όμως, που θεωρώ αναγκαίο να τονίσω και να υπογραμμίσω, είναι ότι 
 

  



Σελίδα 10813 
υπήρξαν καθυστερήσεις στην περίοδο 1989-1993 με δυσμενείς επιπτώσεις, με συνέπεια να καταστεί επιβεβλημένη η επαναδιαπραγμάτευση και η υπογραφή πρωτοκόλλου στις 19.12.1994, το οποίο επικυρώθηκε με το νόμο του 1995. Σε εφαρμογή αυτού του νόμου, το 1996 η ΔΕΗ, όπως είναι γνωστό, συγκρότησε ευρύτατη επιτροπή διαπραγματεύσεων με συμμετοχή μελών διοικητικού συμβουλίου, καθηγητή της Πολυτεχνικής Σχολής του Πανεπιστημίου της Πάτρας, εκπροσώπου των εργαζομένων και υπηρεσιακών στελεχών. Η επιτροπή διαπραγματεύσεων, προκειμένου να διατυπώσει ορθή και αντικειμενική κρίση για την ανταγωνιστικότητα της σύμβασης, προσδιόρισε όλα τα συγκεκριμένα σημεία τεχνικής διαφοροποίησης του νέου έργου κατά τρόπο σοβαρό, υπεύθυνο και ολοκληρωμένο. Και είναι γεγονός ότι κατέληξε ομόφωνα, όπως και στα πρακτικά περιλαμβάνεται ότι το ποσόν των 179,5 δισεκατομμυρίων δραχμών για το προς ανάθεση έργο αποτελεί ανταγωνιστικό τίμημα.
Σε αυτό το σημείο απλά υπενθυμίζω, πέρα από τη λογική προσέγγιση, ότι στην κείμενη νομοθεσια υπάρχει ρητή πρόβλεψη και ρύθμιση αντίστοιχη σε σχέση με τη μεταβολή συνθηκών, λαμβανομένης υπόψη της καλής πίστης και των συναλλακτικών ηθών. Κατά συνέπεια, η οποιαδήποτε ταύτιση μεγεθών, τα οποία διαφέρουν χρονικά, δεν είναι δυνατόν να ταυτίζονται και να προβάλλεται ο ισχυρισμός, ότι πρόκειται περί συναγωγής ασφαλούς συμπεράσματος.
Περαιτέρω, τα ερωτήματα τα οποία τίθενται με την πρόταση των συναδέλφων της Νέας Δημοκρατίας, είναι, πρώτον η έλλειψη διαφάνειας για την ανάθεση του έργου, δεύτερον, θέματα που έχουν σχέση με το ανταγωνιστικό του τιμήματος και, τρίτον, τίθεται θέμα βιωσιμότητας του έργου. 'Ολα αυτά έχουν απαντηθεί κατά τρόπο σαφή, πλήρη, τεκμηριωμένο και ολοκληρωμένο.
Κατά συνέπεια δεν νομίζω ότι είναι αναγκαία οποιαδήποτε άλλη απάντηση. Ενδεικτικά όμως είμαι υποχρεωμένος να τονίσω και να αναφέρω την επιλογή του ανεξάρτητου εκτιμητή με διαδικασίες άψογες και διαφανείς, μέσω διεθνούς διαγωνισμού από την ΕΤΕΒΑ. 
Πλέον τούτου, είμαι υποχρεωμένος να τονίσω και να επαναλάβω, κύριε Πρόεδρε, αυτό το οποίο ζήσαμε όλοι οι συνάδελφοι που ήμασταν στην αντίστοιχη Επιτροπή Παραγωγής και Εμπορίου, ότι κατά την εξέταση υψηλόβαθμου στελέχους της ΔΕΗ, του κ. Μπέη συγκεκριμένα, ο οποίος υπήρξε στενός συνεργάτης πρώην Προέδρου της Νέας Δημοκρατίας, όπως τόνισε κατά την εξέτασή του στην επιτροπή, απεφάνθη ότι η απόφαση αφ'ενός ήταν ομόφωνη, απόλυτα τεκμηριωμένη, κυριολεκτικά μέσα στην πραγματικότητα και προσυπέγραψε και ο ίδιος το συγκεκριμένο κείμενο.
Κατά συνέπεια, πού υπάρχει έδαφος ή ελάχιστο περιθώριο για να αναδύονται ερωτήματα, όπως τονίσθηκε απο τους αξιοτίμους συναδέλφους; Θεωρώ, ειλικρινά και αντικειμενικά, ότι ερωτήματα βάσιμα δεν ανακύπτουν για τη σύσταση Εξεταστικής Επιτροπής και ασφαλώς η άποψη η οποία διατυπώνεται περί της αναγκαιότητάς της, δεν έχει καμία σχέση με την ουσιαστική και αντικειμενική πραγματικότητα.
Τελειώνω, κύριε Πρόεδρε, με δύο παρατηρήσεις. Διατυπώθηκαν κατά τη διάρκεια της σημερινής συζήτησης ορισμένοι ισχυρισμοί και αισθάνομαι υποχρεωμένος σε δύο μόνο απ' αυτούς να σταθώ.
'Εγινε, πρώτον, αναφορά σε εργοστάσιο της Τουρκίας, προκειμένου να γίνει κάποια σύγκριση, γενικόλογη αναφορά χωρίς παράθεση συγκεκριμένων στοιχείων. Και συγκεκριμένα: Μίλησε κανένας για δυναμικότητα από τους συναδέλφους που αναφέρθηκαν στο συγκεκριμένο έργο;
'Εχουμε την ίδια ή διαφορετική δυναμικότητα;
Δεύτερον, μίλησε κανείς για ταυτότητα ή διαφορετικότητα του χρόνου κατασκευής; Διότι, αν έχουμε διαφορετικό χρόνο κατασκευής, ασφαλώς διαφορετικά είναι τα μεγέθη. 
Υπάρχουν και ορισμένα άλλα ζητήματα. Καμία συγκεκριμένη αναφορά, απλή αναφορά σε έργο της Τουρκίας.
Κατά συνέπεια δεν υπάρχει το ελάχιστο περιθώριο ανάδυσης οποιουδήποτε ερωτήματος και μάλιστα βασανιστικού, όπως τόνισε ο αξιότιμος συνάδελφος κ. Νάκος. Το αντίθετο, απεδείχθη ότι όχι μόνο ερώτημα δεν υπάρχει, αλλά και αν ακόμα υποτεθεί ότι προς στιγμήν υπήρχε, το ερώτημα μάλλον αβασάνιστο είναι και όχι βασανιστικό, πέραν του γεγονότος ότι είναι και ανύπαρκτο.
Διατυπώθηκε ακόμα η άποψη ότι αν η Κυβέρνηση αρνηθεί τη σύσταση Εξεταστικής Επιτροπής, αποδεικνύει έτσι ότι φοβάται, ότι καλώς ακούγονται ψίθυροι κλπ., με συνέπεια να αντληθεί κάποιο μικροκομματικό όφελος. 
Αισθάνομαι την ανάγκη να τονίσω -και θα μου το επιτρέψετε, κύριε Πρόεδρε- ότι αναδύεται στην προκειμένη περίπτωση ο γνωστός κανόνας της ψυχανάλυσης, ο οποίος ακούει στο όνομα "η αντιμετάθεση των απωθημένων επιθυμιών", σύμφωνα με τον οποίο, όταν χαλαρώνεται ο αυτοέλεγχος, εκφράζεται η απωθημένη επιθυμία. Είναι ακριβώς η περίπτωση της άποψης που διατυπώθηκε από τον αγαπητό συνάδελφο. Και βεβαίως, είναι σαφής και πλήρης ομολογία της ανυπαρξίας οιουδήποτε ερωτήματος.
Με αυτές τις διαπιστώσεις, με αυτές τις παραδοχές, νομίζω ότι έχει καταστεί απόλυτα σαφές, ότι όχι μόνο ερωτήματα δεν υπάρχουν, αλλά η προσπάθεια τεχνητής διόγκωσης, με στόχο τη μικροκομματική σκοπιμότητα, αναδύεται σε όλη της τη μεγαλοπρέπεια.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Λουκάς Αποστολίδης): Ο κ. Δραγασάκης έχει το λόγο.
ΙΩΑΝΝΗΣ ΔΡΑΓΑΣΑΚΗΣ: Κυρίες και κύριοι συνάδελφοι, δεν θα επαναλάβω όσα, ως Συνασπισμός, έχουμε καταθέσει στο πόρισμα της Διαρκούς Επιτροπής Παραγωγής και Εμπορίου, το οποίο εξέφραζε και εκφράζει τα ερωτήματά μας, τα οποία έμειναν αναπάντητα και τα οποία πολλαπλασιάζονται από τα στοιχεία που καθημερινά προκύπτουν.
Θα ήθελα επίσης να ριψοκινδυνεύσω την εκτίμησή μας ότι εμείς τελικά απ' όλη αυτήν τη μακρά διαδικασία έχουμε πεισθεί ότι υπάρχει πρόβλημα υπερτίμησης της μονάδας.
Βεβαίως, δεν είμαστε σε θέση να απαντήσουμε, αν αυτό είναι αποτέλεσμα λάθους, ή είναι αποτέλεσμα δόλου, ή είναι αποτέλεσμα του τρόπου με τον οποίο υποχρεώθηκε η Δ.Ε.Η. να συνομολογήσει τη συγκεκριμένη σύμβαση, το γεγονός δηλαδή ότι έγινε με κατευθείαν ανάθεση και με όρους που επέτρεπε στην κοινοπραξία να έχει αυξημένες διαπραγματευτικές δυνατότητες έναντι της Δ.Ε.Η.
Ακριβώς γι' αυτό, για μας υπάρχει θέμα και υπάρχει αντικείμενο διερεύνησης, για να ριχθεί άπλετο φως σ' αυτήν την υπόθεση.
Ακούσαμε με ενδιαφέρον, αν και εντάσσεται σε μία δικομματική διαπάλη το επιχείρημα, ότι ο κ. Λεκατσάς επί Νέας Δημοκρατίας είχε τιμολογήσει τη μονάδα αυτή σε ένα υψηλό τίμημα. Αλλά με επιστολή του ίδιου του κ. Λεκατσά τεκμηριώνεται ότι η τιμολόγηση της συγκεκριμένης μονάδας ήταν εκατόν σαράντα δισεκατομμύρια (140.000.000.000) δραχμές σε τιμές 1997.
Βεβαίως, περαιτέρω έρευνα των στοιχείων, του ποιος έχει δίκιο, δεν είμαστε σε θέση εμείς να κάνουμε. Χρειάζονται πρόσθετα στοιχεία, τα οποία δεν έχουμε εμείς ακριβώς στη διάθεσή μας.
Και βεβαίως έχουμε πεισθεί ότι η μονάδα αυτή ενδεχομένως να συμβάλει στην περιφερειακή ανάπτυξη της περιοχής, αλλά αυτό γίνεται με μία επιβάρυνση της Δ.Ε.Η., το ύψος της οποίας είναι δύσκολο να προσδιοριστεί στο στάδιο αυτό. 
Θυμίζω ότι με το πόρισμα που εμείς υποβάλαμε, εκτιμούμε ότι συνολικά το κόστος της μονάδας με τα παρεπόμενα έργα φτάνει ήδη τα διακόσια είκοσι πέντε δισεκατομμύρια (225.000.000.000) δραχμές -πριν την υποτίμηση της δραχμής είναι αυτοί οι υπολογισμοί- και με τις γνωστές δυστυχώς υπερβάσεις, που δεν αποφεύγονται σε πολλές συμβάσεις του δημοσίου, δεν ξέρουμε τελικά, σε ποιο κόστος θα ανέλθει με την ολοκλήρωσή του το έργο αυτό.
Θα ήθελα να επιστήσω την προσοχή και στους συναδέλφους του ΠΑ.ΣΟ.Κ., όπου κατανοώ και τα θέματα κομματικής πειθαρχίας, όπως τίθενται κλπ., ότι το θέμα αυτό ενδεχομένως 
 

  



Σελίδα 10814 
θα μπορούσε και να κλείσει τώρα. Εάν η Βουλή δεν εγκρίνει να γίνει εξεταστική επιτροπή, ενδεχομένως για κάποιο διάστημα δεν θα γίνεται κανένας λόγος για τη μονάδα της Φλώρινας.
Παρατηρούμε άλλωστε ότι ο συγκεκριμένος εκδότης, που πριν από μερικούς μήνες ονόμαζε σκάνδαλο -αυτός το πρωτονόμασε- τη σύμβαση της Φλώρινας, την περασμένη Κυριακή αρθρογραφώντας μιλάει για κλίμα σκανδαλολογίας. Εμείς πιστεύουμε ότι η πολιτική ζωή πρέπει να απαλλαγεί από τα παιχνίδια αυτά, από την άνοδο και την πτώση της θερμοκρασίας, η οποία ενδεχομένως αντανακλά υπόγειες διαδρομές, συγκρούσεις, συμφιλιώσεις μεταξύ επιχειρηματικών συμφερόντων ή μεταξύ επιχειρηματικών συμφερόντων από τη μια και πολιτικής εξουσίας από την άλλη. Για μας το πρόβλημα ήταν και παραμένει σε μία συνέχεια.
Θα ήθελα, λοιπόν, να επισημάνω ότι το πρόβλημα αυτό δεν θα κλείσει εύκολα. Θα το ξαναβρούμε μπροστά μας, όταν το εργοστάσιο γίνει και λειτουργήσει. Θα το ξαναβρίσκουμε μπροστά μας κάθε φορά που θα ανακοινώνεται ένας διεθνής διαγωνισμός για ανάλογες μονάδες. 
Και είναι γεγονός ότι τα στοιχεία για τις μονάδες στην Τουρκία ήταν προϊόν δημοσιογραφικής έρευνας, την οποία δεν μπορούμε να ελέγξουμε. Με εντυπωσιάζει όμως η ευκολία της απόρριψης των δημοσιογραφικών στοιχείων.
Με εντυπωσιάζουν οι διαβεβαιώσεις που δίνονται και εδώ -δόθηκαν και στην επιτροπή- ότι δεν πρέπει να ασχολούμαστε με τις μονάδες της Τουρκίας. Θα ήθελα να σας επισημάνω, λοιπόν, ότι πριν από λίγες μέρες στη γειτονική μας Βουλγαρία έγινε ένας διεθνής διαγωνισμός για μία λιγνιτική μονάδα 500-600 ΜW, γνωστή στους ειδικούς ως "MARITSA EAST 1". Οι προσφορές που κατατέθηκαν και αξιολογούνται αυτές τις μέρες κινούνται γύρω από τα εξακόσια εκατομμύρια (600.000.000) δολάρια. Βιάζομαι να πω ότι δεν έχω όλα τα τεχνικά δεδομένα, αν η μονάδα αυτή έχει αποθείωση, τι λέβητα θα έχει. Δεν έχω αυτά τα δεδομένα. Μου κάνει όμως εντύπωση ότι εδώ μιλάμε για ένα κόστος περίπου ενός εκατομμυρίου (1.000.000) δολαρίων ανά μεγαβάτ, το οποίο, εν πάση περιπτώσει, είναι πάρα πολύ χαμηλότερο από το κόστος της μονάδας της Φλώρινας που συζητάμε.
ΒΑΣΙΛΗΣ ΚΕΔΙΚΟΓΛΟΥ: Πόσο είπατε, κύριε συνάδελφε;
ΙΩΑΝΝΗΣ ΔΡΑΓΑΣΑΚΗΣ: Είπα ότι είναι μία μονάδα 500-600 ΜW και οι προσφορές είναι γύρω στα εξακόσια εκατομμύρια (600.000.000) δολάρια.
ΒΑΣΙΛΗΣ ΚΕΔΙΚΟΓΛΟΥ: Εξακόσια λοιπόν.
ΙΩΑΝΝΗΣ ΔΡΑΓΑΣΑΚΗΣ: Αυτό σημαίνει περίπου ένα εκατομμύριο (1.000.000) δολάρια το μεγαβάτ. Η μονάδα της Φλώρινας είναι τριακόσια, τριακόσια τριάντα μεγαβάτ.
ΒΑΣΙΛΗΣ ΚΕΔΙΚΟΓΛΟΥ: Εκατόν ογδόντα δισεκατομμύρια (180.000.000.000). Τι διαφορά; 
ΙΩΑΝΝΗΣ ΔΡΑΓΑΣΑΚΗΣ: Αναφέρω αυτά τα στοιχεία, από τα οποία προκύπτει ένα κόστος ανά μεγαβάτ περίπου ένα εκατομμύριο (1.000.000) δολάρια, ενώ η μονάδα της Φλώρινας, για την οποία συζητάμε, υπερβαίνει τα δύο εκατομμύρια (2.000.000) δολάρια ανά μεγαβάτ.
ΒΑΣΙΛΗΣ ΚΕΔΙΚΟΓΛΟΥ: Πόσα δισεκατομμύρια είναι η μονάδα της Φλώρινας; 
ΙΩΑΝΝΗΣ ΔΡΑΓΑΣΑΚΗΣ: Εν πάση περιπτώσει, εγώ νομίζω και ανεξάρτητα από την Εξεταστική Επιτροπή, η Κυβέρνηση καλό θα ήταν να ερευνήσει το θέμα και να ενημερώσει σε κάποια ευκαιρία τη Βουλή, διότι είναι μία μονάδα γειτονική που, εν πάση περιπτώσει, αν γίνει και με τόσο φθηνό κόστος, φθηνότερο από τη μονάδα της Φλώρινας, ενδεχομένως έχει και ένα ενδιαφέρον από άλλη σκοπιά.
Θέλω να πω, λοιπόν, ότι κάθε τόσο θα έχουμε νέους διεθνείς διαγωνισμούς, νέες μονάδες και κάθε τόσο θα έρχεται προς σύγκριση αυτό που κάνουμε εμείς, με το κόστος που το κάνουμε και αυτό που γίνεται κάπου αλλού. 
Τίθεται το ερώτημα και πρέπει να πω ότι μας απασχολεί και εμάς στο Συνασπισμό, παρ' όλα αυτά, παρ' όλο ότι υπάρχουν ενδείξεις και στοιχεία που χρήζουν περαιτέρω έρευνας: 'Εχει τελικά νόημα η σύσταση Εξεταστικής Επιτροπής; Θα δώσει τίποτα; Θα μπορέσει να ρίξει φως; Μήπως κρύβονται και σκοπιμότητες από τη μεριά της Νέας Δημοκρατίας, που υποβάλλει την πρόταση; Και αυτό μας ενδιαφέρει.
Η απάντηση που δίνουμε είναι η αντιστροφή του ερωτήματος: Τι μέσα έχει ο Βουλευτής, να ασκήσει πολιτικό έλεγχο; Τι δυνατότητες έχουμε να αποτρέψουμε τη διασπάθιση του δημοσίου χρήματος;
Τι δυνατότητες έχουμε να εξασφαλίσουμε εκείνη τη βεβαιότητα, που -έχω την εντύπωση- ελάχιστοι Βουλευτές σήμερα μπορούν να πουν ότι την έχουν; Και η απάντηση στο ερώτημα αυτό είναι ότι τα μέσα που διαθέτουμε είναι περιορισμένα. Και ένα από τα μέσα αυτά είναι η σύσταση εξεταστικών επιτροπών. Χωρίς αυταπάτες, λοιπόν, λέμε ότι πρέπει να αξιοποιηθεί και αυτό το μέσο. 'Εχουμε και μια εμπειρία, η οποία λέει ότι τίποτα τελικά δεν πάει χαμένο.
Διάβαζα κάποια σχόλια προχθές στον Τύπο, ότι τελικά ήρθε ο κ.Κόκκαλης στην επιτροπή, μια άλλη επιτροπή της Βουλής, "και τι έγινε; Δεν βγήκε τίποτα". Πώς δεν βγήκε τίποτα; Και μόνο μια στιχομυθία είναι αρκετή για να δείξει το πολιτικό πρόβλημα. Δεν μας ενδιαφέρουν τα λογιστικά του θέματος. 'Εδειξε έναν επιχειρηματία, ο οποίος ξέρει να υπερασπίζεται τα δικά του συμφέροντα. Μείναμε, όμως, εμείς με μεγάλη αμφιβολία, αν οι εκπρόσωποι του δημόσιου συμφέροντος μπορούν να υπερασπίζονται τα δικά τους συμφέροντα, δηλαδή του συμφέροντα του δημοσίου.
Ακούσαμε τον κ. Κόκκαλη να λέει ότι "εδώ είναι τετρακόσια εκατομμύρια δελτία του ΞΥΣΤΟ, ας τα ελέγξει το κράτος". Ποιο κράτος να ελέγξει; 'Οταν το κράτος επιβάλλει Φόρο Ακίνητης Περιουσίας και μετά αναθέτει σε εταιρεία του κ.Κόκκαλη να κάνει την επεξεργασία των στοιχείων, διότι δεν έχει την υποδομή;
Τίποτα, λοιπόν, δεν πάει χαμένο και επομένως και στην περίπτωση αυτή κάτι μπορεί να προκύψει. 'Ολα τα επιχειρήματα που είπε και η Υπουργός, ότι εδώ παίζονται και πολιτικά παιχνίδια, ενδεχομένως, ή ευθύνες έχει η Νέα Δημοκρατία και όχι το ΠΑ.ΣΟ.Κ., δεν αναιρούν το συγκεκριμένο αίτημα και τη συγκεκριμένη ανάγκη έρευνας. Και μάλιστα εμείς, εφόσον συσταθεί η Εξεταστική Επιτροπή, βεβαίως θα ζητήσουμε το έργο της να πάει πίσω, τουλάχιστον από τότε που αρχίζουν οι ρίζες του θέματος της Φλώρινας.
Το τελευταίο ερώτημα είναι ότι οπωσδήποτε πρέπει να δούμε πώς θα κινηθούμε στο μέλλον. Δεν είναι δυνατόν πίσω από κάθε μεγάλη σύμβαση του δημοσίου να τρέχουμε εκ των υστέρων με μια σύσταση Εξεταστικής Επιτροπής.
Το θέμα είναι ακριβώς αυτό που έχουμε τονίσει, να δράσουμε προληπτικά. Και τα μέσα, για να δράσουμε προληπτικά στη συγκεκριμένη περιοχή θεμάτων που συζητούμε, είναι δύο:
Το ένα είναι το δεκαετές πρόγραμμα της Δ.Ε.Η.. Θα μπορούσε να κοινοποιηθεί στη Βουλή, ή σε κάποια αρμόδια επιτροπή της έγκαιρα, για ενημέρωση.
Και το δεύτερο είναι ότι υπάρχουν, εν πάση περιπτώσει, θέματα ενεργειακού σχεδιασμού. 'Ακουσα πολλούς Βουλευτές να επικαλούνται το περιορισμένο των τεχνικών γνώσεων που έχουμε σ'αυτά τα θέματα. Υπάρχει λοιπόν ζήτημα -και μου κάνει εντύπωση που δεν έχω ακούσει κάτι επ'αυτού, αν και το έχουμε θέσει επανειλημμένα- σύστασης ενός συμβουλίου ενεργειακής πολιτικής -προβλέπεται από τη νομοθεσία- το οποίο θα μπορέσει με τεχνοκρατικούς όρους να διαμορφώνει τουλάχιστον σενάρια και επιλογές σε κρίσιμα προβλήματα τα οποία έχουμε μπροστά μας. Οπωσδήποτε ο ενεργειακός τομέας μπαίνει σε νέες συνθήκες απελευθέρωσης των αγορών. Προκύπτουν τεράστια θέματα, δυνατότητες, αλλά και κίνδυνοι. Οι λύσεις δεν είναι μονοσύμαντες. Με αφορμή όλην αυτήν την υπόθεση για τη μονάδα της Δ.Ε.Η. στη Φλώρινα θα πρέπει να διαμορφωθεί εκείνο το θεσμικό πλαίσιο, το οποίο προληπτικά, επαναλαμβάνω, θα διασφαλίζει και θα πείθει ότι τουλάχιστον γίνονται προσπάθειες, για να ληφθούν κάθε φορά οι σωστότερες αποφάσεις. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Κουρής έχει το λόγο.
 

  



Σελίδα 10815 
ΛΕΩΝΙΔΑΣ ΚΟΥΡΗΣ: Κύριε Πρόεδρε, συζητάμε σήμερα για δεύτερη φορά τα εύλογα ερωτήματα, που για μια ακόμη φορά μένουν ουσιαστικά αναπάντητα, αφού αγνοούνται σημαντικές παράμετροι, που θα μπορούσαν να δρομολογήσουν λύσεις αξιόπιστες και διαφανείς για ένα έργο σημαντικό σε μια ακριτική περιοχή, που έχει περάσει από πολλές δοκιμασίες τις τελευταίες δεκαετίες.
Δεν θα επιχειρηματολογήσω για μια σειρά σημαντικών ζητημάτων, που εκ των πραγμάτων έχουν τεθεί, όπως είναι η ωφελιμότητα ή όχι της τροποποίησης της συμφωνίας του 1993, η μη τήρηση των όρων του ν.2299/1995, οι απίθανες μεθοδεύσεις που έγιναν προκειμένου η τιμή ανά κιλοβατώρα να μένει η ίδια υπό καθεστώς "προκρούστειων" δοκιμών, ή τη σύγκριση της τιμής της όλης επένδυσης με αντίστοιχες ομοειδείς επενδύσεις που γίνονται παγκόσμια.
Θα επικεντρώσω την προσοχή σας στις παραμέτρους που έχουν άμεση σχέση με την τροφοδοσία των δύο λιγνιτικών μονάδων των τριακοσίων τριάντα μεγαβάτ και θα εξηγήσω στη συνέχεια γιατί πρέπει να γίνουν δύο και όχι μία μονάδα, όπως κάποιοι προσπαθούν να επιτύχουν με αναθεώρηση εν κρυπτώ του μόνου εγκεκριμένου δεκαετούς προγράμματος της ΔΕΗ 1994-2003.
Στις αρχές του 1995 το διοικητικό συμβούλιο της ΔΕΗ απεφάσισε, προκειμένου να υπάρξει καλύτερη δυνατή αξιοποίηση των κοιτασμάτων, να εκπονηθεί από το γερμανικό οίκο Ράϊνμπράουν και την αρμόδια διεύθυνση ορυχείων της ΔΕΗ, η μελέτη εκμετάλλευσης της λιγνιτοφόρου λεκάνης της Φλώρινας. Η μελέτη αυτή ολοκληρώθηκε τον Αύγουστο του 1996 και έκτοτε αποκρύπτεται ή αποσιωπάται. Το γιατί, θα γίνει αντιληπτό στη συνέχεια.
Η κοινή μελέτη Γερμανών και Ελλήνων τεχνικών, αφού εξήτασε όλες τις εκμεταλλεύσιμες περιοχές της Φλώρινας, με στόχο την αύξηση των οικονομικά απολήψιμων κοιτασμάτων, κατέληξε στα εξής συμπεράσματα: 
Πρώτον, η πιο οικονομική λύση είναι η τροφοδοσία με λιγνίτη από τα δύο ορυχεία Βεύης και Αχλάδας για σαράντα επτά χρόνια λειτουργίας σε δύο μονάδες των τριακοσίων τριάντα μεγαβάτ. 
Δεύτερον, η ηλεκτροπαραγωγή από μία μόνο μονάδα των τριακοσίων τριάντα μεγαβάτ θα έχει ένα εξαιρετικά αυξημένο κόστος παραγωγής λιγνίτη, αφού οδηγεί κατ'ανάγκη μόνο στην εκμετάλλευση του ορυχείου της Βεύης, που λόγω των πολλών αγόνων που καλύπτουν το λιγνίτη έχει κόστος παραγωγής κατά 40% μεγαλύτερο από εκείνο της Αχλάδας. 
Τρίτον, η τροφοδοσία μίας και μόνο μονάδος και από τα δύο ορυχεία, με ακύρωση της άλλης μονάδος, την οποία φαίνεται ότι κάποιοι επιδιώκουν, θα έχει ως συνέπεια να παραμείνει σε κάθε ένα ορυχείο ανεκμετάλλευτο το 50% του κάθε κοιτάσματος, λόγω των αναγκαίων αποθέσεων των αγόνων.
Τέταρτον, το κόστος του παραδοτέου στην αυλή λιγνίτη υπολογίστηκε αρχικά στις οκτώμισι χιλιάδες ανά τόνο. Στη συνέχεια, με περικοπές εξοπλισμού, η αρμόδια διεύθυνση της ΔΕΗ υπολογίζει ένα κόστος όχι μικρότερο των πεντέμισι χιλιάδων (5.500) δραχμών ανά τόνο, που σημαίνει, με δεδομένη την ειδική κατανάλωση 1,25 κιλά ανά κιλοβατώρα, ότι το κόστος λιγνίτη ανά κιλοβατώρα δεν μπορεί να είναι μικρότερο των 6,9 δραχμών ανά κιλοβατώρα.
Συγκρίνοντας αυτές τις τιμές, δηλαδή από 10,6 μέχρι 6,9 δραχμές ανά κιλοβατώρα και μάλιστα χωρίς επικαιροποίηση -οι τιμές αυτές είναι τιμές του 1995-1996- με το 4,8 δρχ./κιλοβατώρα που δίνουν τα περίφημα έγγραφα Ε9 και Ε16, κατανοεί κανείς το μέγεθος της επιχειρηθείσης αλλοίωσης από αυτά τα δύο έγγραφα.
Δυστυχώς, όμως, στην τύχη του έχει αφεθεί και το θέμα της τροφοδοσίας των μονάδων. Τα δύο ορυχεία Βεύης και Αχλάδας, ιδιωτικά κατά κύριο λόγο, δεν έχουν συνάψει καμία μακροχρόνια συμφωνία με τη ΔΕΗ για την τροφοδοσία του σταθμού. Αντιλαμβάνεσθε τι θα απαιτήσουν, με υπογεγραμμένη τη σύμβαση της μονάδας που θα καταναλώνει λιγνίτη, όταν μάλιστα οι παραχωρήσεις τους λήγουν πριν το 2010.
Με βάση όσα αναφέρθηκαν και με δεδομένη τη μονοσήμαντη, με τα πορίσματα της οικονομοτεχνικής μελέτης που κατ'εντολή της σημερινής διοίκησης συνετάγη από τη Ράϊνμπράουν, γίνεται εύκολα αντιληπτή η διαδικασία που θα έπρεπε να ακολουθήσει κάθε ένας που επιδιώκει στοιχειώδεις κανόνες διαφάνειας. Να προκηρύξει διεθνή διαγωνισμό για τη μία εκ των δύο μονάδων και με βάση τα αποτελέσματά του να διαπραγματευθεί τη σύμβαση απευθείας ανάθεσης για τον άλλο σταθμό, όπως δεσμευόταν, καλώς ή κακώς, από τα συμφωνηθέντα για το φυσικό αέριο. Δυστυχώς οι αρμόδιοι δεν το έπραξαν, με αποτέλεσμα να μην αποτολμούν να προκηρύξουν διαγωνισμό για τη δεύτερη μονάδα της Φλώρινας, γιατί φοβούνται ότι θα υπάρχει πλέον μέτρο σύγκρισης και θα αποκαλυφθεί κατά τρόπο αδιάψευστο, ότι το τίμημα της απευθείας ανάθεσης ούτε εύλογο ούτε ανταγωνιστικό ήταν.
Η μη προκήρυξη, όμως, του διαγωνισμού για τη δεύτερη μονάδα της Φλώρινας και μάλιστα με προσπάθεια παράτυπης αφαίρεσής της από το πρόγραμμα της ΔΕΗ, πέραν του αυξημένου κόστους λιγνίτη κατά 40% και των σοβαρών απωλειών περίπου 50% στην απόληψη των λιγνιτικών κοιτασμάτων της Φλώρινας, καταδικάζει και τη μακροχρόνια ανάπτυξη της περιοχής. Ο ορυκτός πλούτος αυτού του τόπου δεν μπορεί να αποτελέσει αντικείμενο αρπακτικής εκμετάλλευσης, προκειμένου να καλυφθούν οι ευθύνες πολιτικών και υπηρεσιακών ιθυνόντων, που με πράξεις και παραλείψεις έχουν φέρει το έργο στη σημερινή απαράδεκτη κατάσταση.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, θα δώσω αμέσως τώρα το λόγο στο συνάδελφο κ. Κωστόπουλο, Κοινοβουλευτικό Εκπρόσωπο του Κομμουνιστικού Κόμματος Ελλάδος. 
Από το Προεδρείο υπάρχει η εξής παράκληση: Δικαιούσθε είκοσι λεπτά, κύριε Κωστόπουλε. Θα σας δώσω δέκα, όσα έδωσα και στον κ. Δραγασάκη. Αν θέλετε παραπάνω, ευχαρίστως. Θα παρακαλέσω όμως τους συναδέλφους να είναι ακριβείς στο χρόνο, γιατί από τη στιγμή που έχουμε αποφασίσει ότι στις δώδεκα θα γίνει η ψηφοφορία, δεν θα προλάβουν αρκετοί συνάδελφοι να μιλήσουν.
Ορίστε, κύριε Κωστόπουλε.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ευχαριστώ, κύριε Πρόεδρε.
Κύριοι Βουλευτές, στην αρχαία Ελλάδα, όπως διαβάζουμε, ένα από τα μεγαλύτερα εγκλήματα ήταν η διασπάθιση ή η μη καλή διαχείριση του δημόσιου χρήματος. Και αυτό ήταν ορθό από πολλές απόψεις, κυρίως όμως από την άποψη ότι το σύνολο εμπιστεύεται σε κάποιον, ή σε κάποιους, το υστέρημά του, το οποίο πρέπει να χρησιμοποιηθεί για το κοινό καλό.
Επομένως, ενώ ο κάθε σκεπτόμενος άνθρωπος, οφείλει να μετράει καλά τα έσοδα και τα έξοδα του δικού του νοικοκυριού, αυτό το μέτρημα πρέπει να γίνεται δέκα φορές περισσότερο, όταν πρόκειται για το δημόσιο χρήμα, αυτό που καταβάλλεται για το κοινό καλό, για το κοινό συμφέρον.
Ποια είναι η σχέση αυτής της αναφοράς με την υπόθεση που συζητούμε για την κατασκευή του εργοστασίου παραγωγής ηλεκτρικής ενέργειας στη Φλώρινα; Ανεξάρτητα από τα όσα καταγγέλλονται ή γράφονται στον Τύπο για σκάνδαλο κλπ., εμείς θα σταθούμε στα δεδομένα, στα νούμερα, στην πολιτική επιλογή που σφραγίζει αυτή η συμφωνία. Θα σταθούμε δηλαδή απέναντι στο ζήτημα, όπως στέκεται ο κάθε απλός, αλλά σκεπτόμενος πολίτης.
'Οταν ο κ. Σημίτης, παλιότερα, ήταν Υπουργός Βιομηχανίας, μιλώντας για το συνολικό κόστος του έργου, είπε ότι θα στοιχίσει εκατόν είκοσι πέντε δισεκατομμύρια (125.000.000.000) δραχμές με το κλειδί στο χέρι. Οι υπηρεσίες της ΔΕΗ στο ίδιο χρονικό διάστημα έκαναν λόγο για εκατόν είκοσι επτάμισι δισεκατομμύρια (127.500.000.000) δραχμές.
Η απόσταση, η διαφορά μεταξύ του κ. Σημίτη και της ΔΕΗ, δεν είναι μεγάλη -είναι γεγονός- παρότι μιλάμε για δισεκατομμύρια και όχι για δεκάρες. Επειδή όμως πρόκειται για μεγάλο έργο, ενδεχόμενα να έγινε κάποιο λαθάκι δυόμισι δισεκατομμυρίων (2.500.000.000) δραχμών, ή από τη μια ή από τα
 

  



Σελίδα 10816 
ην άλλη μεριά, ή από τον κ. Σημίτη, το Υπουργείο Βιομηχανίας, ή από τη ΔΕΗ.
Η ΔΕΗ, στον προϋπολογισμό επενδύσεων του 1997, κάνει ακόμη ένα βήμα προς τα επάνω και ανεβάζει το συνολικό κόστος στα εκατόν τριάντα δισεκατομμύρια (130.000.000.000) δραχμές. Πάλι η διαφορά δεν είναι τρομακτική, παρ' ότι πρόκειται για δισεκατομμύρια και όχι για δεκάρες, με το κλειδί στο χέρι και σ' αυτήν την περίπτωση.
Πριν όμως προλάβουμε να διαβάσουμε καλά-καλά αυτές τις νέες τιμές κόστους, πληροφορηθήκαμε πάλι από επίσημες πηγές ότι το έργο θα κοστίσει 179,6 δισεκατομμύρια δραχμές με το κλειδί στο χέρι. Δηλαδή πενήντα τέσσερα δισεκατομμύρια (54.000.000.000) πάνω από την πρώτη εκτίμηση του Υπουργείου Ενέργειας -Σημίτης- ή 49,6 δισεκατομμύρια πάνω από την εκτίμηση της ΔΕΗ στον προϋπολογισμό επενδύσεων του 1997.
Τον κάθε καλόπιστο άνθρωπο τον ζώνουν τα φίδια, όταν βλέπει να αλλάζουν τα νούμερα, να παίζονται δισεκατομμύρια, λες και πρόκειται για δεκάρες. Και δεν είναι λογικό;
Τέλος, πριν προλάβουμε να το χωνέψουμε -χωνεύεται;- και το νέο νούμερο, τα 179,6 δισεκατομμύρια, μας ήρθε άλλο. Το έργο, σύμφωνα με την τωρινή θέση του Υπουργείου Βιομηχανίας, δηλαδή αυτά που συζητούμε, θα κοστίσει διακόσια δεκατέσσερα δισεκατομμύρια (214.000.000.000) δραχμές, δηλαδή ογδόντα εννέα δισεκατομμύρια (89.000.000.000) πάνω από την πρώτη εκτίμηση του Υπουργείου Ενέργειας το 1994 με το κλειδί στο χέρι.
Με τη βεβαιότητα που προκύπτει από την αμαρτωλή ιστορία όλων των δημόσιων έργων, ότι και αυτό το νούμερο, το διακόσια δεκατέσσερα, θα αλλάξει προς τα πάνω, προκύπτουν τα εξής απλά και εύλογα ερωτήματα, όπως τα βάζει ο κάθε λογικός άνθρωπος, γιατί εδώ χάνεσαι μέσα στα νούμερα και στα στοιχεία. Και δεν είμαστε και ειδικοί στο κάτω-κάτω.
'Εγινε λάθος από όλες τις υπηρεσίες, οι οποίες ασχολήθηκαν με το ζήτημα; Πόσες φορές μπορεί να κάνει λάθος ένας άνθρωπος ή -το χειρότερο-μια οργανωμένη υπηρεσία; Αν έγινε -ας πούμε- λάθος, ποιος το έκανε; Αυτός που υπέγραψε την αρχική βασική συμφωνία, δηλαδή η κυβέρνηση της Νέας Δημοκρατίας, αυτός που άλλαξε αυτήν τη συμφωνία με βάση τις αλλαγές που συντελέστηκαν έξω από δώ, δηλαδή πάλι η κυβέρνηση της Νέας Δημοκρατίας, ο κ. Σημίτης, η ΔΕΗ, η κ. Βάσω Παπανδρέου; Αναφέρομαι σε ονόματα που εκφράζουν φορείς, όπως καταλαβαίνετε.
Εάν είναι έτσι, εάν δηλαδή πρόκειται περί λάθους πολλών δισεκατομμυρίων, ποιος θα πληρώσει το λάθος; Κανένας; Εννοώ, δηλαδή, όχι να πάμε να πάρουμε τα λεφτά, να υπάρχει μία πολιτική παλικαριά, να πει "ναι, το κάναμε" και να δούμε αν είναι σωστό ότι αυτή η σημερινή πολιτική παλικαριά αποδίδει την πραγματικότητα. Αν δεν έγινε λάθος, τότε τι σημαίνει αυτή η κολοκυθιά των δισεκατομμυρίων, αλλά πάντα προς τα πάνω; Δεν σας κάνει και εντύπωση; Κανένας δεν το κατεβάζει παρακάτω.
Τα πιο σημαντικά όμως ερωτήματα, χωρίς τα παραπάνω να χάνουν τη σημασία τους, έχουν να κάνουν με πιο κρίσιμα ζητήματα, κατά τη γνώμη μας, και ας τα δούμε.
Ερώτημα πρώτο: Γιατί δεν ανέλαβε η Δ.Ε.Η. την κατασκευή με προοπτική εκμετάλλευσης του έργου, με δεδομένο μάλιστα ότι το δίκτυο μεταφοράς είναι της Δ.Ε.Η., δηλαδή του ελληνικού λαού, με δεδομένο ότι η τεχνογνωσία και οι εγγυήσεις της Δ.Ε.Η. είναι ασύγκριτα μεγαλύτερες από τον κάθε ιδιώτη αετονύχη;
Ερώτημα δεύτερο: Γιατί σε τελική ανάλυση το όποιο κέρδος, μικρό ή μεγάλο δεν έχει σημασία, η όποια εξοικονόμηση χρημάτων του ελληνικού λαού από την κατασκευή και τη λειτουργία αυτού του εργοστασίου να το καρπωθεί κάποιος ιδιώτης, κάποιος -και ας επιτραπεί ο σολικισμός "διαπλεκόμενος" και όχι η Δ.Ε.Η., δηλαδή το δημόσιο, δηλαδή ο λαός;
Ερώτημα τρίτο: Οι αντιπαραθέσεις μεταξύ Νέας Δημοκρατίας και ΠΑ.ΣΟ.Κ., που πάλι οξύνθηκαν σήμερα και είναι σε μεγάλο βαθμό κούφιες, κατά τη γνώμη μου, αντιπαραθέσεις, αλλά και οι αντιπαραθέσεις μέσα στο εσωτερικό των ίδιων των κομμάτων, που δεν κρύβονται εξάλλου είναι έντονες και εκτοξεύονται ένθεν και ένθεν βαριές κουβέντες, είναι αντιπαραθέσεις που εκφράζουν συγκρούσεις διαπλεκόμενων συμφερόντων, όπως με υπονοούμενα λένε οι μεν στους δε και οι δε στους μεν;
Δεν είμαστε σε θέση να γνωρίζουμε συγκεκριμένα το ζήτημα αυτής της διαπλοκής, ποιοι είναι με ποιους, και λέμε τον πόνο μας! Ξέρουμε σίγουρα όμως ότι μεταξύ των διαφόρων ομάδων της αστικής τάξης γίνεται μία διαμάχη για τις μεγάλες πίτες, που μοιάζει πολύ με τις διαμάχες των θηρίων της ζούγκλας. Ωστόσο, επειδή δεν είμαστε σε θέση να γνωρίζουμε πώς αυτή η διαμάχη εκφράζεται στο συγκεκριμένο ζήτημα, κάνουμε σαφές ότι σε ό,τι αφορά εμάς τους κομμουνιστές, είμαστε με τη Δ.Ε.Η. Εξηγούμαστε για να μην παρεξηγούμαστε.
Ερώτημα τέταρτο: Μπορεί με τα δεδομένα της Ελλάδας να ασκηθεί μία γενικότερη εθνική πολιτική ανάπτυξης με την ενέργεια στα χέρια των ιδιωτών, γιατί εκεί πάνε τα πράγματα προοπτικά; Είναι προφανές πως κάτι τέτοιο δεν μπορεί να γίνει. Πολύ περισσότερο δεν μπορεί να ασκηθεί κοινωνική πολιτική με την ηλεκτρική ενέργεια στα χέρια των κερδοσκόπων.
Και για να βάλουμε τα πράγματα στη θέση τους, ενώ υπάρχει πρόβλημα με το τίμημα δημιουργίας αυτής της μονάδας, ενώ υπάρχει πρόβλημα στην τελική συμφωνία, που έγινε που με τους νεοκαπιταλιστές της Ρωσίας και πρέπει να διερευνηθεί, το πιο σημαντικό ζήτημα είναι ότι αρχίζει να ξηλώνεται το μανίκι της Δημόσιας Επιχείρησης Ηλεκτρισμού και σε λίγα χρόνια θα παραδοθεί στους ιδιώτες η περιουσία του ελληνικού λαού. Αυτή είναι η αλήθεια και αυτήν την αλήθεια κρύβουν οι κούφιες αντιπαραθέσεις και στην Αίθουσα αυτή.
Εάν διαπιστωθεί ότι πίσω από τις απανωτές ανατιμήσεις υπάρχει σκάνδαλο, αυτό θα φαντάζει σαν παιδική χαρά μπροστά στο τεράστιο σκάνδαλο της παραχώρησης της Δ.Ε.Η., δηλαδή πενήντα χρόνων και θυσιών στους ιδιώτες.
Δεν χωρά καμία αμφιβολία, κύριοι Βουλευτές, ότι τόσο η πρόταση της Νέας Δημοκρατίας όσο και η αποδοχή από την πολυψηφία της Βουλής, αν γίνει, δίνει σήμα, δίνει πολιτικό μήνυμα. Χωρίς καμία αμφιβολία δίνεται τέτοιο σήμα. Και η ίδια η συζήτηση που κάνουμε σήμερα αφήνει ερωτήματα, αφήνει κενά, δημιουργεί έδαφος για καλλιέργεια σκοπιμοτήτων κλπ. Αυτό είναι αναμφισβήτητο και το καταλαβαίνει ο κάθε λογικός άνθρωπος.
'Οσο όμως αυτό είναι ένα γεγονός αναμφισβήτητο, δηλαδή η πρόταση της Νέας Δημοκρατίας και η αποδοχή της, άλλο τόσο αναμφισβήτητο γεγονός είναι και αφήνει πολλά κενά και ερωτήματα το κουκούλωμα αυτής της υπόθεσης. Από την άποψη αυτή να πάμε να το εξετάσουμε χωρίς προαπαιτούμενα σκάνδαλα του τύπου έκλεψες, έκλεψα, δεν έκλεψες κλπ.
Θα κουβεντιάσουμε το θέμα από την αρχή, να δούμε τελικά, αν και αυτό το στοιχείο που κατατέθηκε σήμερα είναι σωστό. Και το διευκρίνισε ο άνθρωπος. Αν στοιχίζει εργοστάσιο διπλάσια ισχύς στη Βουλγαρία εξακόσια εκατομμύρια (600.000.000) δολάρια, δεν μπαίνουν ερωτηματικά; Δεν πρέπει να τα απαντήσουμε;
Εμείς ζητάμε να μας απαντηθούν, για να μπορούμε να ενημερώνουμε τον κόσμο. Τι να πούμε στον κόσμο τώρα; Πείτε μας. Πας σε μία συγκέντρωση και σου λένε "γιατί 125, γιατί 179, γιατί 214"; Σας λέω ότι είναι κολοκυθιά. Αυτά πρέπει να απαντηθούν.
ΠΡΟΕΔΡΕΥΩΝ (Λουκάς Αποστολίδης): Ο κ. Μαγκριώτης έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, μπορούσε να δοθεί η δυνατότητα στη Βουλή να συζητήσει στην ουσία του το θέμα της μεγάλης αυτής επένδυσης και σήμερα και την προηγούμενη φορά. Δυστυχώς, όμως, σε όλη τη διάρκεια της συζήτησης δεν παρατηρείται μια τέτοια διάθεση.
Εκείνο που μπορούμε να συμφωνήσουμε όλοι, βλέποντας την κλιμάκωση των συζητήσεων -από την ακροαματική διαδικασία στη Διαρκή Επιτροπή της Βουλής, την Ολομέλεια στη συνέχεια, όπου συζητήθηκαν τα πορίσματα των κομμάτων και βεβαίως τη σημερινή συζήτηση- είναι ότι, δυστυχώς η Νέα 
 

  



Σελίδα 10817 
Δημοκρατία δεν έχει διδαχθεί από το παρελθόν. Η ανάδειξη της σκανδαλολογίας ως κύριο πεδίο πολιτικής και κομματικής αντιπαράθεσης, ουδόλως την ευνοεί και βεβαίως απαξιώνει το πολιτικό σύστημα, καθιστά αφερέγγυες τις πολιτικές ηγεσίες, θέτει φραγμούς στις μεγάλες επενδύσεις της χώρας.
Εάν η Νέα Δημοκρατία δεν έχει διδαχθεί τίποτα από το παρελθόν και ιδιαίτερα από το θλιβερό 1989, λυπούμαι πάρα πολύ, γιατί σήμερα επανέρχεται σε εκείνη την πολιτική πρακτική, αλλά με ένα μεγαλύτερο τίμημα για τη χώρα. Δημιουργεί επισφάλειες, αβεβαιότητες και βεβαίως μεταθέτει για μεγάλα χρονικά διαστήματα τις σημαντικές αυτές επενδύσεις, οι οποίες είναι αναγκαίες για την ανάπτυξη της χώρας, για την ανάπτυξη της εθνικής οικονομίας, για την ανάπτυξη των ακριτικών και υποβαθμισμένων περιοχών. Η πρακτική αυτή κινδυνεύει να θέσει σε επισφάλεια την ανταγωνιστικότητα της ΔΕΗ στο απελευθερούμενο καθεστώς ενέργειας την επόμενη διετία.
Τα συμπεράσματα νομίζω πως αβίαστα εξάγονται, παρακολουθώντας την κλιμακούμενη προσπάθεια της Νέας Δημοκρατίας να φέρνει και να ξαναφέρνει στην επικαιρότητα το θέμα της επένδυσης στη Φλώρινα.
Θα μπορούσε βεβαίως να φέρει απευθείας την πρότασή της για τη σύσταση Εξεταστικής Επιτροπής της Βουλής στην Ολομέλεια. Θα έχανε φυσικά την ευκαιρία επί έξι και πλέον μήνες και τη Βουλή να ταλαιπωρεί και τη Διαρκή Επιτροπή και βεβαίως και την κοινή γνώμη.
Πιστεύω ότι και από τη σημερινή συζήτηση, από την κατάληξή της και από την ψηφοφορία θα πάρει και πάλι την απάντηση σε αυτήν τη λαθεμένη της πολιτική επιλογή.
Διαβάζοντας την πρότασή της, μέσα από την οποία επιχειρηματολογεί για την αναγκαιότητα σύστασης Εξεταστικής Επιτροπής, αναφέρει πως πείστηκε για την ορθότητα της πρότασή της από τη συζήτηση των πορισμάτων της Διαρκούς Επιτροπής στην Ολομέλεια της Βουλής, πριν περίπου ένα μήνα.
Εκεί όμως θα ενθυμούνται οι συνάδελφοι, όσοι ήταν τουλάχιστον σε εκείνη τη συζήτηση -γιατί ήταν πάρα πολύ μικρή η συμμετοχή των συναδέλφων Βουλευτών- πως η Βουλή είχε κάνει μια τομή, ένα βήμα από την προηγούμενη περίοδο. Είχε χτυπήσει το κλίμα της σκανδαλολογίας. Η Νέα Δημοκρατία δεν είχε έρθει με πρόθεση, με στρατηγική και στόχο να αναδείξει το κλίμα της σκανδαλολογίας.
Από το Βήμα αυτό και τότε ομιλών είπα πως αυτό τιμά τη Βουλή, τιμά τα πολιτικά κόμματα, γιατί μπορούν να αντιμετωπίζουν πολιτικά τα σημαντικά θέματα της ανάπτυξης. Η Νέα Δημοκρατία, είτε μετάνιωσε για εκείνη της τη στάση και επιλογή είτε εκτίμησε πως μπορεί να επανέλθει, να επαναφέρει το κλίμα της σκανδαλολογίας, γιατί τα πολιτικά της επιχειρήματα είναι αδύνατα.
Θα ήθελα να της πω ότι η ουσιαστική διαφορά της με την επιλογή της Κυβέρνησης του ΠΑΣΟΚ για τη μονάδα της Φλώρινας έγκειται στα εξής τρία σημεία:
Πρώτον, η Κυβέρνηση του ΠΑΣΟΚ δεν επιτρέπει στους ιδιώτες να εισέλθουν προνομιακά και πρόωρα στον τομέα της παραγωγής και εκμετάλλευσης της ηλεκτρικής ενέργειας. Δεύτερον, δίνει τη χρονική και την παραγωγική δυνατότητα στη ΔΕΗ να ανασυγκροτηθεί, να ολοκληρώσει την παραγωγική της υποδομή, για να μπορεί να ανταπεξέλθει με τους καλύτερους όρους στον ανταγωνισμό την επόμενη διετία που απελευθερώνεται η αγορά της ενέργειας.
Τρίτον, η Ν.Δ. εισήγαγε με το προσάρτημα του 1993 προνομιακά ιδιώτες στην αγορά, στη διακίνηση και στην εκμετάλλευση του φυσικού αερίου, κάτι που βεβαίως και η Κυβέρνηση του ΠΑ.ΣΟ.Κ. δεν μπόρεσε να αποτρέψει το 1994.
ΝΙΚΟΛΑΟΣ ΠΑΠΑΦΙΛΙΠΠΟΥ: Γιατί δεν μπόρεσε να αποτρέψει, κύριε συνάδελφε;
ΙΩΑΝΝΗΣ ΜΑΓΚΡΙΩΤΗΣ: Γιατί όλα τα αρνητικά του προσαρτήματος δεν ήταν τόσο εύκολο, όπως γνωρίζετε -και μάλιστα με συμβάσεις διακρατικά επικυρωμένες και συμφωνημένες- να ανακληθούν. Ανακλήθηκαν βεβαίως πολλά από τα αρνητικά του προσαρτήματος.
Εάν αυτήν την ουσιαστική διαφορά συζητούσαμε στην Ολομέλεια, ως οφείλαμε, και αναζητούσαμε τη βέλτιστη λύση, να ασκούσαμε κριτική και έλεγχο, ως οφείλαμε, τότε κανείς δεν θα κατηγορούσε τη Νέα Δημοκρατία και τα άλλα κόμματα της Αντιπολίτευσης για την υπεράσπιση της ιδεολογικής τους άποψης και των προγραμματικών τους θέσεων.
Δυστυχώς, όμως, η Νέα Δημοκρατία σήμερα δεν επιλέγει το δρόμο της υπεράσπισης της ιδεολογίας της πρότασης και της κυβερνητικής της επιλογής. Επιλέγει και πάλι το δρόμο της σκανδαλολογίας και λυπούμαι πολύ γι' αυτήν τη στάση της. Λυπάμαι γι' αυτόν το μεταμορφισμό της.
Επιτέλους πιστεύω πως σήμερα μπορεί και πρέπει να κλείσει οριστικά αυτή η επενεμφανιζόμενη πρακτική της σκανδαλολογίας.
ΠΡΟΕΔΡΕΥΩΝ (Λουκάς Αποστολίδης): Ο κ. Τζωάννος έχει το λόγο.
ΙΩΑΝΝΗΣ ΤΖΩΑΝΝΟΣ: Κύριε Πρόεδρε, άκουσα με ιδιαίτερη προσοχή όλους τους ομιλητές και θέλω να επισημάνω το γεγονός ότι από πλευράς εισηγητών της Πλειοψηφίας και της κυρίας Υπουργού δεν εδόθη καμία απάντηση ουσιαστική στα εύλογα ερωτήματα και στις απορίες που έχουν τεθεί διαχρονικά, οι οποίες εξακολουθούν να ισχύουν και μετά τη μελέτη των ειδικών συμβούλων αποτίμησης του έργου, ερωτήσεις όμως που έχουν τεθεί και από πλευράς Βουλευτών του ΠΑ.ΣΟ.Κ.
Αυτό που άκουσα ήταν κορόνες πατριωτικές, περί της αναγκαιότητας του έργου, την οποία αναγκαιότητα κανένας δεν αμφισβητεί.
'Ακουσα επίσης "κροκοδείλια δάκρυα" περί σκανδαλολογίας, η οποία καθυστερεί τα αναγκαία έργα υποδομής στη χώρα, ωσάν να φταίει η διαφάνεια για τις καθυστερήσεις.
Θα ήθελα να τονίσω ότι τα εθνικά θέματα -και είναι εθνικά θέματα η θωράκιση των παραμεθορίων περιοχών με έργα υποδομής και με την αναγκαία οικονομική ανάπτυξη- δεν μπορούν να αποτελέσουν προπέτασμα καπνού για να μην υπάρχει διαφάνεια και να μην υπάρχουν κανόνες που διασφαλίζουν αυτήν τη διαφάνεια.
Αντιθέτως, πιστεύω ότι οι κανόνες διαφάνειας επιταχύνουν την οικονομική ανάπτυξη, διότι ακριβώς μέσω της διαφάνειας αποφεύγεται η διαιώνιση αυτού που αποκαλούν οι συνάδελφοι του ΠΑ.ΣΟ.Κ. σκανδαλολογία.
Θα ήθελα επίσης να επισημάνω ότι με την αδιαφάνεια, κάθε λίγο και λιγάκι θα έρχονται στην επιφάνεια προβλήματα. 'Ηδη ακούσαμε σήμερα για το τι γίνεται στη Βουλγαρία. Συνεπώς, εν ονόματι της βιασύνης, συνεχώς σκοντάφτουμε, όπως λέει ο λαός. Θα έπρεπε πρώτη η Κυβέρνηση ξεκινώντας οποιοδήποτε έργο να διασφαλίζει τους κανόνες διαφάνειας.
Θα ήθελα να επισημάνω και κάτι άλλο, που είναι κατά την άποψή μου ιδιαίτερα κρίσιμο.
Και αυτό είναι η έλλειψη ενεργειακής πολιτικής και ειδικότερα η έλλειψη πολιτικής στην ηλεκτρική ενέργεια, ιδιαίτερα εν όψει του 2001 όταν θα έχουμε την απελευθέρωση της αγοράς, τουλάχιστον για το 28%. Ποιοι είναι οι κανόνες που θα εφαρμοστούν; Ποια είναι η χωροταξική πολιτική. Υπάρχει όντως θέμα ότι το μεγάλο βάρος της παραγωγής ενέργειας βρίσκεται στο βορρά και το μεγάλο κομμάτι της κατανάλωσης βρίσκεται στο νότο. Βεβαίως, πρέπει να υποστηριχθεί ο βορράς ως περιοχή εθνικά ευαίσθητη. Δεν αναφέρομαι σ' αυτό το θέμα. Αλλά η τιμολόγηση υπηρεσιών, η κοστολόγηση, τα δίκτυα διανομής -είχαμε το μπλακ άουτ το χειμώνα- όλα αυτά πώς θα αντιμετωπιστούν, απλώς με ευχολόγια, όπως είχαμε μέχρι σήμερα; Αυτά πρέπει να ξεκαθαριστούν, να ξεκαθαριστούν οι κανόνες. Και πρέπει να έχουμε κανόνες, για να ξέρουμε τι επιδοτούμε για εθνικό συμφέρον, αλλά να ξέρουμε τι κοστίζει αυτό το πράγμα, για να μπορέσουμε να μετρήσουμε ποιο είναι και το ελάχιστο κόστος, που μπορούμε να πετύχουμε για να μην επιδοτούμε υπερβολικά.
Εάν λοιπόν είχαμε αυτούς τους κανόνες ξεκάθαρους, πολλές από τις αβεβαιότητες και πολλά από τα εύλογα ερωτήματα θα είχαν απαντηθεί τουλάχιστον με οικονομικά κριτήρια. Με όλη αυτήν τη θολούρα που υπάρχει σήμερα είναι 
 

  



Σελίδα 10818 
δύσκολο να το καταλάβουμε.
Και θέλω να επισημάνω και κάτι τελευταίο, επειδή τα ερωτήματα των συναδέλφων της Νέας Δημοκρατίας είναι ξεκάθαρα, ότι όντως όταν γίνεται μια αξιολόγηση ενός επενδυτικού έργου, υπάρχουν ποιοτικές εκτιμήσεις, αλλά υπάρχουν και μεθοδολογίες για τον ποσοτικό προσδιορισμό αυτών των ποιοτικών εκτιμήσεων. Και αν διαβάσουμε τις μελέτες και την τελευταία μελέτη, εξακολουθούν και υπάρχουν πολλά ερωτήματα που πάλι δημιουργούν πολιτικά ερωτήματα. Παραδείγματος χάρη επειδή άκουσα τις κορόνες, καλό θα ήταν να διευκρινιστεί ένα πολύ απλό ερώτημα που ήρθε στο μυαλό μου. Λέει η μελέτη του ανεξάρτητου εκτιμητή, ότι στη σύγκριση π.χ. της Φλώρινας με τον 'Αγιο Δημήτριο, ότι οι τοπικές συνθήκες και διευκολύνσεις στη Φλώρινα είναι φτωχές, στον 'Αγιο Δημήτριο όχι καλές. Πείτε μου τώρα ποια είναι η διαφορά ανάμεσα στο "φτωχές" και το "όχι καλές" και πώς αυτό μεταφράζεται σε μεγέθη επιβάρυνσης που είναι αισθητά διαφορετικά. Το τονίζω αυτό, το αναφέρω σαν απλό παράδειγμα, όχι για να υποτιμήσω τη μελέτη, αλλά για να σας δείξω τη δυσκολία των ποιοτικών εκτιμήσεων. Συνεπώς θα πρέπει να χρησιμοποιούνται με φειδώ και όχι ως άλλοθι, για να δικαιολογηθούν τα τυχόν υπερτιμήματα.
Αυτού του είδους τα ερωτήματα μόνο με ανάλυση ευρύτατη στα πλαίσια μιας Εξεταστικής Επιτροπής μπορούν να συζητηθούν και γι' αυτό μεταξύ άλλων επιβάλλεται αυτή η Εξεταστική Επιτροπή.
ΠΡΟΕΔΡΕΥΩΝ (Λουκάς Αποστολίδης): Ο κ. Πιπεργιάς έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Κυρίες και κύριοι συνάδελφοι, η ΔΕΗ είναι γνωστό ότι πρόκειται να αντιμετωπίσει τον ανταγωνισμό από τις 19.2.2001, σύμφωνα με την οδηγία 9692 της Ευρωπαϊκής 'Ενωσης. Λογικά θα έπρεπε οι νέες μονάδες παραγωγής της ΔΕΗ να υπακούουν στους κανόνες της αγοράς και βέβαια να έχουν όλα τα στοιχεία εκείνα, που θα βελτίωναν την ανταγωνιστικότητα της ΔΕΗ. Δυστυχώς, όλα τα νέα έργα της παραγωγής, από το 1990, εκτός από το ένα, το ΑΗΣ Αγίου Δημητρίου, δεν υπακούουν στη λογική της ανταγωνιστικότητας. Το Μικρό Λαύριο είναι μια επένδυση η οποία κάθεται εδώ και πάρα πολλά χρόνια, γιατί ακόμα δεν έχει φθάσει εκεί ο αγωγός του φυσικού αερίου. Η μετατροπή και μετασκευή των μονάδων του Αγίου Γεωργίου σε μονάδες καύσης φυσικού αερίου που θα μείνουν εν λειτουργία μέχρι το 2002 είναι επένδυση αντιπαραγωγική. Τριάντα περίπου δισεκατομμύρια που επενδύθηκαν ούτε καν θα αποσβεσθούν. Η Κομοτηνή, λόγω της τοποθεσίας εγκατάστασης, θα υστερεί από άλλες μονάδες των ιδιωτών. Η Φλώρινα, η οποία λόγω του υπερβολικού κόστους στερείται τα στοιχεία της ανταγωνιστικότητας και βέβαια το Μεγάλο Λαύριο, όπου υπό προϋποθέσεις θα είναι ανταγωνιστικό, δηλαδή μόνο εάν η κατανάλωση του φυσικού αερίου δεν υπερβεί τα συμβατικά όρια. Στην περίπτωση αυτή ο εργολάβος του έργου της Φλώρινας θα αποκτήσει το δικαίωμα χρήσης του δικτύου του φυσικού αερίου, σύμφωνα με τη διακρατική σύμβαση που υπέγραψε η κυβέρνηση του Μητσοτάκη με την κυβέρνηση της Ρωσίας του κ. Γιέλτσιν.
Και αυτό γιατί τότε θα υπάρχουν πολύ φθηνότερες τιμές του καυσίμου στα ιδιωτικά εργοστάσια παραγωγής ηλεκτρικής ενέργειας που θα προκύψουν με την απελευθέρωση.
Οι επιλογές της ΔΕΗ δημιουργούν από τα πράγματα πολλά ερωτηματικά, αφού στην πράξη αβαντάρουν επιδιώξεις συγκεκριμένων συμφερόντων και συγκεκριμένα των ρώσικων συμφερόντων που επιδιώκουν την διείσδυση στον τομέα της ηλεκτρικής ενέργειας. Με γνωστές και επιβεβαιωμένες τις επιδιώξεις της ρώσικης πλευράς, μιλώ για τη "RAO GASPROM" και την "ΠΡΟΜΗΘΕΑΣ-GAS", τόσο για το φυσικό αέριο, όσο και για την κατασκευή και εκμετάλλευση σταθμών παραγωγής ηλεκτρικής ενέργειας, η όλη συμπεριφορά των υπευθύνων που χειρίστηκαν τα θέματα υλοποίησης του ν. 2299/95 συμβάλλει στην ανάπτυξη νέων ολιγοπωλιακών και αύριο πιθανόν μονοπωλιακών καταστάσεων στο χώρο της ενέργειας, μόνο που αυτήν τη φορά τα ολιγοπώλια και μονοπώλια δεν θα είναι κρατικά, αλλά ιδιωτικά ξένων συμφερόντων.
Το θέμα του ΑΗΣ Φλώρινας προέκυψε από το υπερβολικά υψηλό τίμημα της μονάδας, αποτέλεσμα -θέλω να πιστεύω- της αβελτηρίας που διακρίνει τη διοίκηση της ΔΕΗ. Το θέμα μεγάλωσε και πήρε νέες διαστάσεις από την προσπάθεια των διοικούντων της ΔΕΗ να πείσουν ότι η πανάκριβη αυτή μονάδα θα παράγει ρεύμα σε χαμηλές τιμές.
Πέρα από τη Βουλή, όμως, πέρα από τους Βουλευτές, κύριοι συνάδελφοι, πέρα από τα κόμματα, υπάρχει και η αγορά. Το θέμα θα παραμείνει ανοικτό και επίκαιρο όσο θα γίνονται λιγνιτικά εργοστάσια στον κόσμο. Ακούστηκε και από το συνάδελφο Δραγασάκη ότι κατασκευάζεται νέο εργοστάσιο στη Βουλγαρία. Αύριο θα προκύψει ενδεχόμενα καινούριο εργοστάσιο στη Γερμανία ή στην Ουγγαρία κλπ.
'Αρα το θέμα θα παραμένει ανοικτό σε συγκρίσεις. Το θέμα θα παραμένει ανοικτό, γιατί δεν πρόκειται ποτέ στην πράξη να επιβεβαιωθούν οι λογαριασμοί της ΔΕΗ για το κόστος της κιλοβατώρας, αφού οι λογαριασμοί αυτοί δεν υπακούουν στην κοινή μαθηματική λογική. Είναι λογαριασμοί σκοπιμότητας και κάλυψης των πράξεων της διοίκησης.
Το θέμα θα παραμένει ανοικτό αφού αύριο, σε καθεστώς ελεύθερης αγοράς η Κυβέρνηση θα αναγκαστεί εφαρμόζοντας τις διατάξεις της οδηγίας 96/92, να μετακυλήσει το κόστος στους δεσμευμένους καταναλωτές, στους εργαζόμενους και τους συνταξιούχους της ΔΕΗ, που θα κληθούν να πληρώσουν το μάρμαρο. Και βέβαια τότε, όταν θα βγουν στους δρόμους, τι θα πούμε; Θα πούμε ότι εμείς εκείνη την κρίσιμη περίοδο δεν ήμασταν παρόντες; Δεν προβλέψαμε, δεν προσπαθούσαμε να διορθώσουμε τις ολέθριες αυτές επιλογές;
Το θέμα θα παραμένει ανοικτό όσο υπάρχει η επιδίωξη των Ρώσων να διεισδύσουν όλο και περισσότερο στην ενεργειακή αγορά. Και αυτό είναι επιβεβαιωμένο και γενικά γνωστό.
Και θα γίνεται αυτό, αγαπητοί συνάδελφοι, γιατί οι θεματοφύλακες της περιουσίας της ΔΕΗ δυστυχώς επεφύλαξαν με τις πράξεις τους διακριτική μεταχείριση του εργολάβου του ΑΗΣ Φλώρινας και αυριανού ανταγωνιστή της ΔΕΗ, τη στιγμή μάλιστα που η αγορά της ηλεκτρικής ενέργειας ανοίγεται στον ανταγωνισμό.
Τώρα επί του πρακτέου. Τι θα πράξουμε; Πρέπει να παραδεχθούμε ότι για πολλούς λόγους και με πολιτική απόφαση προχωρήσαμε σε ένα πανάκριβο έργο στην ακριτική περιοχή της Φλώρινας. Πρέπει, όμως ταυτόχρονα, να ζητήσουμε από την Ευρωπαϊκή 'Ενωση να δοθεί μέσω της εξαίρεσης που προβλέπεται από την οδηγία 96/92 η δυνατότητα επανάκτησης των κεφαλαίων που επενδύονται στη Φλώρινα και που δεν πρόκειται να ανακτηθούν ποτέ. 'Ετσι, θα προστατεύσουμε τη ΔΕΗ από την απαξίωση.
Και βέβαια είναι απαράδεκτο, όπως ακούστηκε προηγούμενα, από τη σχετική αίτηση της Κυβέρνησης που αποτελεί αντιγραφή της έκθεσης "COOPERS AND LYBRAD" να απαλείφονται δύο αράδες από την έκθεση, που αναφέρονται ειδικά στα έργα, που υποχρεώθηκε να κάνει η ΔΕΗ με βάση το ν. 2299/95. Σε κάθε όμως περίπτωση η διοίκηση της ΔΕΗ, που τη διακρίνει αβελτηρία όσον αφορά τις επενδυτικές τις επιλογές, θα πρέπει να απαλλαγεί των καθηκόντων της, διότι το μόνο έργο που πράττει εδώ και πολύ καιρό, είναι το πώς θα συγκαλύψει τις παράνομες πράξεις της.
Και κάτι ακόμη, συνάδελφοι της Νέας Δημοκρατίας. Γιατί φέρατε την αίτηση με καθυστέρηση ένα χρόνο; Τι σας εμπόδισε πέρσι τον Ιούνιο ή το Μάϊο να τη φέρετε, που θα ήταν και αποτελεσματική, που θα μπορούσαμε να προλάβουμε και το διεθνή εκτιμητή και άλλες εξελήξεις; Σας διακρίνει μήπως η αβελτηρία των μωρών παρθένων; Εν πάση περιπτώσει, νομίζω ότι δεν δικαιούσθε σήμερα να εγκαλείτε εμάς, που θέσαμε το θέμα και βάλαμε το χέρι επί τον τύπον των ήλων, γιατί θα πράξουμε διαφορετικά από τις δικές σας επιλογές, οι οποίες υπακούουν καθαρά στις ενδοκομματικές σας αντιθέσεις.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Λουκάς Αποστολίδης): Ο κ. Ρεγκούζας έχει το λόγο.
 

  
 Σελίδα 10819 
ΝΙΚΟΛΑΟΣ ΠΑΠΑΦΙΛΙΠΠΟΥ: Τελικά ψηφίζετε ή δεν ψηφίζετε;
(Θόρυβος στην Αίθουσα)
ΠΡΟΕΔΡΕΥΩΝ (Λουκάς Αποστολίδης): Θα το δείτε, όταν θα έρθει η ψηφοφορία, κύριοι συνάδελφοι!
Ορίστε, κύριε Ρεγκούζα.
ΑΔΑΜ ΡΕΓΚΟΥΖΑΣ: Κυρίες και κύριοι συνάδελφοι, τα ψευτοδιλήμματα, εάν η Νέα Δημοκρατία θέλει το εργοστάσιο ή όχι, νομίζω χρησιμοποιούνται από εκείνους που θέλουν να αποκρύψουν τη γύμνια των επιχειρημάτων και να δικαιολογήσουν τα αδικαιολόγητα. Ταυτόχρονα, το να θέλουμε να δημιουργήσουμε εντυπώσεις, αναζητώντας προβλήματα μέσα στη Νέα Δημοκρατία, για να αποκρύψουμε και πάλι τους όποιους ισχυρισμούς ή τις όποιες τελικές αποφάσεις θα πάρουμε κατά την ώρα της ψηφοφορίας, και πάλι αυτό αναδεικνύει αδυναμία κατά τη διάρκεια της ψηφοφορίας.
Εκείνο που έχει σημασία είναι ότι η Νέα Δημοκρατία θέλει ακριβώς να γίνει αυτό το εργοστάσιο, αλλά θα προσυπογράψει αυτά που είπε ο προηγούμενος ομιλητής. Θέλει να είναι ένα βιώσιμο εργοστάσιο στον ανταγωνισμό και τελικά η φροντίδα της Νέας Δημοκρατίας είναι να κατοχυρώσει, να προλάβει κάποια πράγματα από τον ιδρώτα του ελληνικού λαού, που κατασπαταλάται κατ' αυτόν τον τρόπο και με τέτοιες διαδικασίες αδιαφανείς, που ουσιαστικά οδηγούν στη μεγαλύτερη κρίση του πολιτικού μας συστήματος. Και είναι πραγματικά λυπηρό, την ώρα που η κοινωνία στην αφασία που τη διακρίνει καταλογίζει στον πολιτικό κόσμο την αδιαφάνεια και το σκότος στη διαχείριση του δημοσίου χρήματος, εμείς η Κυβέρνηση πρώτοι, αλλά και γενικότερα ο πολιτικός κόσμος, να μην έχει τη δυνατότητα να αμυνθεί και να αποδείξει ακριβώς ότι δεν είναι ελέφαντας.
Γιατί η Κυβέρνηση πραγματικά και ειδικότερα η Υπουργός Ανάπτυξης, αρνείται τη σύσταση εξεταστικής των πραγμάτων επιτροπής, που ουσιαστικά δεν είναι ένα δικαστήριο, για να αποδώσει ποινικές ευθύνες, είναι μία διαδικασία που προβλέπεται από το Σύνταγμα, για να διευκρινίσει όλες τις πτυχές αυτής της υπόθεσης, που βοά το πανελλήνιο και φυσικά και που είναι συνδεδεμένη με τις συγκρούσεις των συμφερόντων, που λειτουργούν στον τόπο μας.
Και πέραν όλων αυτών, γιατί τελικά οι Βουλευτές είτε έχουν συμμετοχή είτε δεν έχουν συμμετοχή, να βρίσκονται σε κοινοβουλευτικές ομάδες έξω απ' αυτήν την Αίθουσα;
Εγώ και πάλι, για μια ακόμη φορά, θα τονίσω ότι αρνούμαι αυτή μου τη μετατροπή.
Επίσης, θα πρέπει να αναλογιστούμε ότι το κόστος αυτής της μονάδας είναι προδήλως ανακόλουθο με αυτά, τα οποία έχουν αναφερθεί εδώ στην Αίθουσα και όχι μόνο από τους Βουλευτές της Νέας Δημοκρατίας, αλλά από Βουλευτές ακόμη και της Συμπολίτευσης, του ΠΑΣΟΚ. Αλλά γιατί τελικά την κατάλληλη ώρα, που θα μπορούσαμε πραγματικά να υπερασπιστούμε τους εαυτούς μας, δεν δίνεται αυτή η δυνατότητα από πλευράς της Πλειοψηφίας;
Βεβαίως η Πλειοψηφία, η Κυβέρνηση γενικότερα, είναι αγκιστρωμένη πίσω από την, κατά τη δική μου εκτίμηση, αδυναμία του Κανονισμού της Βουλής στο να συσταθεί εξεταστική των πραγμάτων επιτροπή. Γιατί να χρειάζεται εκατόν πενήντα έναν ψήφους; Γιατί να μην ενισχύονται τα δικαιώματα της μειοψηφίας σε αυτές τις περιπτώσεις και να δίνεται η δυνατότητα να διευκρινίζονται όλες οι πτυχές τέτοιων προβλημάτων;
Εμείς, κυρίες και κύριοι συνάδελφοι, πρέπει να τονίσουμε με αυτήν την ευκαιρία -για το Υπουργείο Ανάπτυξης ειδικότερα- και να εκφράσουμε και την απορία μας για τα εξής: Γιατί αυτή η περίεργη εμμονή και στο θέμα της Φλώρινας και στο θέμα της λειτουργίας των καζίνο και στο πρόβλημα της Εταιρείας Ελληνικών Πετρελαίων; Γιατί αυτή η οδός της αποφυγής; Γιατί αυτή η περίεργη εμμονή; Γιατί, λοιπόν, εμείς να μην οδηγούμαστε στις σκέψεις -και πολύ περισσότερο ο ελληνικός λαός- ότι πίσω απ'αυτή την ιστορία κρύβονται συμφέροντα που δεν είναι συμφέροντα του ελληνικού λαού, που δεν εξυπηρετούν τον 'Ελληνα πολίτη, που δεν δημιουργούν προϋποθέσεις εξόδου από την κρίση του πολιτικού μας συστήματος; Γιατί όλα αυτά τα γιατί; Γιατί η Κυβέρνηση επιμένει αγκιλωμένη πίσω από την αριθμητική της πλειοψηφία και αρνείται τη διαφάνεια που την έχει ανάγκη ο δημόσιος βίος;
Εμείς πάντως, θα συνεχίσουμε να κρούωμε τον κώδωνα του κινδύνου, όσο και αν η Κυβέρνηση προσπαθεί πολλές φορές με απολίτικα επιχειρήματα ή με μικροπολιτικά επιχειρήματα να αποκρύψει την αλήθεια από τον ελληνικό λαό, που οδηγεί πραγματικά στη συσκότιση και στην κρίση του πολιτικού συστήματος.
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κεδίκογλου έχει το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Η ώρα είναι 22.30'. Η Υπουργός δεν έχει μιλήσει. Πρέπει να ξέρουμε εάν η Υπουργός θα μιλήσει. Διότι, εάν σκέφτεται να μιλήσει είκοσι λεπτά ή μισή ώρα πριν έλθει η στιγμή της ψηφοφορίας, η Αξιωματική Αντιπολίτευση αποσύρει το σύμφωνο της γνώμης για να σταματήσει η συζήτηση στις δώδεκα η ώρα. Θέλω να παρακαλέσω την Υπουργό να τοποθετηθεί εάν θα μιλήσει ή όχι.
ΠΡΟΕΔΡΕΥΩΝ (Λουκάς Αποστολίδης): Καλώς, κύριε Σιούφα.
Ορίστε, κύριε Κεδίκογλου, έχετε το λόγο.
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, χάρηκα πάρα πολύ ακούοντας την ομιλία της Υπουργού Ανάπτυξης απόψε. Και ακόμα πιο πολύ χάρηκα γιατί επιτέλους απόψε άνοιξε το παιχνίδι. Η Υπουργός Ανάπτυξης άνοιξε το μείζον ελληνικό πολιτικό παιχνίδι. Με την παρουσία δε της Νέας Δημοκρατίας εδώ άνοιξε το πολιτικό σύστημα. 'Ενα κόμμα Αξιωματικής Αντιπολίτευσης έχει καταθέσει πρόταση για εξεταστική επιτροπή και μόλις και μετά βίας μετριώνται σε δέκα οι παρόντες. Ανατρέξτε, αν θέλετε, στα Πρακτικά του 1977-1980, όταν ήμασταν αντιπολίτευση, για να δείτε πώς την ασκούσαμε.
'Ανοιξε το παιχνίδι η κυρία Υπουργός λέγοντας: "Γιατί έγινε δυνατή η είσοδος του ιδιώτη στο έργο; Λόγω των τρομακτικών καθυστερήσεων για τις οποίες γνωρίζουν ορισμένοι κύριοι της Νέας Δημοκρατίας που έλαβαν μέρος και στις μυστικές συσκέψεις για την πρόταση σύστασης εξεταστικής επιτροπής και ήταν τότε οι Υπουργοί;" Και συνεχίζει: "Ποιος ευθύνεται για την είσοδο του ιδιώτη στο έργο; Ποιος ευθύνεται για την είσοδό του με μια λεόντεια σύμβαση;" Πάντως δεν έκανε τη σύμβαση η Νέα Δημοκρατία.
ΔΗΜΗΤΡΙΟΣ ΣΙΟΥΦΑΣ: 'Ετσι.
ΒΑΣΙΛΗΣ ΚΕΔΙΚΟΓΛΟΥ: Αυτό είναι περίεργο. Εδώ ανοίγει το παιχνίδι. "Ποια διοίκηση της ΔΕΗ είχε πει, ναι στη Φλώρινα, με διακόσια επτά δισεκατομμύρια (207.000.000.000) δραχμές;" Πολύ ορθά αυτά που λέει η Υπουργός. "Ποιοι έδεσαν τα χέρια της διοίκησης; Ποιοι άλλαξαν την πολύ καλή συμφωνία του κ. Πεπονή;" Εδώ είναι η πραγματικά μεγάλη πάσα που πιστεύω ότι γρήγορα θα δώσει γκόλ. Είμαστε σε μέρες ποδοσφαίρου, εκτελείται στο Παρίσι το Μουντιάλ.
Κύριε Πρόεδρε, αποδεικνύεται από την ομιλία της κυρίας Υπουργού, ότι η σύμβαση της Φλώρινας είναι η κορυφή του παγόβουνου. Συζητάμε τώρα τι έκανε η ΔΕΗ και παραβλέπουμε, όντες πολιτικό όργανο όλοι εμείς, το μείζον πολιτικό ζήτημα.
Υπήρχε μια θαυμάσια, μια πολύ καλή διακρατική συμφωνία -κανείς δεν διαφώνησε ή διαφωνεί, γι' αυτήν, κανείς δεν την είχε προσβάλει- μεταξύ Ελλάδος και Σοβιετικής 'Ενωσης τότε το 1987 του κ. Πεπονή με πρόεδρο το διευθύνοντα σύμβουλο της ΔΕΠ, το γνωστό σε όλους μας φαντάζομαι, Κώστα Παπασπυρίδη.
Στη συνέχεια, το 1990, έρχεται η εξουσία της Νέας Δημοκρατίας. Το 1993 προβαίνει σε μια τροποποίηση με το πρωτόκολλο Γέλτσιν-Μητσοτάκη. Γίνονται παραχωρήσεις προς τη σοβιετική πλευρά, διότι εμείς τάχα δεν ήμασταν 






Σελίδα 10820 
έτοιμοι για το έργο, να παραλάβουμε αέριο, ένα χρόνο πριν το 1992, ενώ εμείς ουσιαστικά από το 1995 είχαμε υποχρέωση να παραλαμβάνουμε αέριο. Υπήρχαν σημαντικές ρήτρες διαφυγής στη Σύμβαση, ώστε ημερομηνία έναρξης να είναι το 1995. Πρώτο ατόπημα, λοιπόν, της Νέας Δημοκρατίας. Το δικαιολόγησε τότε ότι "ξέρετε, η τροποποίηση που έγινε οφείλεται στις καθυστερήσεις της δικής μας διοίκησης, αλλά εν πάση περιπτώσει, είναι καλύτερο το πρωτόκολλο που πέτυχε η Νέα Δημοκρατία", από τη σύμβαση.
Τι έλεγε αυτό; 'Ελεγε πρώτον,να γίνει ένα εργοστάσιο στη Θράκη με χρήματα των Ρώσων και αν θέλουμε αν μας συμφέρει αγοράζουμε ρεύμα, αν δεν θέλουμε δεν αγοράζουμε. Δεν μπορεί κανείς να αρνηθεί ότι αυτό είναι πολύ καλό. Τι έλεγε όμως πιο κάτω; Εμείς οι Ελληνες φτιάξαμε μια επιχείρηση, μια εταιρεία αγοράς, μεταφοράς, συμπύκνωσης και πώλησης αερίου μέσα από ένα δίκτυο. Αυτό, την ενιαία έκφραση, μετέτρεψε η συμφωνία της Νέας Δημοκρατίας σε ελεύθερη χρήση των αγωγών μας. 'Εδωσε το δικαίωμα στη ρωσική πλευρά να χρησιμοποιεί το δίκτυο της ΔΕΠΑ ελεύθερα. Το έδωσε ως δικαίωμα. Ως δικαίωμα ανά πάσα στιγμή βεβαίως, μετά την αγορά των τριών εκατομμυρίων κυβικών μέτρων. Αυτό μπορούσε να μείνει ως συμφωνία μεταξύ Ρώσων και ΔΕΠΑ. Να το πούμε έτσι. Αυτό που ήταν δυνατότητα, το κάνει η σύμβαση της Νέας Δημοκρατίας δικαίωμα. Επιπλέον δίνει πρόσθετα έργα, πάρα πολλές παραγγελίες, με το αιτιολογικό ότι δεν είμαστε έτοιμοι εμείς. Εξήτασε όμως η Νέα Δημοκρατία εάν οι υποχρεώσεις των Ρώσων είχαν συντελεστεί; Δεν το εξήτασε.
(Στο σημείο αυτό κτυπάει το κουδούνι λήξης του χρόνου της ομιλίας του κυρίου Βουλευτή)
Κύριε Πρόεδρε, θα μου δώσετε, αν θέλετε, δύο λεπτά.
'Ερχεται στη συνέχεια το ΠΑ.ΣΟ.Κ., το οποίο ως αντιπολίτευση στηλιτεύει τη σύμβαση-πρωτόκολλο Μητσοτάκη-Γέλτσιν. Κάνουμε μια σύμβαση εμείς το ΠΑΣΟΚ και μετατρέπουμε τη σύμβαση -εδώ ανοίγει το παιχνίδι- αντί του εργοστασίου αερίου που θα κατασκευαζόταν με λεφτά ρωσικά, κάνουμε συμφωνία να γίνει από τους Ρώσους το εργοστάστιο στη Φλώρινα κατ' ανάθεση όχι διαγωνισμό με δικά μας λεφτά, όχι ρωσικά. Και όχι μόνον αυτό. Δίνουμε και τα υδροηλεκτρικά έργα Συκιάς και Πευκοφύτου.
Θα ήταν χρήσιμο, κυρία Υπουργέ, μια και ανοίξατε το παιχνίδι, που νομίζω ότι θα σας ανεβάσει πολύ ψηλά, να δούμε η επιστολή της ΔΕΗ τι τίμημα ορίζει τι συνιστά για τα έργα Σφυκιά και Πευκοφύτου να πληρωθεί στούς Ρώσους και τι πληρώνεται με τη σύμβαση, που κυρώθηκε μάλιστα από τη ΔΕΗ. Και ποιο τίμημα συμφωνήθηκε από το τότε Υπουργείο Βιομηχανίας.
Και έρχεται το Υπουργείο Βιομηχανίας στη συνέχεια και δεν ελέγχει και αυτό: Είναι έτοιμοι οι Ρώσοι που έκαναν αυτήν τη δουλειά; 'Ηταν έτοιμοι οι Ρώσοι, όταν ζήτησαν αυτές τις σε βάρος μας αλλαγές;
Ούτε τώρα δεν είναι έτοιμοι! Ούτε τώρα δεν έχει γίνει ο αγωγός ο πραγματικός της σύμβασης, που θα φέρνει σε μας αέριο. Μας δίνουν μικροποσότητες μέσα από το δίκτυο της Βουλγαρίας.
Βεβαίως δεν έχω αξίωση από την Υπουργό εγώ να πει "κύριοι Ρώσοι σταματώ και τη σύμβαση της Φλώρινας, τα σταματώ όλα, γιατί δεν είστε εντάξει γιατί η βάση της συμφωνίας δεν είναι εντάξει". Αυτό είναι βούληση γενικότερη, είναι πράξεις που έγιναν από προηγούμενο Υπουργό που είναι τώρα Πρωθυπουργός. Πρέπει να γίνει από εκεί. Δεν έχω τέτοια αξίωση, από την κ. Παπανδρέου.
Να δούμε τις πολιτικές ευθύνες. Οι πολιτικές ευθύνες είναι τεράστιες για τη Νέα Δημοκρατία. Είναι επίσης πολύ μεγάλες στη συνέχεια για το Υπουργείο Βιομηχανίας το δικό μας του ΠΑΣΟΚ το οποίο τι άλλο έκανε ακόμη; Η συμφωνία της Νέας Δημοκρατίας έλεγε ότι τα έργα θα εκτελεστούν από μια εταιρεία, που θα είναι ελληνορωσική, Ρώσοι και 'Ελληνες, χωρίς να κατονομάζει ποια. Και έρχεται μετά το Υπουργείο Βιομηχανίας και φέρνει σύμβαση στη Βουλή, κυρώνεται και αυτό που ήταν ελεύθερο, το κάνει δικαίωμα. Επισημοποιεί την είσοδο της "GAZPROM-ΠΡΟΜΗΘΕΑΣ". Καθορίζεται ποια είναι η Ελληνορωσική εταιρεία. Και γνωρίζετε όλοι τι σημαίνει "CAZ PROM-ΠΡΟΜΗΘΕΑΣ". Επισημοποιεί την είσοδο προκριμένου ιδιώτη, αυτόν που υπαινήχθη η κυρία Υπουργός.
Συνεπώς ένα πολιτικό όργανο η Βουλή, δεν ασχολείται με το πολιτικό ζήτημα και ασχολείται με το πρόσωπο και μόνον -και εδώ είναι και σας το λέω- της κυρίας Υπουργού.
Είπε δε ο κ. 'Εβερτ προ ολίγου: Ξέρετε, για να γίνει παραπομπή στον εισαγγελέα, πρέπει να πούμε εμείς, ναι.
Πού τα λέγει αυτά; Δεν υπάρχουν παραβάσεις της διοίκησης; Τι έκαναν όλοι αυτοί οι πρόεδροι και διευθυντές; Πώς έδιναν "ναι"; Εξήτασαν όλοι αυτοί, εάν είχαν εκτελέσει τις υποχρεώσεις τους οι Ρώσοι; Γιατί δεν παραπέμπετε αυτούς; Γιατί δεν παραπέμπεται η διοίκηση; Γιατί δεν κάνουμε πράξεις και να πούμε στη διοίκηση "κύριοι, είστε υπεύθυνοι"; Για να φτιάξουμε κάποτε διοίκηση. Αλλά έρχεστε με μια πράξη να μειώσετε κατά τη γνώμη μου μια πρωτοβουλία και πράξη μιας Υπουργού η οποία είναι έξω από τα πράγματα αυτά, εντελώς έξω, επειδή έκανε μια συμφωνία η ΔΕΗ, εάν είναι εκατόν είκοσι οκτώ δισεκατομμύρια (128.000.000.000) δραχμές, εάν είναι εκατόν τριάντα δισεκατομμύρια (130.000.000.000) δραχμές. Μπορεί οι προδιαγραφές να είναι τέτοιες που να κάνει τριακόσια δισεκατομμύρια (300.000.000.000) δραχμές αυτό το εργοστάσιο.
ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.
ΒΑΣΙΛΗΣ ΚΕΔΙΚΟΓΛΟΥ: Τελειώνω, κύριε Πρόεδρε. Δώσατε και αλλού.
Μετατρέπετε τη Βουλή σε τεχνικό γραφείο χωρίς να ξέρουμε τίποτε. Το τίμημα μπορεί να είναι και τόσο και άλλο τόσο. Θέμα προδιαγραφών είναι. Θέμα συμφωνίας στην ποιότητα του έργου.
Δείτε το πολιτικό ζήτημα. Εσείς φέρατε τον ιδιώτη με τη συμφωνία Γέλτσιν-Μητσοτάκη. Εσείς δεχθήκατε ότι δεν ήμασταν εντάξει, ενώ και αυτοί οι Ρώσοι δεν ήταν εντάξει. Εμείς στηλιτεύσαμε, γιατί εσείς κάνατε αυτή την πράξη. Και εμείς δεν ελέγξαμε στη συνέχεια, ως Κυβέρνηση, αν ήταν εντάξει η άλλη πλευρά.
Το θέμα δεν έχει τελειώσει, αγαπητοί συνάδελφοι.
Χαίρομαι γιατί η Υπουργός απόψε αναδείχθηκε και ανέβασε το θέμα και άνοιξε το πολιτικό παιχνίδι, επιτέλους να έρθει προς έλεγχο όλη αυτή η ιστορία της αναθεώρησης της σύμβασης Πεπονή, είτε λέγεται πρωτόκολλο είτε δεν ξέρω πως αλλιώς λέγεται. Και φθάσαμε στο σημείο που φθάσαμε, να έχουμε πλέον, όπως είπε η Υπουργός, μία λεόντειο σύμβαση, την οποία επαναλαμβάνω, κύριε Πρόεδρε, δεν έκανε η Νέα Δημοκρατία. Το ΠΑ.ΣΟ.Κ. την έκανε. Ο νοών νοήτω, για όσα είπα.
ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του ΔΗ.Κ.ΚΙ. ο κ. Τσοβόλας έχει το λόγο για δεκαπέντε λεπτά.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, κατ' αρχήν, πρέπει να ξεκαθαρίσουμε δύο διαφορετικά πράγματα. 'Αλλο η σύσταση εξεταστικής επιτροπής κατά το άρθρο 144 του Κανονισμού της Βουλής που δεν συνιστά άσκηση ποινικής δίωξης, άρα δεν αποτελεί ποινικοποίηση της πολιτικής ζωής του τόπου και άλλο η απόφαση της Βουλής, όπως έγινε το καλοκαίρι του 1989, για σύσταση προανακριτικής επιτροπής της Βουλής, με βάση πρόταση κατηγορίας που καταθέτει στη Βουλή, ο κατά το Σύνταγμα και κατά τον Κανονισμό της Βουλής, απαιτούμενος αριθμός, που πράγματι, το δεύτερο μπορεί να αποτελέσει και ισχυρισμό, όταν δεν υπάρχουν αδιάσειστα στοιχεία για ποινικοποίηση της πολιτικής ζωής.
Στην περίπτωση που συζητάμε σήμερα, που έχει σχέση με το άρθρο 144 του Κανονισμού της Βουλής, προβλέπεται ότι όταν υπάρχουν μείζονος δημόσιου ενδιαφέροντος και συμφέροντος ζητήματα, δηλαδή, πολιτικής σημασίας ζητήματα, τότε, εφόσον υποβάλλει την αίτηση ο απαιτούμενος απο τον Κανονισμό της Βουλής αριθμός Βουλευτών, διερευνώνται πολιτικές ενδεχομένως ευθύνες -όχι ποινικές- αλλά και διερευνάται ένα γενικό πλαίσιο για πολιτικές προτάσεις από 
 

  



Σελίδα 10821 
την εξεταστική επιτροπή, προκειμένου να αντιμετωπισθεί αυτό το μείζονος δημοσίου ενδιαφέροντος και συμφέροντος θέμα.
Αυτά για να τα ξεκαθαρίσουμε και για να μη δημιουργούνται ηθελημένα ή αθέλητα συγχύσεις.
Θα ήμασταν οι τελευταίοι και ο υποφαινόμενος ο τελευταίος σε οποιαδήποτε ποινικοποίηση της πολιτικής ζωής του τόπου, από την οποία υπέφερε ο τόπος μετά το καλοκαίρι του 1989.
Κατά την άποψη του ομιλούντος, εάν οδηγηθήκαμε σήμερα εκεί που είμαστε και στα εθνικά θέματα και από πλευράς οικονομίας και κοινωνίας, η βασική αιτία είναι η σκευωρία που έγινε το καλοκαίρι του 1989, που είχε σαν στόχο το να αναιρεθεί εκείνη η πορεία της αλλαγής, μέσα από την οποία ο τόπος, η χώρα, πραγματικά είχε γίνει με φωνή στο εξωτερικό, η οικονομία είχε μπει σε μία άλλη πορεία και ασφαλώς, έφαγε παράλληλα ψωμί, ο ξεχασμένος δεκαετίες απλός 'Ελληνας πολίτης, που συγκροτούσε και την πλειοψηφία του ελληνικού πληθυσμού και τη συγκροτεί και σήμερα.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Πήρα αυτήν τη στιγμή το λόγο, μετά από τη σωστή τοποθέτηση, ανάλυση και ιστορική αναφορά που έκανε ο Βουλευτής Βασίλης Κεδίκογλου, ο οποίος τοποθέτησε πολύ σωστά το όλο ζήτημα, που συζητάμε σήμερα.
Είναι γεγονός ότι στις 7 Οκτώβρη 1987, με Κυβέρνηση ΠΑ.ΣΟ.Κ., με Υπουργό Βιομηχανίας, Ενέργειας το γνωστό, σοβαρό και άνθρωπο με ήθος, τον κ. Αναστάσιο Πεπονή, έγινε μία συμφωνία με την πρώην Σοβιετική 'Ενωση για το φυσικό αέριο.
'Ηρθε μετά η Κυβέρνηση της Νέας Δημοκρατίας κι εδώ πολιτικά εξηγούνται πολλά πράγματα και σε σχέση μ' αυτά που ακούμε από το πρωί σήμερα και στα ραδιόφωνα. Το 1992 η Κυβέρνηση της Νέας Δημοκρατίας είδε από αβελτηρία -το λέω επιεικώς- της Κυβέρνησης και της διοίκησης της Δ.Ε.Η. -εκεί εξηγείται και η προσπάθεια δικαιολογίας, που έγινε από τον Ξανθόπουλο, τον τότε διοικητή της Δ.Ε.Η., για να λέμε καθαρά τα πράγματα, όπως εγώ τουλάχιστον συνηθίζω είκοσι χρόνια να τα λέω- ότι δεν υλοποιούνταν η σωστή σύμβαση του Οκτώβρη του 1987. Προβλεπόταν εν τω μεταξύ από τη σύμβαση, ότι θα έπρεπε από το 1992 να αρχίσει να υλοποιείται η υποχρέωση της Ελλάδας για μία πρώτη βάση και ποσότητα αερίου, για κατανάλωση. 'Αλλως, έλεγε η σύμβαση...
ΒΑΣΙΛΗΣ ΚΕΔΙΚΟΓΛΟΥ: Είχε ρήτρες διαφυγής και πηγαίναμε προς το 1995.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ασφαλώς, αυτό θέλω να πω. 'Αλλως, υπήρχαν ρήτρες, όπως σωστά τέθηκε και επίσης ποινικές ρήτρες. 'Ετσι έγινε το πρώτο πρωτόκολλο, για το οποίο υπάρχουν πολιτικές ευθύνες της τότε κυβέρνησης της Νέας Δημοκρατίας. Καθαρά πράγματα.
'Ηρθε μετά η Κυβέρνηση του ΠΑ.ΣΟ.Κ. και Υπουργός Βιομηχανίας και Ενέργειας ο σημερινός Πρωθυπουργός. Το 1995 μετά την τροποποίηση που έγινε επί Νέας Δημοκρατίας, προβλεπόταν ότι θα έπρεπε η Ελλάδα να εκπληρώσει τις υποχρεώσεις σε ποσότητα που έπρεπε να παραλαμβάνει και αν δεν εκπληρώνονταν αυτές οι υποχρεώσεις, προβλέπονταν ρήτρες. Η ευθύνη εδώ ήταν του σημερινού Πρωθυπουργού και τότε Υπουργού Βιομηχανίας και Ενέργειας.
'Ετσι τώρα εξηγείται γιατί, όταν έγινε Πρωθυπουργός ο τότε Υπουργός Βιομηχανίας -που φέρνει τουλάχιστον μεγάλες πολιτικές ευθύνες για την πολιτική του συμπεριφορά, για την καθυστέρηση και για τον τρόπο που αντιμετωπίστηκε- βλέποντας η κ. Βάσω Παπανδρέου ότι έπρεπε να γίνει νέα συμφωνία, ζήτησε και ήταν εύλογο -θέλω να είμαι δίκαιος, όπως εγώ βλέπω τα πράγματα- από τον τότε Υπουργό Βιομηχανίας και Πρωθυπουργό της Ελλάδας το 1997, την κάλυψη από τη Βουλή, με κύρωση της συμφωνίας αυτής από τη Βουλή, για να μην πάει ενδεχομένως κατηγορούμενη.
Εκτιμώ ότι ο σημερινός Πρωθυπουργός, για να μην έλθει τότε σε αντίφαση και αντιδικία με την Υπουργό Ανάπτυξης, ανακοίνωσε ότι θα έλθει για κύρωση η συμφωνία στη Βουλή.
Τελικά, όμως, για να είμαστε ξεκάθαροι, δεν έφεραν το θέμα και δεν δημιούργησαν τα ερωτηματικά στον ελληνικό λαό οι εφημερίδες ή η μείζων Αντιπολίτευση και άλλα Κόμματα της Αντιπολίτευσης.
Το έφεραν με θόρυβο μεγάλο, αν ενθυμείστε, τρεις Βουλευτές του ΠΑ.ΣΟ.Κ. που είναι ακόμη και σήμερα Βουλευτές, ο κ. Πιπεργιάς, που μίλησε προηγουμένως, ο κ. Δημήτριος Αλαμπάνος και ο κ. Βερυβάκης. Υπήρχαν επικεφαλίδες σε όλες τις εφημερίδες. Και ασφαλώς μετά το έφεραν και όλα τα υπόλοιπα Κόμματα της Αντιπολίτευσης με σειρά ερωτήσεων, με αιτήσεις για ακρόαση κατά το άρθρον 41 του Κανονισμού της Βουλής και όλα τα επόμενα.
Τι προκύπτει απ' όλα αυτά; Προκύπτει μετά και από τη συζήτηση που έγινε μέχρι αυτήν τη στιγμή, ότι η Κυβέρνηση και κυρίως ο Πρωθυπουργός -πιστεύω ότι η Υπουργός Ανάπτυξης δεν αρνείται να γίνει, άλλο αν υποστηρίζει το αντίθετο γιατί αυτό θέλει ο Πρωθυπουργός- θα έπρεπε μετά από αυτήν την εξέλιξη, που είναι πασίδηλα πλέον γεγονότα, να θέλει τη σύσταση αυτής της εξεταστικής επιτροπής. Αλλά δεν την θέλει ο κύριος Πρωθυπουργός, γιατί από τη σύστασή της και τη λειτουργία της θα αποκαλυφθούν οι μεγάλες ευθύνες από το 1990 μέχρι σήμερα και κυρίως στους Πρωθυπουργούς, όπως και στον πρώην Υπουργό Βιομηχανίας και Πρωθυπουργό σήμερα.
Ας αφήσουν, λοιπόν, τις άλλες δικαιολογίες ότι δήθεν δυναμιτίζεται το έργο στη Φλώρινα γιατί κανένας σε αυτήν την Αίθουσα, κανένα κόμμα, δεν είπε από την αρχή και μέχρι σήμερα ότι δεν θέλει να γίνει το έργο στη Φλώρινα.
'Ομως δεν μπορούν να μπαίνουν τέτοια διλήμματα, γιατί με βάση αυτά θα μπορούμε να πούμε: Επειδή αποφασίζεται για εθνικούς λόγους στο Διδυμότειχο ή στα σύνορα με την Αλβανία, στην 'Ηπειρο, να γίνει ένα έργο, αυτό το έργο τότε θα γίνεται με την επίκληση του εθνικού συμφέροντος με αδιαφανείς διαδικασίες και με διπλάσια χρήματα για το κόστος παραγωγής ανά μονάδα ή για την κατασκευή του έργου.
Γι'αυτό το λόγο το ΔΗ.Κ.ΚΙ. ψηφίζει σαφώς υπέρ της σύστασης εξεταστικής των πραγμάτων επιτροπής, γιατί πρέπει να ερευνηθεί αυτό το ζήτημα αν ενδιαφερόμαστε πραγματικά και για τη ΔΕΗ και για να κατασκευαστεί και να είναι βιώσιμο το συγκεκριμένο έργο στη Φλώρινα. Η Φλώρινα έχει ανάγκη επενδύσεων, όχι όμως για πέντε χρόνια, αλλά σε μόνιμη βάση, όπως και όλη η υπόλοιπη περιοχή, Καστοριά, 'Ηπειρος, Θράκη και η νησιωτική Ελλάδα.
Είναι σαφές γιατί αρνείται ο κύριος Πρωθυπουργός και η Κυβέρνησή του που έχει συλλογική ευθύνη, τη σύσταση εξεταστικής επιτροπής, ενώ θα έπρεπε να το επιδιώκει.
Και αν επιμείνει στη μη σύσταση, τότε ασφαλώς εύλογα όλη η Βουλή και όλος ο ελληνικός λαός θα πολλαπλασιάσει τα ερωτηματικά του. Και αυτό θα αποτελεί δηλητήριο για την ήδη δηλητηριασμένη πολιτική ζωή και για το πολιτικό σύστημα. Και τότε μη διαμαρτυρόμαστε, γιατί δίνουμε σε αυτήν την περίπτωση εμείς το δικαίωμα σε ομάδες διαπλεκομένων συμφερόντων να λένε αυτά που λένε. Και μάλιστα ως ένας εκ των Βουλευτών και όχι ως αρχηγός κόμματος με αγανάκτηση διάβασα, τις παραμονές της κατάθεσης της αίτησης από τη Νέα Δημοκρατία, άρθρο μιας εφημερίδας η οποία απειλούσε ευθέως Βουλευτές πως αν προχωρήσουν σε αυτήν την αίτηση θα αποκαλύψουν τα χρήματα που τους δίνουν επιχειρηματίες.
Ακριβώς επειδή ουδέποτε διανοηθήκαμε εμείς και φαντάζομαι το σύνολο των Βουλευτών, να ζητήσουμε από οποιονδήποτε επιχειρηματία και πολύ περισσότερο να πάρουμε μια δραχμή, δεν μπορούμε να επιτρέπουμε διαιωνίζοντας έτσι διαπλοκές συμφερόντων, στον οποιονδήποτε διαπλεκόμενο -δεν αναφέρομαι σε Βουλευτές- να εξυπηρετεί σε βάρος του δημοσίου χρήματος, σε βάρος του μόχθου και του ιδρώτα του ελληνικού λαού. Αυτά που κάνουν κάποιοι άλλοι δεν επιτρέπεται να τα ρίχνουμε στις πλάτες Βουλευτών και Κομμάτων που έχουν πληρώσει ακριβά αυτόν τον τρόπο πολιτικής λειτουργίας.
Και ασφαλώς, δεν μπορούμε να τους επιτρέψουμε να γίνονται κυρίαρχοι σ'αυτόν τον τόπο μέσα από τέτοια προβοκατόρικα δημοσιεύματα και μέσα από τέτοιες λογικές, 
 

  



Σελίδα 10822 
υποκαθιστώντας την κυριαρχία του λαού και καταργώντας σαφώς την πεμπτουσία του δημοκρατικού πολιτεύματος.
Γι'αυτό, κύριοι της Κυβέρνησης και κυρία Υπουργέ Ανάπτυξης, δεν πρέπει να επιμείνετε σε αυτήν τη θέση. Πρέπει με ομόφωνη απόφαση -απευθύνομαι στους αγαπητούς συναδέλφους της Συμπολίτευσης- να παραπέμψουμε την υπόθεση στην εξεταστική επιτροπή. Εμείς του ΔΗ.Κ.ΚΙ. θα είμαστε οι τελευταίοι που θα πούμε μετά την εξεταστική επιτροπή, για σύσταση προανακριτικής επιτροπής αν δεν υπάρχουν αδιάσειστα στοιχεία. Αυτή είναι η θέση μου χρόνια τώρα.
'Οταν μετά το 1993 επιχειρήθηκε από το ΠΑ.ΣΟ.Κ. η παραπομπή εκείνων που παρέπεμψαν εμάς με σκευωρία, είχα το θάρρος, παρ'ότι υπήρξα θύμα αυτής της σκευωρίας, να βγω δημόσια και να πω ότι είναι λάθος να παραπεμφθεί ο κ. Μητσοτάκης και ο οποιοσδήποτε άλλος, αν δεν υπάρχουν αδιάσειστα στοιχεία. 'Ετσι ξέρουμε εμείς του ΔΗ.Κ.ΚΙ. να κάνουμε πολιτική και να μην χρησιμοποιούμε μεθόδους οι οποίες δηλητηριάζουν το πολιτικό κλίμα και δυναμιτίζουν την υπόσταση των Βουλευτών, ως αντιπροσώπων του λαού.
Καλώ, λοιπόν, την Κυβέρνηση και τους Βουλευτές της Συμπολίτευσης ομόφωνα να ψηφίσουμε. Και όποιοι έχουν πολιτική ευθύνη, αν προκύψει, να την αναλάβουν γιατί έτσι θα δώσουμε και ένα δείγμα γραφής. Και όχι να κάνουμε απλά διακηρύξεις, ότι δεν αναγορεύουμε ως τιμητές του ήθους και της διαχείρισης των κοινών κάποιους άλλους που είναι εκείνοι οι οποίοι πραγματικά δυναμιτίζουν το δημόσιο συμφέρον και εκμεταλλεύονται το δημόσιο χρήμα και τελικά την ίδια τη Δημοκρατία.
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, θα καταψηφίσω την πρόταση, διότι αυτή η πρόταση αποβλέπει στο να κτυπήσει την κυρία Υπουργό.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ. Τα είπατε στην ομιλία σας.
ΒΑΣΙΛΗΣ ΚΕΔΙΚΟΓΛΟΥ: Δεν είναι έτσι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Θα το πείτε με την ψήφο σας.
Η κυρία Υπουργός έχει το λόγο.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Ο κ.Τσοβόλας είχε μιλήσει και στην προηγούμενη συνεδρίαση της Ολομέλειας του Κοινοβουλίου μετά από μια παρέμβαση του κ. Λιάνη, για να διαμαρτυρηθεί και να τονίσει εντονότατα ότι αυτός ουδέποτε έχει μιλήσει για σκάνδαλο για το εργοστάσιο της Φλώρινας. Σήμερα μίλησε για αδιαφανείς διαδικασίες, για διάφορες υπερβάσεις και ζητά τη σύσταση εξεταστικής επιτροπής.
Κύριε Τσοβόλα, γνωρίζετε πολύ καλά, ότι αυτό σημαίνει ότι το θέμα θα σέρνεται επί έξι τουλάχιστον μήνες και ότι θα αποδυναμώσει τη Δ.Ε.Η. και τις άλλες δημόσιες επιχειρήσεις από το να παίρνουν την οποιαδήποτε απόφαση. Πιθανώς, αυτή να είναι η επιθυμία της Νέας Δημοκρατίας, ώστε όλες οι δημόσιες επιχειρήσεις να είναι αναποτελεσματικές, για να πουν μετά ότι θα πρέπει να πουληθούν.
Θέλω, όμως, να πω και κάτι άλλο στον κ. Τσοβόλα. 'Ηταν θύμα των πρακτικών αυτών το 1989. 'Εκτοτε με μανία εφαρμόζει τις πρακτικές αυτές των οποίων υπήρξε θύμα.
Ο κ. Τσοβόλας είχε ζητήσει την παραπομπή μου σε προανακριτική επιτροπή για το Φλοίσβο. 'Οταν βγήκε η απόφαση του Συμβουλίου της Επικρατείας μία εβδομάδα αργότερα που δικαίωνε πλήρως την Κυβέρνηση και εμένα προσωπικά, δεν μπόρεσε να ζητήσει μία συγγνώμη για τα όσα είχε πει προηγουμένως. Αυτό δεν το περίμενα, κύριε Τσοβόλα, από τη Νέα Δημοκρατία, από σας όμως, το περίμενα. Θέλω να εκφράσω τη λύπη μου, όχι μόνο για την έλλειψη πολιτικού θάρρους από την πλευρά σας, αλλά και για το γεγονός ότι δεν διδαχθήκατε τίποτα από εκείνη την εμπειρία.
Και θέλω να ξέρει ο κ. Τσοβόλας ότι ο ελληνικός λαός μας κρίνει όλους καθημερινά. Και πράγματι ο κ. Τσοβόλας υπέφερε, τότε. Αλλά, κύριε Τσοβόλα, ο ελληνικός λαός μας κρίνει όλους καθημερινά και όχι μόνο μια φορά.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τσοβόλα.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, για την "ταμπακιέρα" δεν απάντησε η κυρία Υπουργός Ανάπτυξης: Για τις αναδρομές που έκανε ο κ. Κεδίκογλου, τις οποίες και εγώ επιβεβαίωσα και προκύπτουν από επίσημα έγγραφα, για την πολιτική λειτουργία και συμπεριφορά στο συγκεκριμένο θέμα του σημερινού Πρωθυπουργού και τότε Υπουργού Βιομηχανίας και Ενέργειας. Αυτά τα πέρασε κάνοντας αναφορές τελείως άσχετες με τη δική μου ομιλία.
Και βέβαια, κυρία Παπανδρέου, δεν μπορείτε να μιλάτε εσείς για εκείνες τις καταστάσεις, γιατί εσείς λάμψατε με την απουσία σας. Και όταν εμείς δίναμε τη μάχη κατά των σκευωρών, εσείς πηγαίνατε και κάνατε επαφές με τον "αρχιερέα" της σκευωρίας, προκειμένου να ανανεώσετε την επιτροπεία σας στην Ενωμένη Ευρώπη, τότε ΕΟΚ. Αυτά τα λέω για να μην ξεχνάμε. Αφού αποφασίσατε τέτοια πολιτική, θα έχετε και την απάντηση από την πλευρά του ΔΗ.Κ.ΚΙ.
Και κάτι άλλο κυρία Υπουργέ Ανάπτυξης: Ακούσατε να μιλάω για σκάνδαλο σήμερα; Μήπως έχετε εθιστεί σε τέτοιες πρακτικές, γιατί ακριβώς αυτή η υπόθεση είναι μία υπόθεση που έχει βάθος και μάκρος σε χρόνο, αλλά και σε αντικείμενο. Και αν νομίζετε ότι με την απόρριψη της αίτησης για εξεταστική επιτροπή τελείωσε το θέμα, κάνετε μεγάλο λάθος με βάση τα λεγόμενά σας. Το λέω γιατί θα σέρνεται πολύ περισσότερο χρόνο το ζήτημα, αν δεν γίνει εξεταστική επιτροπή.
Γι'αυτό ακριβώς το λόγο και τότε που έγινε η πρώτη συζήτηση -πάρτε τα πρακτικά να δείτε- σας είχα πει ότι για να τελειώνει η υπόθεση, από τότε έπρεπε να γίνει κάτι τέτοιο, για να μη σέρνετε αυτή η υπόθεση και αποβεί σε βάρος γενικότερα του πολιτικού κλίματος και του πολιτικού συστήματος, αλλά και της ίδιας της ΔΕΗ.
Αυτά τα λέω για να ξέρουμε τι λέμε. Δεν απαντάτε, δυστυχώς, γιατί η σύσταση της εξεταστικής επιτροπής δεν είναι άσκηση ποινικής δίωξης, είναι διερεύνηση πολιτικά του ζητήματος. Γιατί δεν θέλετε σύσταση εξεταστικής επιτροπής;
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω το λόγο, κυρία Υπουργέ, αλλά να ξέρετε ότι στις δώδεκα έχει αποφασίσει το Σώμα να τελειώσει η συζήτηση σε όποιο σημείο και αν βρίσκεται και να πάμε στην ψηφοφορία. Υπάρχουν συνάδελφοι Βουλευτές που δεν έχουν μιλήσει, υπάρχουν Κοινοβουλευτικοί Εκπρόσωποι που επίσης δεν έχουν μιλήσει και εσείς δεν έχετε μιλήσει. Ας συντομεύουμε, λοιπόν.
Ορίστε έχετε το λόγο.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): 'Οπως είπα ο κ. Τσοβόλας θύμα των πρακτικών του 1989 δεν έχει διδαχθεί τίποτα και λυπάμαι δύο φορές. 'Ομως δεν τα είπα αυτά για να τα ακούσετε εσείς, κύριε Τσοβόλα, αλλά γιατί μας ακούει ο ελληνικός λαός και για να γνωρίζει ότι κάποιος που υπήρξε θύμα και υπέφερε, σήμερα ακολουθεί τις ίδιες μεθόδους. Δυστυχώς, δεν έχετε το πολιτικό θάρρος, κύριε Τσοβόλα, να πείτε μία συγγνώμη.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρία Υπουργέ, ο ελληνικός λαός έχει και μνήμη και κρίση και ξέρει πως λειτούργησα τότε. Σεις, όμως, δεν θα ξεφύγετε με τέτοιους δικολαβισμούς από το να δώσετε μία απάντηση.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ : Κύριε Πρόεδρε, το άσχημο κλίμα που βαρύνει τον πολιτικό κόσμο της χώρας μας, η περιρρέουσα ατμόσφαιρα που είναι δυσμενής για την ηθική των πολιτικών, η πρόσφατη επέμβαση του εισαγγελέα για την έρευνα και την ανεύρεση σκανδάλων στα διαπλεκόμενα συμφέροντα, όπως επίσης και ο τρόπος ανάθεσης του εργοστασίου της Δ.Ε.Η Φλώρινας, το κόστος του και η σπουδαιότητά του, επιβάλλουν το να συσταθεί εξεταστική 
 

  



Σελίδα 10823 
επιτροπή για να διευρευνήσει όλες τις διενεργηθείσες πράξεις. Και αν υπάρξουν υπεύθυνοι για παράνομες πράξεις, να παραπεμφθούν αρμοδίως. 'Αλλως, να προστατευθεί ο πολιτικός κόσμος και να πάψουν να υπάρχουν υποψίες σκανδάλων για το συγκεκριμένο θέμα.
Η σύσταση άλλωστε εξεταστικής επιτροπής αποτελεί ασπίδα υπεράσπισης των εντίμων πολιτικών. Πρέπει να αποτελεί αίτημά τους και η σύστασή της δεν θεωρείται δίωξή τους αλλά απόδειξη της εντιμότητάς τους.
Κατ'αρχήν, απόρροια όλων των λαθών και των παράνομων πράξεων που έγιναν μέχρι σήμερα -αν έγιναν- υπήρξε η λαθεμένη πολιτική της Κυβέρνησης του ΠΑ.ΣΟ.Κ να αντικαταστήσει την κατασκευή του εργοστασίου με αυτοχρηματοδότηση και με καθορισμένη ανωτάτη τιμή διάθεσης της κιλοβατώρας, με απευθείας ανάθεση του έργου, με ανεξέλεγκτο κόστος κατασκευής και με ανεξέλεγκτο κόστος παραγωγής ανά κιλοβατώρα.
Η υπό σύσταση εξεταστική επιτροπή πρέπει να διερευνήσει: γιατί δεν υλοποιήθηκε ο ν. 2299/95 και ποιοι είναι οι υπεύθυνοι μη υλοποίησής του. Γιατί η σύμβαση δεν ήλθε προς κύρωση στη Βουλή των Ελλήνων, όπως προέβλεπε ο νόμος, όταν ακόμα και συμβάσεις μικρής αξίας έρχονται στη Βουλή προς κύρωση από την Κυβέρνηση για ευνόητους λόγους;
Μάλιστα, η τροποποίηση της σύμβασης και ο τρόπος εντολής προς το Διοικητικό Συμβούλιο της Δ.Ε.Η εγένετο κατά τρόπο που προκάλεσε τη θυμηδία του ελληνικού λαού.
Ποιοι λόγοι υπάρχουν, ώστε να μην έλθει στη Βουλή η παραπάνω σύμβαση; Γιατί άλλαξε ο τρόπος προσδιορισμού του ανταγωνιστικού τιμήματος, που ακολουθούσε κατά πάγια τακτική η Δ.Ε.Η στα έργα της;
Για πρώτη φορά η Δ.Ε.Η αντί να προσδιορίσει το κόστος του έργου, όπως άλλωστε κάνει ο κάθε εργοδότης, και κατόπιν να αρχίσει τις διαπραγματεύσεις με τον ανάδοχο, εδέχθη να διαπραγματευθεί επί της προσφοράς του αναδόχου.
Πώς είναι δυνατόν πριν από τρία χρόνια ο τότε Υπουργός Βιομηχανίας και σημερινός Πρωθυπουργός, μιλώντας στη Βουλή των Ελλήνων, να προσδιορίζει το τίμημα σε εκατόν είκοσι πέντε δισεκατομμύρια (125.000.000.000) δραχμές και σήμερα το έργο να ανέρχεται σε διακόσια δεκατέσσερα δισεκατομμύρια (214.000.000.000) δραχμές, με προοπτική να επιβαρυνθεί με πολλές δεκάδες δισεκατομμύρια δρχ. ακόμη; Oποιαδήποτε επικαιροποίηση και οποιεσδήποτε προσαυξήσεις δεν μπορούν να διπλασιάσουν περίπου το τίμημα του έργου μέσα σε τρία χρόνια.
Τα έγγραφα της Δ.Ε.Η και των διαφόρων υπαλλήλων της μας βεβαιώνουν, ότι το έργο έπρεπε να είναι μικρότερο κατά πενήντα τουλάχιστο δισεκατομμύρια (50.000.000.000) δραχμές. Πού βρίσκεται η αλήθεια; Στα έγγραφα των διευθυντών και στις καταγγελίες τους, στην κοινή λογική ή σε αυτά που ισχυρίζεται η Κυβέρνηση;
Η μελέτη της "COOPERS AND LYBRAND", την οποία προσέλαβε η Δ.Ε.Η και την πλήρωσε με εξήντα πέντε εκατομμύρια (65.000.000) δραχμές, ομιλεί για κινδύνους που θα προκύψουν από τον ανταγωνισμό και ότι το μη δυνάμενον να αποσβεστεί κόστος του ΑΗΣ Φλώρινας ανέρχεται σε εκατόν είκοσι πέντε δισεκατομμύρια (125.000.000.000) δραχμές.
Επίσης, η παραπάνω εταιρεία στο σχέδιο συμφωνίας της Ελληνικής Κυβέρνησης με την ευρωπαϊκή επιτροπή που συνέταξε η ίδια ομιλεί ότι πρέπει να εξηγηθεί το μεγάλο κόστος κατασκευής του ΑΗΣ Φλώρινας.
Από τους συγκριτικούς πίνακες προκύπτει όσον αφορά το κόστος του εργοστασίου Φλώρινας, ότι είναι το ακριβότερο εργοστάσιο στον κόσμο του ιδίου μεγέθους, ακριβότερου ακόμα και εκείνου που κατασκευάζει η Τουρκία στα βάθη της Ανατολής και εκείνων της παλιάς Ανατολικής Γερμανίας.
Επίσης, πρέπει να διερευνηθούν και οι συνέπειες του υπερτιμημένου κόστους...
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Σγουρίδης): Σεβαστείτε το συνάδελφό σας, κύριοι Βουλευτές.
ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Γιατί, όπως είναι γνωστό, το υψηλό κόστος κατασκευής του εργοστασίου φέρνει και υψηλό κόστος παραγωγής ηλεκτρικού ρεύματος, που υπολογίζεται από την "COOPERS AND LYBRAND" ότι θα είναι πάνω από είκοσι (20) δραχμές η κιλοβατώρα, η οποία λόγω της χαμηλής τιμής πώλησης, γύρω στις δώδεκα (12) δραχμές, θα επιβαρύνει τη Δ.Ε.Η ετησίως με δέκα δισεκατομμύρια (10.000.000.000) δραχμές.
Θα μπορούσε κανείς να πει πολύ περισσότερα, όμως πιστεύω ότι πρέπει να διερευνηθούν από τη συσταθεισόμενη εξεταστική επιτροπή. Πιστεύω ότι αυτά που είπα είναι αρκετά για να πείσουν οποιονδήποτε καλόπιστο συνάδελφο να ψηφίσει υπέρ της σύστασης εξεταστικής επιτροπής.
(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή)
Τελείωσα, κύριε Πρόεδρε.
Οι αλχημείες στον υπολογισμό του κόστους του έργου, αλλά και του κόστους της κιλοβατώρας, δεν πρέπει να αποτελέσουν ανασταλτικό παράγοντα για τη θετική ψήφο για τη σύσταση της εξεταστικής επιτροπής.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κωστόπουλο.
Η κ. Ροδούλα Ζήση έχει το λόγο.
ΡΟΔΟΥΛΑ ΖΗΣΗ: Κυρίες και κύριοι συνάδελφοι, πραγματικά ακούστηκαν απόψε σαν άλλοθι πάρα πολύ τα θέματα κοινωνικής ηθικής, πολιτικής ηθικής, ο ελληνικός λαός, η διαφάνεια, η ισονομία και η ισοπολιτεία.
Αλήθεια αναρωτηθήκαμε αν ο ελληνικός λαός έχει μια ερώτηση για όλους εμάς; Συνέχεια σε κάθε έργο ανάπτυξης, σε κάθε προοδευτικό βήμα της χώρας θα υπάρχει πάντα μια πρόταση για εξεταστική επιτροπή; Θα υπάρχει πάντα μια χρονοβόρα διαδικασία μέσα από ερωτήσεις σε πολιτικό επίπεδο όπως είπαν κάποιοι σήμερα εδώ, αλλά δεν είναι καθόλου σε πολιτικό επίπεδο γιατί θεωρώ ότι αναμασάμε τα ίδια που έχουν ξαναειπωθεί; 'Η μήπως τελικά ονοματίζοντας ένα έργο "σκάνδαλο", δημιουργούμε αν θέλετε -όσοι το κάνουν-ένα ανάχωμα έτσι ώστε τα πραγματικά διαπλεκόμενα, τα πραγματικά σκάνδαλα να μην βγουν στην επιφάνεια;
Και επιτέλους μπήκαν τόσα ζητήματα στο ότι δεν υπήρξαν απαντήσεις και αν πρέπει οι απαντήσεις να είναι τεχνικές ή αν πρέπει οι απαντήσεις να είναι πολιτικές. Μα και στην επιτροπή, κυρίες και κύριοι συνάδελφοι, και στην Ολομέλεια τέθηκαν συγκεκριμένες ερωτήσεις και δόθηκαν συγκεκριμένες απαντήσεις. Και νομίζω ότι με τα νούμερα και τους αριθμούς που πάρα πολλοί επικαλέστηκαν εδώ, μπορούμε να δούμε περισσότερο την αλήθεια.
Νομίζω ότι υπήρξαν αυτές οι απαντήσεις και ήταν πάρα πολύ αναλυτικές για όλα τα θέματα και για το εύλογο και ανταγωνιστικό του τιμήματος και βεβαίως και άλλες λεπτομέρειες επιστημονικού ενδιαφέροντος, αλλά και τεχνικές διευκρινίσεις. Φάνηκε ξεκάθαρα ότι η διαδικασία ήταν διαφανής και κρυστάλλινη η μεθοδολογία. Δεν άκουσα τίποτα από τους συναδέλφους της Νέας Δημοκρατίας που τελικά να αντικρούει του λόγου και των αριθμών το αληθές.
Δεν ξέρω τι ζητούν και γιατί εντάσσουν την αναπτυξιακή προσπάθεια της χώρας στον ενεργειακό τομέα, μέσα σε ένα χώρο σκανδαλολογίας και στείρας κριτικής. Πώς από τη μια μεριά επιθυμούν το έργο και από την άλλη γράφουν ότι αμφισβητούν τη βιωσιμότητά του μέσα από την πρόταση που καταθέτουν;
Πάρα πολλές φορές ειπώθηκαν τα μέτρα που έχουν ληφθεί, έτσι ώστε παράλληλα με τον ανταγωνισμό, να διασφαλίζεται ο χαρακτήρας κοινής ωφέλειας του τομέα ηλεκτρικής ενέργειας. Αναλύθηκε διεξοδικά η ομαλή πορεία υλοποίησης του προγράμματος ανάπτυξης της Δ.Ε.Η. με ιδιαίτερη ευαισθησία στα κοινωνικά ζητήματα καθώς και στην προστασία του περιβάλλοντος.
Γνωρίζετε πολύ καλά, κύριοι συνάδελφοι της Νέας Δημοκρατίας, την προώθηση αξιοποίησης των εγχώριων πηγών του λιγνίτη και του υδάτινου δυναμικού, καθώς και την προώθηση 
 

  



Σελίδα 10824 
της χρήσεως του φυσικού αερίου. Στην ουσία θεωρώ ότι βλέπετε με θαυμασμό -λίγο ζηλόφθονα θα έλεγα- την ταχεία εξέλιξη των πιο σημαντικών έργων παραγωγής της Δ.Ε.Η. και όλες τις επενδύσεις εκσυγχρονισμού και ενίσχυσης της ανταγωνιστικότητας και της ποιότητας που αποφασίζει και εκτελεί το Υπουργείο Ανάπτυξης και γενικά η Κυβέρνηση του ΠΑ.ΣΟ.Κ..
Εγώ προσωπικά σας κατανοώ, γιατί σας βασανίζουν οι ερινύες της δικής σας πολιτικής πρακτικής, της δικής σας ανακολουθίας και της καθυστέρησης των έργων που εσείς τη χρεώνεσθε. Δεν σας κατανοεί όμως ο ελληνικός λαός, ούτε ο λαός της Φλώρινας και γενικότερα η ελληνική κοινωνία που στηρίζει την προσπάθεια της Κυβέρνησης και απορεί με τα καμώματά σας.
Μπήκαν κάποια ερωτήματα εδώ και επιτρέψτε μου να απαντήσω σε ορισμένα σημεία -δεν μου το επιτρέπει ο χρόνος- γιατί έχουν ξαναειπωθεί.
'Εχει εξηγηθεί επανειλημμένως σε όσους άσκησαν κριτική, γιατί στη σύμβαση με το κλειδί στο χέρι συνολικού ύψους 179,5 δισεκατομμυρίων δεν συμπεριελήφθησαν όλα τα έργα που έχουμε προαναφέρει και τα οποία βεβαίως διαμορφώνουν το συνολικό κόστος στα 204,02 δισεκατομμύρια.
'Εχει ειπωθεί πολλές φορές ότι τα χωματουργικά έργα εκτελούνται πάντα από τη ΔΕΗ με ξεχωριστή εργολαβία από το έργο του σταθμού, όπως και στο σταθμό του Αμυνταίου και στο σταθμό του Αγίου Δημητρίου. Στη Φλώρινα τα υπόψη έργα ανατέθηκαν, ύστερα από μειοδοτικό διαγωνισμό και έχουν ολοκληρωθεί.
Η αυλή λιγνίτη και το σύστημα αποκομιδής και απόθεσης τέφρας και υποπροϊόντος αποθείωσης δεν ήταν δυνατόν να τεθούν ταυτόχρονα με τη σύμβαση του έργου με προκαθορισμένο τίμημα, λόγω μη οριστικοποίησης των τεχνικών προδιαγραφών της αυλής λιγνίτου εκ μέρους της ΔΕΗ και λόγω μη οριστικού καθορισμού της περιοχής χωροθέτησης. Είχαμε τα γνωστά προβλήματα.
'Εχει ειπωθεί επίσης πολλές φορές εδώ ότι η ανάθεση αυτών των αντικειμένων στην ανάδοχο κοινοπραξία θα γινόταν με την ίδια διαδικασία των διαπραγματεύσεων, για την επίτευξη των ανταγωνιστικών όρων. Σε περίπτωση μη συμφωνίας θα ίσχυε -έχει ειπωθεί πάλι εδώ- η προβλεπόμενη από τη σύμβαση ρήτρα διαιτησίας, μία ρήτρα που δεν προϋπήρχε στο ν. 2299/1995.
Τα ίδια έχουν ειπωθεί για τα θέματα των ανταλλακτικών, που ήταν ένα επιπλέον κονδύλι. Και είπαμε πολλές φορές ότι στην έκταση των έργων, που περιλαμβάνονται σε συμβάσεις της ΔΕΗ για λιγνιτικούς σταθμούς με το κλειδί στο χέρι, ουδέποτε είχε συμπεριληφθεί το σύστημα υδροδότησης του σταθμού ...
ΠΡΟΕΔΡΕΥΩΝ (Παναγιώτης Σγουρίδης): Κυρία Ζήση, σας παρακαλώ, τελειώνετε.
ΡΟΔΟΥΛΑ ΖΗΣΗ: Μισό λεπτό. Δώσατε στους άλλους επτά λεπτά. 
ΠΡΟΕΔΡΕΥΩΝ (Παναγιώτης Σγουρίδης): Ναι, αλλά μην τρώτε το χρόνο από τους υπόλοιπους συναδέλφους.
ΡΟΔΟΥΛΑ ΖΗΣΗ: Νομίζω ότι ήδη έχει γίνει κατάχρηση του χρόνου.
ΠΡΟΕΔΡΕΥΩΝ (Παναγιώτης Σγουρίδης): 'Εχει γίνει κατάχρηση, αλλά κάποιοι θα κλαίνε γιατί δεν θα μιλήσουν. 
ΡΟΔΟΥΛΑ ΖΗΣΗ: Επιτέλους, αφού δεν έχω το χρόνο να απαντήσω σε όλα αυτά που μπήκαν πάλι σήμερα εδώ, να πω ότι πρόκειται για ένα έργο, για ένα σταθμό όπου εφαρμόζονται όλες οι απαιτήσεις της ευρωπαϊκής νομοθεσίας και για την προστασία του περιβάλλοντος, με σύστημα επεξεργασίας βιομηχανικών αποβλήτων, με ειδικά φίλτρα, με όλα τα συστήματα ...
ΠΡΟΕΔΡΕΥΩΝ (Παναγιώτης Σγουρίδης): Σας ευχαριστούμε, κυρία Ζήση.
ΡΟΔΟΥΛΑ ΖΗΣΗ: Μισό λεπτό, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Σας ευχαριστούμε. Σας παρακαλώ!
ΡΟΔΟΥΛΑ ΖΗΣΗ: Μισό λεπτό. 
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Ζήση.
ΡΟΔΟΥΛΑ ΖΗΣΗ: Ακούσαμε με προσοχή όλους τους συναδέλφους. Επιτέλους θα πρέπει να απαντήσουμε σε όλα αυτά τα ζητήματα, γιατί το θέμα δεν είναι...
ΠΡΟΕΔΡΕΥΩΝ (Παναγιώτης Σγουρίδης): Καλώς, κυρία Ζήση, σας ευχαριστούμε.
Η κ. Μπακογιάννη έχει το λόγο.
ΡΟΔΟΥΛΑ ΖΗΣΗ: Κύριε Πρόεδρε, δεν ξέρω γιατί έπρεπε σε άλλους συναδέλφους να δώσετε περισσότερο χρόνο.
ΠΡΟΕΔΡΕΥΩΝ (Παναγιώτης Σγουρίδης): Κυρία Ζήση, σας παρακαλώ.
Ορίστε, κυρία Μπακογιάννη, έχετε το λόγο.
ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, κυρίες και κύριοι συνάδελφοι, η συζήτηση αυτή είναι η δεύτερη η οποία γίνεται μέσα στην Ολομέλεια για το θέμα της Φλώρινας και νομίζω ότι τα συμπεράσματα, τα οποία έχουν βγει, είναι συμπεράσματα κοινά, από όλες τις πτέρυγες της Βουλής.
Το πρώτο συμπέρασμα το οποίο τουλάχιστον εγώ -επιτρέψτε μου να πω- βγάζω είναι ότι δεν υπάρχει καμία αμφιβολία από κανένα συνάδελφο εδώ πέρα μέσα, ακόμα και από αυτούς τους συναδέλφους οι οποίοι με πάθος υπερασπίζονται το έργο της Φλώρινας, ότι το έργο αυτό είναι υπερτιμημένο. Δεν υπάρχει επίσης καμία αμφιβολία ότι κάπου υπάρχουν ευθύνες, πολιτικές ευθύνες.
Ακούστηκαν πολλά στην προσπάθεια των κυρίων συναδέλφων της Συμπολίτευσης να χρεώσουν τις ευθύνες στη Νέα Δημοκρατία, τις δικές μας ευθύνες να τις χρεώσουμε στην Κυβέρνηση του ΠΑΣΟΚ. Εγώ δεν θέλω να αποδώσω καμία ευθύνη, κυρίες και κύριοι συνάδελφοι, σε κανέναν.
Ξεκινώ από την αυτονόητη, αν θέλετε, παραδοχή ότι όλοι μας εδώ πέρα μέσα, παρά τα λεγόμενα, παρά τα γραφόμενα επιθυμούμε να σταθούμε στο ύψος των περιστάσεων, επιθυμούμε να διαλευκανθεί πλήρως το θέμα, επιθυμούμε, σε τελική ανάλυση, να διατηρήσουμε αλώβητη την τιμή του πολιτικού κόσμου. Και αυτό φαντάζομαι δεν θα βρει κανέναν αντίθετο σε τούτη εδώ την Αίθουσα.
Αναρωτιέμαι, όμως, κυρίες και κύριοι συνάδελφοι -και τώρα απευθύνομαι στους συναδέλφους της Συμπολίτευσης- για το εξής. Δεν θα νιώθατε πολύ καλύτερα όλοι σας σήμερα το βράδυ, αν εδώ σε αυτήν την Αίθουσα, την ώρα που συζητείται η σύσταση εξεταστικής επιτροπής, ήταν παρών ο Πρωθυπουργός σας; Δεν θα νιώθατε όλοι πολύ καλύτερα, αν ο κ. Σημίτης, ο οποίος εν πάση περιπτώσει στη συγκεκριμένη περίπτωση είχε και άμεση συμμετοχή ως Υπουργός Βιομηχανίας, ερχόταν στην Αίθουσα, όπως έκανε παλαιότερα ο κ. Μητσοτάκης, όταν ήταν Πρωθυπουργός, ιδιαίτερα σε τέτοια θέματα ηθικής τάξεως και καθόταν στην καρέκλα του αυτή και μας εξηγούσε γιατί ο ίδιος ανέλαβε την ευθύνη να κοστίσει το εργοστάσιο της ΔΕΗ εκατόν είκοσι πέντε δισεκατομμύρια (125.000.000.000) δραχμές, που σήμερα κοστίζει τα διπλά; Και επειδή εδώ πέρα τα πράγματα τα είπαν μερικοί συνάδελφοι με το όνομά τους, δεν έχω κι εγώ σκοπό να μασήσω τα δικά μου λόγια. Κύριοι συνάδελφοι, όσοι συμμετείχαμε σε αυτήν την έρημη κυβέρνηση Μητσοτάκη, οποτεδήποτε ετέθη θέμα ηθικής τάξεως ερχόταν εδώ ο Πρωθυπουργός καθόταν απέναντι και έλεγε: "Θέλετε εξεταστική επιτροπή, κύριοι; Εξεταστική επιτροπή ψηφίζει και η Νέα Δημοκρατία". Γιατί το έκανε αυτό; Το έκανε, πρώτον, γιατί εμείς πιστεύαμε ότι είχαμε δίκιο. Δεύτερον, πιστεύαμε ότι οποιοδήποτε τέτοιο θέμα χρειάζεται ή χρήζει διερεύνησης, έπρεπε όντως να διερευνάται. Και τρίτον, κύριοι συνάδελφοι, γιατί όντως δεν υπάρχει άλλο όπλο για το Βουλευτή, δεν έχουμε τίποτε άλλο, αυτό έχουμε, την εξεταστική επιτροπή, η οποία θα πρέπει να κάνει το καθήκον της, να δει τα στοιχεία, να ενημερωθεί σε βάθος και όχι επιπόλαια όπως συνήθως συμβαίνει στη Ολομέλεια της Βουλής και να κάνει την έρευνα.
Ερωτώ λοιπόν εγώ: Σήμερα το βράδυ γιατί λείπει ο Πρωθυπουργός της χώρας; Γιατί, κύριοι συνάδελφοι του ΠΑΣΟΚ, ο Πρωθυπουργός δεν βρίσκεται σήμερα στην Αίθουσα και δεν μας τιμά διά της παρουσίας του; Θεωρεί τόσο πολύ αστείο το θέμα της Φλώρινας; Θεωρεί τόσο πολύ 
 

  



Σελίδα 10825 
αστείο ένα θέμα το οποίο απασχόλησε επί ένα χρόνο τον ελληνικό λαό και φτάνει σήμερα το βράδυ ο κ. Πιπεργιάς, εκλεκτός συνάδελφος του ΠΑΣΟΚ, να μέμφεται την Αξιωματική Αντιπολίτευση γιατί δεν έχει κάνει ένα χρόνο νωρίτερα ...
(Θόρυβος - Διαμαρτυρίες από την πτέρυγα του ΠΑΣΟΚ)
Ψυχραιμία, ψυχραιμία, ψυχραιμία. Μη συγχύζεστε, κύριοι συνάδελφοι, ψυχραιμία. 
ΙΩΑΝΝΗΣ ΜΑΓΚΡΙΩΤΗΣ: Πού είναι ο δικός σας Αρχηγός;
ΘΕΟΔΩΡΑ ΜΠΑΚΟΓΙΑΝΝΗ: Ο δικός μας Αρχηγός είναι εδώ, αλλά το πρόβλημα δεν τον αφορά. Η εξεταστική επιτροπή αφορά και προσωπικά τον Πρωθυπουργό της χώρας. Κι αν ο κ. Σημίτης δεν είχε την αλαζονεία, η οποία τον διακρίνει, να λείπει επί μονίμου βάσεως από την Αίθουσα αυτή και να αφήνει άλλους, παραδείγματος χάρη τον ατυχή Υφυπουργό Εργασίας να βγάλει...
ΓΙΑΝΝΗΣ ΖΑΦΕΙΡΟΠΟΥΛΟΣ: Δεν κάνατε επίκαιρη ερώτηση και σας απάντησε;
ΘΕΟΔΩΡΑ ΜΠΑΚΟΓΙΑΝΝΗ: Ηρεμήστε.
... το φίδι από την τρύπα, τότε θα έπρεπε ο ίδιος να βρίσκεται εδώ και όχι ο Υφυπουργός Εργασίας, ο οποίος δεν θα καταλαβαίνει, φαντάζομαι, ούτε καν το θέμα το οποίο συζητάμε.
Κυρίες και κύριοι συνάδελφοι στην πολιτική ...
ΧΡΗΣΤΟΣ ΠΡΩΤΟΠΑΠΠΑΣ (Υφυπουργός Εργασίας και Κοινωνικών Ασφαλίσεων): Κυρία Μπακογιάννη ...
ΘΕΟΔΩΡΑ ΜΠΑΚΟΓΙΑΝΝΗ: Κύριε συνάδελφε, δεν σας υποτιμώ, με συγχωρείτε, λόγω αρμοδιότητος το είπα. Εσείς τώρα έχετε άλλα προβλήματα, εργασιακά, που σας απασχολούν.
Η ουσία: Αν ένας Πρωθυπουργός δεν νιώθει την ανάγκη, όταν το σύνολο των δυνάμεων της Αντιπολίτευσης το ζητά, να προσέλθει στη Βουλή και να δώσει εξηγήσεις σε θέματα εξεταστικής επιτροπής, κύριοι συνάδελφοι, με συγχωρείτε, αλλά δυσκολεύει ακόμη περισσότερο την ήδη πολύ βεβαρημένη θέση του.
Θα σας θυμίσω ότι στα θέματα της Ολυμπιακής, όπου οι αντιδράσεις ήταν ίδιες σαν αυτές που έχετε σήμερα στη Φλώρινα, αποφασίσατε να μη γίνει εξεταστική επιτροπή για την Ολυμπιακή. Τι κερδίσατε, κύριοι συνάδελφοι; Η Ολυμπιακή αυτήν τη στιγμή καταρρέει και καταρρέει ακριβώς γιατί κάποιοι άνθρωποι θεωρούν πως δεν έχουν ποτέ ευθύνη και δεν είναι υποχρεωμένοι ποτέ να παρουσιαστούν στο ελληνικό Κοινοβούλιο να την πουν.
Και επειδή η κ. Παπανδρέου έκανε μία αναφορά στο κόμμα της Αξιωματικής Αντιπολίτευσης, θέλω να ξεκαθαρίσω ένα πράγμα. Η Αξιωματική Αντιπολίτευση όντως είχε ...
ΠΡΟΕΔΡΕΥΩΝ (Παναγιώτης Σγουρίδης): Κυρία Μπακογιάννη, σας παρακαλώ, τελειώνετε.
ΘΕΟΔΩΡΑ ΜΠΑΚΟΓΙΑΝΝΗ: 'Ενα λεπτό, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Μπακογιάννη, ο χρόνος σας έχει τελειώσει.
ΘΕΟΔΩΡΑ ΜΠΑΚΟΓΙΑΝΝΗ: Η Αξιωματική Αντιπολίτευση είχε όντως εσωτερική συζήτηση για θέματα κοινοβουλευτικής τακτικής. Ούτε ένας όμως από τους συναδέλφους της Αξιωματικής Αντιπολίτευσης δεν αμφέβαλε ότι το θέμα της Φλώρινας πρέπει να διαλευκανθεί πλήρως. Και σε τελική ανάλυση εμείς δεν είχαμε προβλήματα. Στο σπίτι του κρεμασμένου, κυρία Παπανδρέου, δεν μιλάμε για σχοινί, όταν έχουμε δεκαπέντε Βουλευτές του ΠΑΣΟΚ, που είναι πολύ χειρότεροι και πολύ αυστηρότεροι μαζί σας από ό,τι είμαστε εμείς.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Το λόγο ζήτησαν με τη σειρά ο κ. Φοίβος Ιωαννίδης και μετά ο κ. Σιούφας.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε...
ΠΡΟΕΔΡΕΥΩΝ (Παναγιώτης Σγουρίδης): Είχε ζητήσει πιο μπροστά το λόγο ο κ. Ιωαννίδης, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Κανένα πρόβλημα, κύριε Πρόεδρε.
ΦΟΙΒΟΣ ΙΩΑΝΝΙΔΗΣ: Κύριε Σιούφα, θα είμαι πολύ σύντομος. Εσείς θα μιλήσετε πολύ, αλλιώς θα σας παραχωρούσα τη θέση μου.
ΠΡΟΕΔΡΕΥΩΝ (Παναγιώτης Σγουρίδης): Κύριε Ιωαννίδη, σας παρακαλώ, επί του Βήματος.
ΦΟΙΒΟΣ ΙΩΑΝΝΙΔΗΣ: 'Ακουσα την κ. Μπακογιάννη προηγουμένως που μας μέμφθηκε κιόλας, γιατί δεν δεχθήκαμε τη σύσταση εξεταστικής των πραγμάτων επιτροπής για την Ολυμπιακή. Δεν δεχόμαστε απλούστατα, διότι εσείς για όλα τα θέματα θέλετε εξεταστικές επιτροπές και γιατί δεν πρέπει να κάνουμε τίποτε άλλο, παρά να συνιστούμε εξεταστικές επιτροπές, για να κάνετε αντιπολίτευση, ενώ είναι γνωστό πού καταλήγουν αυτές οι εξεταστικές επιτροπές, που έχουν συσταθεί μέχρι τώρα, αφού καμιά δεν μπόρεσε να βγάλει κοινό πόρισμα και κάθε κόμμα διατυπώνει τις απόψεις του, όπως διατυπώθηκαν άλλωστε ήδη στην αρμόδια επιτροπή κατά τη διαδικασία του άρθρου 41. Μετά μάλιστα τη διαδικασία του άρθρου 41 στην επιτροπή έγινε και η προηγούμενη συζήτηση στην Ολομέλεια.
Κυρίες και κύριοι συνάδελφοι, εγώ πρέπει να σας πω ότι και η αποψινή συνεδρίαση, μελαγχολικές σκέψεις γεννά και κανείς από εμάς δεν θα πρέπει να είναι ευτυχής, γιατί συνεχίζεται το "ίδιο βιολί", θα έλεγα, που έχει αρχίσει εδώ και πάρα πολλά χρόνια, ανεξάρτητα από το ποιο κόμμα είναι στην Κυβέρνηση.
Αυτή είναι μία παθογένεια του πολιτικού μας συστήματος. Δεν υπάρχει ούτε ένα μεγάλο έργο ούτε μία μεγάλη αναπτυξιακή προσπάθεια που να έχει γίνει τα τελευταία είκοσι χρόνια σε αυτό τον τόπο και που να μην καταγγελθεί από την εκάστοτε αντιπολίτευση ως σκάνδαλο. 'Ετσι, ο τόπος δεν μπορεί να πάει μπροστά.
Εν πάση περιπτώσει, σ' ένα θέμα τέτοιο, όπως αυτό που συζητούμε σήμερα, που έχει προηγηθεί η διαδικασία της επιτροπής του άρθρου 41, όπου έγινε αναλυτική συζήτηση, που ήρθε στην Ολομέλεια, όπου συζητήσαμε αναλυτικά, για ποιο λόγο να γίνεται η σημερινή συζήτηση με τα ίδια ακριβώς επιχειρήματα, με τους ίδιους ακριβώς λόγους, με το ίδιο ακριβώς σκεπτικό, για να συστήσουμε εξεταστική επιτροπή, η οποία υποτίθεται ότι θα ρίξει περισσότερο φως στην υπόθεση; Καθόλου περισσότερο φως δεν θα ρίξει στην υπόθεση. Απλώς, θα υπάρξουν οι οδυνηρές συνέπειες για τη ΔΕΗ και τον τόπο από την παράταση της σκανδαλολογίας.
Κύριοι συνάδελφοι, στο σημείο αυτό θέλω να επικαλεστώ κάτι πολύ σωστό, που είπε στην προηγούμενη συζήτηση ο συνάδελφος κ.Κοντογιαννόπουλος. Διαβάζω επί λέξει από τα Πρακτικά: "Προσωπικά δηλώνω αδυναμία να ελέγξω το οποιοδήποτε τίμημα, διότι ως Βουλευτής και μάλιστα ανεξάρτητος, δεν διαθέτω τη δυνατότητα να αξιολογήσω αντισυγκρουόμενες εισηγήσεις από πολλές πλευρές, που δεν μπορώ να ελέγξω και πόσο αμερόληπτες είναι. Γι'αυτό και δεν μπαίνω σ' αυτήν τη συζήτηση".
Είναι μια σωστή παρατήρηση, διότι κύριοι συνάδελφοι, με αυτού του είδους τις συζητήσεις, καταντήσαμε όλοι να αυτοανακηρυσσόμαστε σε ειδικούς και να μπορούμε να κρίνουμε συμβάσεις, που είναι τόμοι ολόκληροι, δυσπιστούντες πάντοτε προς τους αρμόδιους, που χειρίστηκαν το θέμα. Είπα και στην προηγούμενη συζήτηση επί του ιδίου θέματος ότι δεν είναι δυνατόν μονίμως να εκφράζουμε αυτήν την καχυποψία και τη δυσπιστία προς τους υπηρεσιακούς παράγοντες, που χειρίζονται τα θέματα με γνώση.
'Οταν έχουμε αλλεπάλληλες ομόφωνες αποφάσεις όλων των υπηρεσιακών παραγόντων, διαχρονικά τριών κυβερνήσεων και τριών διαφορετικών διοικήσεων της ΔΕΗ, το να επανερχόμαστε, για να ζητήσουμε τη σύσταση εξεταστικής των πραγμάτων επιτροπής, κατ'εμέ αγαπητοί συνάδελφοι, είναι ολίσθημα. Και θα σας παρακαλέσω να δείτε τι λέτε στην πρότασή σας. Λέτε επί λεξει: "'Ομως, η απευθείας ανάθεση της κατασκευής του έργου εκ μέρους της Κυβέρνησης, έχει προκαλέσει τεράστια ερωτηματικά, τα οποία δημιουργούν μείζον ζήτημα". Ψηφίσατε, όμως, κύριοι συνάδελφοι, την απευθείας ανάθεση και εσείς. Νόμος της Βουλής είναι αυτός. Και υποχρεώθηκε η ΔΕΗ να προχωρήσει κατ' αυτόν τον τρόπο.
Περαιτέρω, στο ίδιο σας το κείμενο, θα μπορούσα να παρατηρήσω και άλλα, αλλά φθάνω στο τέλος του κειμένου 
 

  



Σελίδα 10826 
σας, για να δείτε γιατί θέλετε τη σύσταση της εξεταστικής επιτροπής. Διαβάζω την πρότασή σας: "Με αντικείμενο τη διερεύνηση των ευθυνών των αρμοδίων, του προσδιορισμού της ζημίας που έχει ήδη προκληθεί, καθώς και για να καθοριστούν τα μέτρα, που πρόκειται να λάβει η Κυβέρνηση για την αποφυγή περαιτέρω ζημίας, τόσο στη ΔΕΗ και στην εθνική οικονομία, όσο και για την ενεργειακή υπόσταση της χώρας." Η εξεταστική επιτροπή έχει τέτοια αρμοδιότητα; Να καθορίσει τα μέτρα που πρόκειται να λάβει η Κυβερνηση για την αποφυγή ζημίας κ.ο.κ.;
Λοιπόν, αγαπητοί συνάδελφοι, πρέπει να διαβάσουμε και ποιος είναι ο ρόλος της εξεταστικής επιτροπής, να δούμε και όσα είπε ο κ.'Εβερτ σχετικά με το νόμο περί ευθύνης Υπουργών, διαβάζοντας και το σχετικό άρθρο του Συντάγματος, γιατί εδώ θα "τρελαθούμε" στο τέλος.
Η εξεταστική επιτροπή, που υποκριτικά λέτε πολλοί εδώ μέσα ότι δεν είναι τίποτα άλλο παρά μία διερεύνηση των πολιτικών ευθυνών, είναι κάτι πολύ περισσότερο από αυτό και το ξέρετε, διότι η εξεταστική επιτροπή και ο πρόεδρος της έχουν ταυτόχρονα τις αρμοδιότητες ανακριτή και εισαγγελέα. Ασκεί ανακριτικό έργο και μπορεί και να παραπέμπει, μπορεί και να στέλνει στον εισαγγελέα και ανθρώπους που καλούνται ως μάρτυρες ή και να τους καταγγέλλει ως ψευδομάρτυρες κ.ο.κ.
Επιπλέον, είναι βέβαιο ότι μέσα από αυτές τις διαδικασίες, οπωσδήποτε θα γίνεται η τρομερή ζημία, που όλοι μπορούμε να καταλάβουμε στη ΔΕΗ και στην επενδυτική προσπάθεια της ΔΕΗ και της χώρας γενικότερα.
Ελέχθη ότι ενδεχομένως να υπάρχουν ποινικές ευθύνες Υπουργών. 'Ετσι είπε ο κ. 'Εβερτ, ο οποίος ήρθε εμβολίμως εδώ, πήρε το λόγο χωρίς να τον δικαιούται τη στιγμή εκείνη, μίλησε και απήλθε. Και κατηγορείται ο Πρωθυπουργός ότι δεν ήρθε, ενώ ο πρώην Πρόεδρός σας ήλθε δύο λεπτά και απήλθε. Είναι καλύτερα να μην έρχεσαι παρά να έρχεσαι και να απέρχεσαι εντός πενταλέπτου. Αλλά εν πάση περιπτώσει, το άρθρο 86 του Συντάγματος -πρέπει να το διαβάσουμε και αυτό- ακούστε τι λέει: "Αν κατά τη διεξαγωγή διοικητικής εξέτασης προκύψουν στοιχεία που μπορούν -σύμφωνα με τις διατάξεις του νόμου για την ευθύνη των Υπουργών- να θεμελιώσουν ευθύνη μέλους της Κυβέρνησης ή Υφυπουργού, εκείνοι που ενήργησαν την εξέταση διαβιβάζουν, όταν αυτή περατωθεί, τα στοιχεία αυτά στη Βουλή, δια του αρμοδίου Εισαγγελέα." Διότι, μόνο η Βουλή έχει το δικαίωμα να κατηγορεί.
Ξεχάσατε, κύριοι συνάδελφοι, ότι όχι μόνο διοικητική εξέταση, αλλά και ποινική διαδικασία έχει αρχίσει μετά από δικές σας αναφορές; Ο κ. Σαλαγκούδης μίλησε κιόλας για την εξετασή του ως μάρτυρα στα πλαίσια της προκαταρκτικής εξέτασης από τον αρμόδιο εισαγγελέα.
Ποιος εμποδίζεται λοιπόν, εάν πράγματι η προκαταρκτική εξέταση διαπιστώσει ότι υπάρχουν κάποιες ευθύνες ή εάν υπάρξει και εξέλιξη -διότι η αναζήτηση ευθυνών των Υπουργών μόνο είναι υπόθεση της Βουλής, όλων των άλλων προσώπων που εμπλέκονται δεν είναι υπόθεση της Βουλής- να στείλει στη Βουλή αναφορά και να κινηθεί η διαδικασία του νόμου περί ευθύνης Υπουργών; Κανείς δεν το εμποδίζει. Επομένως, ήταν υποκριτική η επίκληση των σχετικών διατάξεων από πλευράς του κ. 'Εβερτ.
Βεβαίως, κύριοι συνάδελφοι, ελέχθησαν πολλά πράγματα για τον Πρωθυπουργό. Ελέχθησαν για την απόφασή του, ως Υπουργού Βιομηχανίας, να ματαιώσει τη συμφωνία, το προσάρτημα, το οποίο είχε υπογράψει ο κ. Μητσοτάκης.
Πρέπει στο σημείο αυτό να υπενθυμίσουμε ορισμένα πράγματα, γιατί στόχος σας απόψε σε όλην τη συζήτηση ήταν ο Πρωθυπουργός, από όλες μάλιστα τις πλευρές. Ευνόητο είναι γιατί είναι στόχος σας ο Πρωθυπουργός, γιατί είναι στόχος σας ο Κωνσταντίνος Σημίτης. Γιατί βεβαίως, όσο ο Κωνσταντίνος Σημίτης λειτουργεί σωστά, όπως λειτουργεί, δεν έχετε ελπίδα να δείτε κυβέρνηση, ούτε να αλλάξετε το πολιτικό σκηνικό.
Αλλά ακούστε, η ανάθεση από τον κ. Μητσοτάκη γίνεται υπό τον όρο: "Κατασκευή, ιδιοκτησία, εκμετάλλευση, Built, Own, Operate, B.O.O." από κοινοπραξία που θα συστήσει για το σκοπό αυτό η "Ράου Γκας Πραμ". Οι αρμόδιοι φορείς των δύο πλευρών θα προσδιορίσουν τα επιμέρους τεχνικά και λοιπά στοιχεία που αφορούν το συγκεκριμένο έργο και θα υπογράψουν τα αναγκαία έγγραφα το ταχύτερο δυνατόν.
Ακούστε τώρα τις παρατηρήσεις μου: Πρώτον, ο σταθμός που αναφέρεται στο προσάρτημα δεν είχε ενταχθεί σε οποιοδήποτε πρόγραμμα της Δ.Ε.Η. Υπήρχε μόνο στις εξαγγελίες του κ. Μητσοτάκη της 28.1.1991. 
Δεύτερον, δεν υπήρχε χωροθέτηση σταθμού. Η άποψη για χωροθέτηση του σταθμού στην περιοχή Πόρτο Λάγος, αποκλειόταν λόγω της Διεθνούς Συνθήκης Ραμσάρ.
Δεν υπήρχε χρονική διάρκεια της σύμβασης. Δεν καθορίζετο ποιος θα παρείχε το φυσικό αέριο, ούτε ποιος θα επιβαρυνόταν με το κόστος του αγωγού φυσικού αερίου μέχρι το σταθμό. Και το ποιο σπουδαίο από όλα, δεν καθοριζόταν με ποια τιμή και σε ποιες ποσότητες θα προμηθευόταν η Δ.Ε.Η. την ηλεκτρική ενέργεια.
Εκείνη, λοιπόν, την εποχή που έγινε Υπουργός Βιομηχανίας ο σημερινός Πρωθυπουργός, υπήρχαν μόνο τα δυσμενή για τη Δ.Ε.Η. αποτελέσματα του κόστους κεφαλαίου που προέκυψαν από το διαγωνισμό BOOT του Λαυρίου.
Λένε μερικοί ότι ήρθε ο κ. Μάνος και έκανε ένα νόμο, τον 2165/93, που καθόριζε μέγιστες τιμές προμήθειας ηλεκτρικής ενέργειας σε περίπτωση διαγωνισμού μέχρι 30.6.1994. Αλλά ο νόμος αυτός έχει μεταγενέστερη ημερομηνία, 29.7.1993 και εν πάση περιπτώσει, αναφερόταν στις περιπτώσεις διαγωνισμού και βεβαίως κανένας νόμος δεν μπορεί να τροποποιήσει μονομερώς τη διακρατική συμφωνία η οποία δέσμευε τη χώρα.
Αυτά όλα ήρθε να διορθώσει ο κ. Σημίτης ως Υπουργός Βιομηχανίας και κάτω από αυτές τις συνθήκες διαπραγματεύτηκε σκληρά για να πετύχει αυτό που εν τέλει πέτυχε, να μειώσει δηλαδή τις δυσμενέστατες συνέπειες από τη δικιά σας συμφωνία.
Κι εγώ δεν έρχομαι να πω τώρα, επικαλούμενος αδέσποτες πληροφορίες, ότι η δικιά σας συμφωνία μπορεί να ήταν αποτέλεσμα σκανδαλώδους διαχείρισης της εξουσίας την εποχή εκείνη. 
Εγώ όταν θα πω για σκάνδαλο, θα μπορώ και να το αποδείξω κι αυτό οφείλουμε να κάνουμε όλοι εδώ μέσα, κύριοι συνάδελφοι. Αλλά έρχεσθε εσείς και αυτόν που διόρθωσε αυτό το μεγάλο πρόβλημα για τον τόπο, με τις πολύ σοβαρές συνέπειες για τη ΔΕΗ, τον κατηγορείτε, διότι κατόρθωσε να βελτιώσει με το πρωτόκολλο, που υπέγραψε, τα πράγματα. Και βεβαίως κάποιες παραχωρήσεις δεν μπορούσε παρά να γίνουν, διότι μιλούμε για κρατική συμφωνία και ο αντισυμβαλλόμενος, εάν κάτι δεν έπαιρνε, δεν θα προσήρχετο σε νέα συμφωνία. 
Αυτό, λοιπόν, που έγινε ήταν η συμφωνία για την απευθείας ανάθεση πλέον στην εταιρία, στον ιδιώτη, που εσείς φέρατε στην υπόθεση της ηλεκτρικής ενέργειας και στη ΔΕΗ. Και αυτό είναι το μέγα έγκλημα του Πρωθυπουργού, για τον οποίο όλη απόψε η Αντιπολίτευση δεν είπε ούτε μία λέξη, που να στοιχειοθετείται κάπου αλλού, παρά μόνο στο ότι τότε υπέγραψε αυτήν τη συμφωνία. Eπιπλέον επικαλεσθήκατε και το γεγονός ότι η Κυβέρνηση είχε πει ότι θα έφερνε το θέμα στη Βουλή.
Ακούστε, κύριοι συνάδελφοι. 'Ηταν τόσες οι διαμαρτυρίες -και είμαι κι εγώ ένας εξ εκείνων που διεμαρτύροντο- για το γεγονός ότι τεχνικά δεν μπορεί να γίνεται μονίμως στη Βουλή μία διαδικασία για την κύρωση συμβάσεων, που δεν είμαστε σε θέση να τις ελέγξουμε. Διαμαρτυρόμουν και εγώ, όπως και πολλοί συνάδελφοι και από το ΠΑΣΟΚ, αλλά και από εσάς. Αφού έγινε δεκτή η άποψη, για να προσληφθεί υπεράνω υποψίας διεθνούς κύρους εκτιμητής και αφού έγινε η εκτίμηση από την "DAHMAYER" Tι άλλο έμενε να γίνει, παρά να έρθει, όπως ήρθε, η υπόθεση στο Υπουργικό Συμβούλιο, το οποίο και ομόφωνα αποφάσισε. 'Αλλη μια ομόφωνη απόφαση. Ομόφωνα αποφάσισε τα όσα αποφάσισε.
Εσείς όμως αδιαφορούντες για όλα αυτά, δεν έχετε ίσως 
 

  



Σελίδα 10827 
άλλα θέματα, για τα οποία μπορείτε να ασκήσετε Αντιπολίτευση σοβαρή, είσθε και σε δύσκολη θέση σε ό,τι αφορά τα συμβαίνοντα -και αναφέρομαι στις γνωστές διαδικασίες για την ΙΟΝΙΚΗ- που δεν μπορείτε βεβαίως να τα επιδοκιμάσετε, δεν έχετε περιθώρια να ασκήσετε εποικοδομητική αντιπολίτευση και καταφεύγετε στη γνωστή μέθοδο.
Κυρίες και κύριοι συνάδελφοι, θα ήθελα να σας πω ότι εάν δεν μεταβάλλουμε τακτική όλοι, σε ό,τι αφορά τη διαχείριση και τις αποφάσεις που παίρνει η εκάστοτε πολιτική ηγεσία, για να τις κρίνουμε μεν, λανθασμένες ενδεχόμενα, και να προσδιορίζουμε τις πολιτικές ευθύνες τις όπως πρέπει, απευθυνόμενος στον ελληνικό λαό, ο οποίος είναι και ο μ αρμόδιος να καταλογίσει τις πολιτικές ευθύνες, αλλά αναλισκόμαστε σε τέτοιου είδους συζητήσεις με αυτό το περιεχόμενο μέσα σ' αυτήν την Αίθουσα, τότε ειλικρινά δεν κάνουμε τίποτε άλλο, παρά να δυναμιτίζουμε την ίδια τη λειτουργία της Βουλής και το ίδιο το πολίτευμα.
Γι' αυτό θέλω να ελπίζω όχι ότι θα αποσύρετε τώρα την πρότασή σας -τέτοια γενναιότητα δεν πιστεύω ότι θα είχατε, για να επιδείξετε- αλλά τουλάχιστον στο μέλλον με πολύ μεγαλύτερη σοβαρότητα, με πολύ μεγαλύτερη ευθύνη, με πολύ μεγαλύτερη περίσκεψη και με αιδώ να καταφεύγετε σε τέτοιες διαδικασίες, οι οποίες, ενώ τίποτα δεν έχουν να προσφέρουν στον τόπο, κάνουν πολύ κακό και το ξέρετε και έχετε και τις δικές σας εμπειρίες πάνω σ' αυτό.
Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ιωαννίδη.
Ο κ. Σιούφας Κοινοβουλευτικός Εκπρόσωπος της Νέας Δημοκρατίας έχει το λόγο.
ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, αυτό που συμβαίνει απόψε είναι πρωτόγνωρο στα κοινοβουλευτικά χρονικά. Η αρμόδια Υπουργός δεν καταδέχθηκε -και βρίσκεται προς το τέλος η συζήτηση- να τοποθετηθεί στην πρόταση της Νέας Δημοκρατίας για τη σύσταση εξεταστικής των πραγμάτων επιτροπής. Σνομπάρει την Εθνική Αντιπροσωπεία. Είναι το επιεικέστερο των συμπερασμάτων που θα μπορούσε να βγάλει κανείς, από την αδυναμία της κυρίας Υπουργού να τοποθετηθεί σε όσα συγκεκριμένα και τεκμηριωμένα εκφράστηκαν από τους Βουλευτές όλων των πτερύγων.
Και επιχείρησε μια απελπισμένη προσπάθεια πριν από λίγο να επιτεθεί εναντίον της Νέας Δημοκρατίας, προφανώς για να βρει σανίδα σωτηρίας από το δριμύ "κατηγορώ", το οποίο υφίσταται σήμερα η ίδια και η Κυβέρνηση.
Θα έχουν όμως την επιβαλλόμενη συνέχεια οι απαντήσεις σ'αυτή τη σιωπή της κυρίας Υπουργού, αλλά και του Πρωθυπουργού που κρύβεται και δεν έρχεται στην Εθνική Αντιπροσωπεία να πάρει προσωπικά θέση ο ίδιος. Θα σας εξηγήσω στη συνέχεια γιατί θα έπρεπε να είναι εδώ ο κύριος Πρωθυπουργός σήμερα.
Πριν όμως μπω στην όλην αυτή συζήτηση, θα ήθελα να κάνω επιγραμματικά τρεις τοποθετήσεις.
Πρώτον, στον κ. Ακριτίδη από την πλευρά της Συμπολίτευσης, που μίλησε δεύτερος στη σειρά και για το ίδιο θέμα επανήλθε πριν από λίγο ο Kοινοβουλευτικός Eκπρόσωπος του ΠΑΣΟΚ κ.Ιωαννίδης, σχετικά με το τεχνικό μέρος και το "δια ταύτα" της αίτησης για σύσταση εξεταστικής επιτροπής.
Θα πρέπει να συμφωνήσουμε εδώ να κάνουμε τις επιβαλλόμενες διορθώσεις και να ψηφίσετε και σεις για να γίνει η εξεταστική επιτροπή, αν δεν σας ικανοποιεί και το "επειδή" και το "δια ταύτα" της αίτησης των Βουλευτών της Νέας Δημοκρατίας. Αυτό είναι το ένα θέμα.
Το δεύτερο θέμα, αφορά τον κ.Ιωαννίδη και την εκτίμηση που έχει για την κορυφαία διαδικασία κοινοβουλευτικού ελέγχου, για το ρόλο δηλαδή των εξεταστικών επιτροπών. Ουσιαστικά πυροβόλησε εξ επαφής αυτή την κορυφαία διαδικασία που είχε και καλ;e και κακές στιγμές μέσα στην Εθνική Αντιπροσωπεία, τη λειτουργία δηλαδή των εξεταστικών επιτροπών.
Την τρίτη απάντηση θέλω να την δώσω στον εκ Φλωρίνης συνάδελφο τον κ.Λιάνη που είπε ότι είναι εγκαταλελειμμένη η περιοχή της Φλώρινας. Αλλά πιστεύω ότι αυτό θα το έλεγε στο ΠΑΣΟΚ που κυβερνά δεκαπέντε χρόνια και την έχει εγκαταλελειμμένη αυτήν την περιοχή και όχι στη Νέα Δημοκρατία που τα τελευταία χρόνια κυβέρνησε μόνο τρία χρόνια.
( Χειροκροτήματα από την πτέρυγα της Νέας Δημοκρατίας)
Αλλά έκανε και ένα μάθημα περί ηθικής. Θα του απαντήσω ότι οι ηθικολογούντες ανηθικολογούν στην ηθικολογία τους. Είναι το μόνο που του ταιριάζει στα όσα είπε.
ΓΙΑΝΝΗΣ ΖΑΦΕΙΡΟΠΟΥΛΟΣ: Είναι απών ο κύριος συνάδελφος.
ΔΗΜΗΤΡΙΟΣ ΣΙΟΥΦΑΣ: 'Οφειλε να είναι εδώ, αγαπητέ συνάδελφε.
Θα έλθω τώρα σ'αυτό που είπα πριν, κύριοι συναδελφοι, για την υπευθυνότητα με την οποία χειρίστηκε τη συγκεκριμένη υπόθεση η Νέα Δημοκρατία.
Είπα πριν -και αυτό δεν της άρεσε της κυρίας Υπουργού- ότι το χειρίστηκε και με υπευθυνότητα και με μεγάλη σοβαρότητα. Και αυτό, σε αντίθεση με τους επιπόλαιους και επικίνδυνους χειρισμούς που έκανε η Κυβέρνηση.
'Εφερε τον ν.2299 και ως προς το ένα τμήμα αυτού του νόμου, που αφορά τη Συκιά και το Πευκόφυτο, τη συμφωνία την οποία έκανε πάλι με απευθείας ανάθεση, την έφερε και την κύρωσε στην Εθνική Αντιπροσωπεία. Τη σύμβαση όμως που αναφέρεται στη Φλώρινα, δεν την έφερε. Αυτός είναι ο πρώτος επιπόλαιος, επικίνδυνος, αλλά και ύποπτος από τους χειρισμούς της Κυβέρνησης.
Τα βάρη αυτά επεσωρεύθησαν στη ΔΕΗ και μέσω αυτής στον ελληνικό λαό από το πρωτόκολλο που υπέγραψε ο τότε Υπουργός Βιομηχανίας. Αυτό το έκανε για ένα και μόνο λόγο. Για να ικανοποιηθεί η ιδεοληψία και ο δογματισμός της Κυβέρνησης, ότι θα έπρεπε οι αποφάσεις και οι συμφωνίες που βρήκε από την προηγούμενη κυβέρνηση να είναι συμβατά, όπως ελέχθη κατά την ψήφιση του ν.2299, με την ενεργειακή πολιτική της Κυβέρνησης.
Αυτό πληρώνει σήμερα ο ελληνικός λαός δια της ΔΕΗ από τους άστοχους, ατυχείς χειρισμούς και τις επικίνδυνες συνεννοήσεις, αλλά και ταυτόχρονα από την κατάληξη του πρωτοκόλλου που υπεγράφη από τον Πρωθυπουργό, τον τότε Υπουργό Βιομηχανίας.
Θα φέρουμε τη σύμβαση στη Βουλή, δεν χρειάζεται να έρθει η σύμβαση στη Βουλή. Δεν χρειάζεται διεθνής εκτιμητής, χρειάζεται διεθνής εκτιμητής. 'Ολες, όμως, αυτές οι μεθοδεύσεις και όλη αυτή η διαδρομή την οποία σας ανέφερα, είναι αυτά τα ζητήματα τα οποία δημιούργησαν τα μεγάλα, τα πελώρια, τα αναπάντητα ερωτηματικά και τις υποψίες. Και αν δεν έπαιρνε την πρωτοβουλία η Νέα Δημοκρατία, η Κυβέρνηση ακόμη θα κρυβόταν. Και είναι προς τιμήν και των κομμάτων της ελάσσονος αντιπολίτευσης, που κινήθηκαν και κινούνται στον ίδιο άξονα, να γίνει η συζήτηση, να υπάρξουν απαντήσεις. Αλλά δεν είναι μόνο η Αντιπολίτευση που δημιούργησε αυτό το θέμα, περισσότεροι από δέκα Βουλευτές του Κυβερνώντος κόμματος ξεκίνησαν και μίλησαν πολύ σκληρότερα γι' αυτήν την απ' ευθείας ανάθεση και για το περιεχόμενό της. Σήμερα, όμως βρήκε το θάρρος μόνον ένας απ' αυτούς να έρθει και να μιλήσει αλλά στο τέλος για να κρατήσει τις ισορροπίες τα έριξε και στη Νέα Δημοκρατία. Αλλά όσο υπεύθυνη είναι η Κυβέρνηση και εκείνοι που θα απορρίψουν την αίτηση για σύσταση εξεταστικής επιτροπής, άλλο τόσο είναι και αυτοί που εδώ και ένα χρόνο Βουλευτές της Συμπολίτευσης, κατήγγειλαν όσα κατήγγειλαν έχουν την ίδια απολύτως ευθύνη.
Κύριοι συνάδελφοι, το έργο της Φλώρινας και το προγραμμάτισε και το ήθελε και το θέλει στην ακριτική περιοχή της Φλώρινας η Νέα Δημοκρατία. Αυτό να είναι καθαρό. Το έργο της Φλώρινας με αυτοχρηματοδότηση, καθώς και η ανθρακική μονάδα των εξακοσίων μεγαβατ του Αλιβερίου -που και εδώ είναι οι υποσχέσεις αλλεπάλληλες αλλά το έργο δεν γίνεται- είναι έργα που εγκρίθηκαν από το Υπουργικό Συμβούλιο της Κυβέρνησης της Νέας Δημοκρατίας στην περίοδο 1990-1993.
 

  



Σελίδα 10828 
Για το θέμα, όμως, που κουβεντιάζουμε σήμερα, πολύ σωστά η κ. Μπακογιάννη είπε στην προχθεσινή συζήτηση, ότι το πρόβλημα δεν είναι γιατί η Φλώρινα, αλλά πώς η Φλώρινα, με ποιο κόστος η Φλώρινα και με άλλοθι το λαό της Φλώρινας αν θα πληρώσει πανοπροίκι ο ελληνικός λαός. Με αφορμή αυτήν την ανάθεση τέθηκαν τα μεγάλα προβλήματα που σχετίζονται με την ενεργειακή πολιτική, την ενεργειακή επάρκεια και την εξασφάλιση από πλευράς ενέργειας της χώρας.
Ταυτόχρονα τα θέματα που σχετίζονται με την απελευθέρωση της αγοράς ενέργειας που έρχεται θα μας βρουν και πάλι ανέτοιμους. Ακόμη τέθηκαν τα ζητήματα που σχετίζονται με τη ΔΕΗ, την ικανότητά της να ανταποκριθεί επιτυχώς σ' αυτόν το νέο ενεργειακό τοπίο.
'Ελεγα πριν, κύριοι συνάδελφοι -το είπαν και άλλοι από την πλευρά της Νέας Δημοκρατίας και τελευταία η κ. Μπακογιάννη- γιατί θα έπρεπε να είναι σήμερα ο Πρωθυπουργός εδώ. Ο Πρωθυπουργός έπρεπε να είναι εδώ, γιατί αυτός, ως Υπουργός Βιομηχανίας, διαπραγματεύθηκε και υπέγραψε με τους Ρώσους το πρωτόκολλο που τροποποίησε το προηγούμενο της Νέας Δημοκρατίας. Γιατί αυτός πρότεινε την αλλαγή που προέβλεπε το πρωτόκολλο Μητσοτάκη-Γέλτσιν για την κατασκευή μονάδας με το σύστημα αυτοχρηματοδότησης, να γίνει τώρα μονάδα με απ' ευθείας ανάθεση. Και όχι μόνο μονάδα με απ' ευθείας ανάθεση στη Φλώρινα, αλλά ταυτόχρονα και ο ηλεκτρομηχανικός εξοπλισμός για τα έργα Συκιάς και Πευκοφύτου. 'Εχει αποδειχθεί και δεν είναι τυχαίο, ότι το ζητάμε να είναι εδώ ο Πρωθυπουργός, ότι η Υπουργός Ανάπτυξης και στη Διαρκή Επιτροπή και προχθές εδώ και σήμερα με την απόλυτη σιωπή της, δεν μπορεί να αντιμετωπίσει και να απαντήσει στα σκληρά ερωτήματα τα οποία τίθενται απ' όλους τους Βουλευτές. Γιατί κρύβεται ο Πρωθυπουργός και γιατί δεν ήρθε εδώ με γενναιότητα να πράξει δυο πράγματα: 'Η να πείσει όλους εμάς με το κύρος του, με το θεσμικό του ρόλο, ότι δεν συμβαίνει απολύτως τίποτα με τη Φλώρινα ή να πεισθεί από μας ότι πρέπει να γίνει η εξεταστική των πραγμάτων επιτροπή, για να μιλήσει καθαρά. Αλλά δεν το έπραξε και δεν μιλά ούτε ο Πρωθυπουργός και σιωπά και δεν μιλά και η Υπουργός που επίσης σιωπά. Ποια είναι τα ερωτήματα τα οποία έχουν μείνει χωρίς απάντηση ακόμη και σήμερα, κυρίες και κύριοι συνάδελφοι;
Η μονάδα παραγωγής ηλεκτρικού ρεύματος με λιγνίτη στη Φλώρινα, θα κόστιζε κατά τον Πρωθυπουργό, ογδόντα δισεκατομμύρια (80.000.000.000) δραχμές. Και μαζί με τον ηλεκτρομηχανικό εξοπλισμό στο σταθμό Συκιάς και Πευκοφύτου εκατόν είκοσι πέντε δισεκατομμύρια (125.000.000.000) δραχμές. Αυτά υπεστήριξε στην Εθνική Αντιπροσωπεία το 1995. Ποια ήταν η εξέλιξη; Το έργο με την απ' ευθείας ανάθεση να φθάσει στα 179,5 δισεκατομμύρια και με όσα συνομολογήθηκαν στη Διαρκή Επιτροπή, θα φθάσει τα διακόσια δεκατέσσερα δισεκατομμύρια (214.000.000.000) δραχμές, όπου μαζί με τα έργα της Συκιάς και του Πευκοφύτου, θα φθάσει το ποσό των διακοσίων πενήντα εννέα δισεκατομμυρίων (259.000.000.000) δραχμών.
Μπορούν αυτά τα θέματα να περάσουν απαρατήρητα, όταν έχουμε από την πλευρά της ΔΕΗ αλλεπάλληλες εκτιμήσεις στους προϋπολογισμούς της, ότι το έργο θα κινηθεί περί τα εκατόν τριάντα δισεκατομμύρια (130.000.000.000) δραχμές; Παρακολουθήστε: Το Δεκέμβριο του 1994 η ΔΕΗ εκτιμούσε το έργο ότι θα έφθανε τα εκατόν είκοσι επτάμισι δισεκατομμύρια (127.500.000.000) δραχμές. Τον Ιούλιο του 1996 το έργο θα κόστιζε εκατόν τριάντα δισεκατομμύρια επτακόσια εκατομμύρια (130.700.000.000) δραχμές. Το Φεβρουάριο του 1997, τα εκατόν τριάντα δισεκατομμύρια (130.000.000.000) δραχμές. Αυτό το άλμα από αυτό το ποσό στα διακόσια δεκατέσσερα δισεκατομμύρια (214.000.000.000) δραχμές, δεν πρέπει να απασχολήσει την Εθνική Αντιπροσωπεία;
Δεύτερον, γιατί ο Πρωθυπουργός απαντώντας στη Βουλή είπε, ότι η μονάδα θα φθάσει σ' αυτό το ποσό, διότι στη συμφωνία που έγινε δεν περιλαμβανόταν το έργο της αποθείωσης και της τηλεθέρμανσης; Γιατί ήρθε και είπε στην Εθνική Αντιπροσωπεία ο Πρωθυπουργός ψέματα; Την απάντηση, στην ερώτηση σας, διαβάζω από τα Πρακτικά. Απαντώντας στον Πρόεδρο του Συνασπισμού της Αριστεράς και της Προόδου και στον Πρόεδρο του ΔΗ.Κ.ΚΙ. είπε ο Πρωθυπουργός. "Η Μονάδα της Φλώρινας, στην οποία αναφέρθηκα εγώ, δηλαδή, τα εκατόν είκοσι πέντε δισεκατομμύρια (125.000.000.000) δραχμές ήταν κατά 10% μικρότερη από αυτήν τη Μονάδα, η οποία κατασκευάζεται σήμερα, δεν είχε αποθείωση και δεν είχε και διάφορα άλλα, τα οποία έχει αυτή η μονάδα και τα οποία φυσικά αυξάνουν το κόστος.
Καταθέτω για τα Πρακτικά της Βουλής το πρωτόκολλο το οποίο υπεγράφη απο τον κ. Σημίτη και τους Ρώσους το οποίο λέει: "1. Την κατασκευή υπό τον όρο με το κλειδί στο χέρι, πλήρως ατμοηλεκτρικού σταθμού παραγωγής ηλεκτρικής ενέργειας στη περιοχή Φλώρινας ισχύος 300 μεγαβάτ με ένα σύστημα αποθείωσης και με δυνατότητα τηλεθέρμανσης της περιοχής".
(Στο σημείο αυτό ο Βουλευτής κ. Δημ. Σιούφας καταθέτει για τα Πρακτικά το προαναφερθέν πρωτόκολλο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Δεν θα πρέπει να διερευνηθεί αυτό το ζήτημα; Πώς ο Πρωθυπουργός που το υπέγραψε αυτό το χαρτί ήρθε και είπε στην Εθνική Αντιπροσωπεία ότι η Μονάδα δεν περιελάμβανε αποθείωση;
'Εχουμε επίσης ένα άλλο ερώτημα, αυτό το οποίο προκύπτει από τα στοιχεία των εγγράφων Ε9 και Ε16. Δεν πρέπει το περιεχόμενο αυτών των δύο εγγράφων να έρθει στην Εθνική Αντιπροσωπεία και να διερευνηθεί; Τι συνέβη -είναι το πέμπτο ερώτημα- και οι προκαταβολές στη συγκεκριμένη περίπτωση ανέρχονται στο 15%, πρακτική που ουδέποτε ακολούθησε η ΔΕΗ; Δεν πρέπει να διερευνηθούν, όσα ο Ευάγγελος Λεκατσάς περιλαμβάνει στην επιστολή, την οποία έστειλε σε Βουλευτές, στη Βουλή, δημοσιεύθηκε στις εφημερίδες, κατατέθηκε στα Πρακτικά από όπου προκύπτουν βασικά θεμελιώδη ερωτήματα, τα οποία παραμένουν μέχρι σήμερα αναπάντητα; Σύμφωνα με την επιστολή αυτή την οποία σας ανέφερα, κύριοι συνάδελφοι, το κόστος κατασκευής της μονάδας σε τιμές του 1997 ήταν εκατόν είκοσι δύο δισεκατομμύρια επτακόσια εκατομμύρια (122.700.000.000) δραχμές και το κόστος κιλοβατώρας από τον προϋπολογισμό του 1993 από 9,9 δραχμές, με βάση την απευθείας ανάθεση και τα εκατόν εβδομήντα εννιάμισι δισεκατομμύρια (179.500.000.000) δραχμές, θα φθάσει τις 16,2 δραχμές, σύμφωνα με αυτήν την επιστολή.
Και δεν είναι μόνο αυτά τα ερωτηματικά τα οποία έμειναν αναπάντητα και χρειάζονται απαντήσεις. Είναι η μελέτη της "COOPERS AND LYBRAND", η οποία υπολογίζει ότι η ΔΕΗ θα έχει ένα κόστος εκατόν είκοσι πέντε δισεκατομμυρίων (125.000.000.000) δραχμών τα δεκαπέντε πρώτα χρόνια της λειτουργίας της. Είναι το γεγονός, ότι δεν περιλαμβάνεται η μονάδα της Φλώρινας στο 15% του μεταβατικού καθεστώτος αποζημιώσεως, για μη οικονομικές μονάδες. Και αυτό είναι ένα ακόμα εγκληματικό λάθος. Και είναι φανερό, γιατί το κάνει αυτό η Κυβέρνηση. Για να μη φανεί αν το περιελάμβανε σ' αυτό το ειδικό καθεστώς, πόσο το κόστος ήταν υπερτιμημένο και ότι η τιμή μονάδας της κιλοβατώρας ήταν μη ανταγωνιστική και συνεπώς πανάκριβη, που θα φθάνει κατά τους μικρότερους υπολογισμούς από δεκαέξι μέχρι και δεκαεννέα (16-19) δραχμές.
Θέλω, επίσης, κύριοι συνάδελφοι, συμπερασματικά να επισημάνω τα εξής: Πρώτον, υπάρχουν οι αντιφάσεις του Πρωθυπουργού, υπάρχει η απόκρυψη των στοιχείων, η αντίφαση των εκθέσεων και των στοιχείων, οι καταγγελίες ειδημόνων και ειδικών, για το κόστος κατασκευής και για το κόστος της κιλοβατώρας. 
Τελικά το έργο αυτό, το οποίο πρόκειται να κατασκευαστεί, είναι τελείως διαφορετικό από το έργο που ψήφισε η Εθνική Αντιπροσωπεία. 
Υπάρχουν και δύο άλλα ζητήματα, ιδιαίτερα σοβαρά, που προκύπτουν από την ομιλία την οποία έκανε η Υπουργός Ανάπτυξης, η κ. Παπανδρέου την προηγούμενη φορά στην
 

  



Σελίδα 10829 
Εθνική Αντιπροσωπεία. Μίλησε για σκανδαλολογία, ενώ σκανδαλολογεί η ίδια και μιλά για διασύνδεση πολιτικής με επιχειρηματικά συμφέροντα.
Αυτοί και μόνο οι λόγοι, δεν σας επιβάλλουν, κύριοι συνάδελφοι του ΠΑ.ΣΟ.Κ. να έλθει στην Εθνική Αντιπροσωπεία...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δικαιούμαι είκοσι λεπτά. 
ΠΡΟΕΔΡΕΥΩΝ (Παναγιώτης Σγουρίδης): Είπαμε να "μαζέψουμε" λίγο το χρόνο για όλους...
ΔΗΜΗΤΡΙΟΣ ΣΙΟΥΦΑΣ: Να με αφήσετε να τελειώσω. Το θέμα είναι πολύ σοβαρό και δεν μπορεί να υπάρξει περιορισμός χρόνου. 
(Θόρυβος, διαμαρτυρίες από την πτέρυγα του ΠΑ.ΣΟ.Κ.)
Κύριοι συνάδελφοι, είπε η κ. Παπανδρέου: "Οι δυνάμεις αυτές, μη έχοντας πολιτικές προτάσεις, καμία ουσιαστική πολιτική για τη χώρα και το μέλλον της, καταφεύγουν ασυλλόγιστα σε σκανδαλολογία".
Εδώ να το ερευνήσουμε.
Είπε ακόμα η κ. Παπανδρέου: "Οι ευθύνες είναι κυρίως πολιτικές για την εξέλιξη της διακρατικής συμφωνίας του φυσικού αερίου, που, όπως είπα, είναι απόρροια αυτής της εξέλιξης, που ήταν υποχρέωση εμείς να επιβάλουμε στη Δ.Ε.Η. να κάνει το έργο με ανάθεση".
Αν δούμε και ευρύτερα τα ενεργειακά της χώρας, θα δούμε πράγματι ότι υπάρχουν σημαντικές πολιτικές ευθύνες. 
Τι περισσότερο κάνει η Νέα Δημοκρατία, κυρίες και κύριοι συνάδελφοι, με την αίτηση αυτή που έχει καταθέσει, από το να διερευνήσει αυτές τις πολιτικές ευθύνες;
Δύο πράγματα πρέπει να συμβαίνουν, κατόπιν αυτών που σας είπα: 'Η θέλει τη διαιώνιση της σκανδαλολογίας που καταγγέλλει, ήδεύτερον: γιατί θέλει τη διαιώνιση σύνδεσης της πολιτικής και των συμφερόντων που καταγγέλλει; Αυτά, για μας, είναι υπεκφυγές, είναι λαϊκισμός, είναι ανευθυνότητα, είναι και φόβος. 
Θα έλθω και σ' ένα άλλο θέμα, κύριοι συνάδελφοι. Ο Πρωθυπουργός δήλωσε πρόσφατα ότι όποιος έχει στοιχεία, να πάει στον εισαγγελέα. Εδώ μπήκε εισαγγελέας. Αλλά η απόφαση ελήφθη από το Υπουργικό Συμβούλιο. Υπάρχει το ενδεχόμενο, κάποιοι να θελήσουν να μεταθέσουν τις ευθύνες τους στο Υπουργικό Συμβούλιο και η έρευνα να μείνει στη μέση. Υπάρχει το ενδεχόμενο οι ευθύνες να ανήκουν στο Υπουργικό Συμβούλιο και η δικαστική έρευνα να μείνει στη μέση. 
Κάποιοι λένε ότι πρέπει να σταματήσουμε εμείς, διότι υπάρχει η έρευνα της δικαιοσύνης. Το αντίθετο επιβάλλεται. Και πρώτα απ' όλους αυτό θα το ζητούσε μία Κυβέρνηση με "καθαρά χέρια", ένας Πρωθυπουργός που λέει ότι, όποιος έχει στοιχεία να πάει στον εισαγγελέα.
Στην περίπτωση αυτή και στοιχεία υπάρχουν και το ρόλο του εισαγγελέα μπορεί να τον παίξει η Εθνική Αντιπροσωπεία.
Αυτή είναι η πρόκληση από την πλευρά της Νέας Δημοκρατίας.
Τέλος, κυρίες και κύριοι συνάδελφοι, η Νέα Δημοκρατία επιμένει σταθερά τον τελευταίο καιρό, να δημιουργηθεί μία ανεξάρτητη αρχή για τις προμήθειες και τα δημόσια έργα. Και αντί η Κυβέρνηση, με όλο αυτό το κλίμα το οποίο υπάρχει, να σκύψει πάνω σ' αυτήν την πρόταση, αδιαφορεί. Η Κυβέρνηση μπορεί να αδιαφορεί, οι πολίτες, όμως, κρίνουν. 
Η σημερινή ευθύνη του Κοινοβουλίου είναι ιστορική. Είναι ευθύνη όλων μας. Δεν μπορεί να γίνονται αυτά που έγιναν, να πλανώνται υποψίες κι εμείς, μέσα στην Αίθουσα, να κάνουμε ότι δεν καταλαβαίνουμε.
Η Νέα Δημοκρατία το πράττει για να προστατεύσει την τιμή του πολιτικού κόσμου, που με αυτά και άλλα, κινδυνεύει να τρωθεί ανεπανόρθωτα. 
Αν δεν απασχολούν την Κυβέρνηση αυτά ή τους Βουλευτές της Πλειοψηφίας, αυτό είναι δικό σας θέμα. 
Ο ελληνικός λαός, όμως, κρίνει. Και μας κρίνει όλους. Και πρώτα εσάς που έχετε την ευθύνη της διακυβέρνησης της χώρας.
Κυρίες και κύριοι συνάδελφοι, θέλω να επισημάνω ότι οι τριακόσιοι της Βουλής δεν μπορούν να γίνουν ειδικοί, για να ερευνήσουν όλα αυτά που αναφέρθηκαν και που περιλαμβάνονται και στην αίτηση της Νέας Δημοκρατίας. Αυτό πρέπει να το κάνει η εξεταστική επιτροπή, που μπορεί να μελετήσει σε βάθος τα καταγγελλόμενα και να δώσει απαντήσεις.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Η κυρία Υπουργός Ανάπτυξης έχει το λόγο, για το χρόνο που απομένει.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Kύριοι συνάδελφοι, συζητάμε για άλλη μία φορά το θέμα της σύμβασης της Φλώρινας. Και για άλλη μία φορά, κατά τη Νέα Δημοκρατία, τα επιχειρήματα έμειναν αναπάντητα, διότι θέτει πάντα τα ίδια ερωτήματα και έχει πάρει επανειλημμένως απαντήσεις και με ερωτήσεις στη Βουλή και στην αρμόδια Επιτροπή Παραγωγής και Εμπορίου, αλλά και στη συζήτηση που έγινε λίγες μέρες πριν στην Ολομέλεια.
Δεν θα επαναλάβω τα επιχειρήματα γιατί πλέον νομίζω ότι έχει κουραστεί και ο κόσμος και εμείς να ακούμε τα ίδια και τα ίδια. Υπάρχουν πλήρεις και τεκμηριωμένες απαντήσεις για όλα. Και κάθε σοβαρός άνθρωπος το αποδέχεται όταν υπάρχει ένα πόρισμα ενός ανεξάρτητου εκτιμητή, ενός διεθνούς οίκου, ο οποίος έχει επιλεγεί με διαφανέστατες διαδικασίες, που μάλιστα τότε επεκρότησαν τη διαδικασία αυτή και την απόφαση της κυβερνητικής επιτροπής να πάνε σε ανεξάρτητο εκτιμητή όλες οι πτέρυγες της Βουλής. Παντού στον κόσμο γίνονται αποδεκτά τα πορίσματα των ειδικών. Και έρχονται κάποιοι ειδικοί υποτίθεται οι οποίοι δεν έχουν καν διαβάσει τη μελέτη του ανεξάτητου εκτιμητή και σχολιάζουν ανωνύμως ορισμένοι ή άλλοι γενικόλογα το πόρισμα του ανεξάρτητου εκτιμητή.
Το Υπουργικό Συμβούλιο ομόφωνα απεφάσισε να προβεί στην κατασκευή της μονάδας γιατί η Κυβέρνηση του ΠΑ.ΣΟ.Κ., η Κυβέρνηση του Κώστα Σημίτη θέλει και το κάνει πράξη, να προχωρήσει η ανάπτυξη στη χώρα, να γίνουν τα έργα και να μην υπακούει ή οι διάφορες προσπάθειες και η σκανδαλολογία που έχει αναπτυχθεί από τη Νέα Δημοκρατία να μην την εμποδίζει στην υλοποίηση του έργου της.
Κυρίες και κύριοι συνάδελφοι, η προσπάθεια είναι να τρενάρει η υπόθεση, να μην παίρνει απόφαση το Δ.Σ. της ΔΕΗ, να διαλυθούν οι επιχειρήσεις και έτσι να έρθει η Νέα Δημοκρατία και να πει, ότι θα πρέπει να πουληθεί και η ΔΕΗ.
Εμείς δεν θα επιτρέψουμε κάτι τέτοιο. Θέλουμε μία ΔΕΗ ανταγωνιστική και προσπαθούμε να την κάνουμε, παρ'όλο ότι την τριετία 1990-1993 τη φορτώσατε με έντεκα χιλιάδες κόσμο, τη φορτώσατε με δάνεια, προσπαθήσατε να τη φορτώσετε και με μονάδες BOO, μονάδες που με τους όρους -και αυτή είναι η σύμβαση που την είχατε έτοιμη στο ΥΠΕΘΟ- προέβλεπαν καμία υποχρέωση και όλα τα βάρη στη ΔΕΗ. Αν θέλετε, θα το καταθέσω.
Πράγματι η ΔΕΗ πρέπει να γίνει ανταγωνιστική και αυτό προσπαθούμε, για να αντιμετωπίσει τον ανταγωνισμό, ο οποίος θα επέλθει πολύ σύντομα. Και γι' αυτό μπορεί, αν θέλετε να συζητήσουμε μία φορά, για το πώς θα γίνει η ΔΕΗ ανταγωνιστική, το πώς θα λειτουργήσει η εσωτερική αγορά ενέργειας, αλλά μην προφασιζόμαστε ότι η μονάδα της Φλώρινας θα δημιουργήσει το πρόβλημα στη ΔΕΗ. Γιατί έχουμε αποδείξει, με επιχειρήματα, επανειλημμένως, ότι η μονάδα της Φλώρινας είναι ανταγωνιστική.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Και αν δεν έχετε πειστεί από όλην αυτήν τη συζήτηση, από τους ειδικούς της ΔΕΗ που απήντησαν σε όλα τα ερωτήματα και αν δεν σας πείθει και η μελέτη του ανεξάρτητου εκτιμητή, είναι εμφανέστατο ότι άλλοι είναι οι στόχοι σας. Και αυτοί οι στόχοι διαμορφώθηκαν πρόσφατα, διότι μέχρι την προηγούμενη συζήτηση δεν υπήρχε προβληματισμός εκ μέρους της Νέας Δημοκρατίας, δεν υπήρχε πρόθεση για Εξεταστική Επιτροπή, αλλά ήρθε ο κ. 'Εβερτ με μία γραπτή δήλωση, που υποχρέωσε τον κ. Καραμανλή να ζητήσει Εξεταστική Επιτροπή 
 

  



Σελίδα 10830 
για να αντιμετωπίσει τα εσωκομματικά του προβλήματα, Αν έχετε εσωκομματικά προβλήματα μπορείτε να τα ξεκαθαρίσετε σε ένα επόμενο συνέδριο.
(Θόρυβος, διαμαρτυρίες από την πτέρυγα της Νέας Δημοκρατίας)
Αν ο κ. 'Εβερτ θέλει από τη θέση που κάθεται να πάει δύο θέσεις παραδίπλα, γι' αυτό μπορείτε να κάνετε ένα έκτακτο συνέδριο για να το ξεκαθαρίσετε!
(Θόρυβος, διαμαρτυρίες από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Παρακαλώ ησυχία!
Κυρία Υπουργέ, ολοκληρώστε παρακαλώ.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Αλλά είπε ο κ. 'Εβερτ, να γίνει η εξεταστική -είναι και ο κ. Σιούφας- από το 1990-1993. Ξεκαθαρίστε μεταξύ σας πρώτα τι θέλετε. Θέλετε να εξετάσετε και την περίοδο του κ. Μητσοτάκη; Ξεκαθαρίστε το μεταξύ σας και μετά να απαντήσουμε.
(Θόρυβος, διαμαρτυρίες από την πτέρυγα της Νέας Δημοκρατίας)
ΔΗΜΗΤΡΙΟΣ ΣΙΟΥΦΑΣ: Δεν έχουμε να φοβηθούμε τίποτε, γι' αυτό τη δεχόμαστε.
ΠΡΟΕΔΡΟΣ (Απόστολος Κακλαμάνης): Παρακαλώ!
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κυρίες και κύριοι συνάδελφοι της Νέας Δημοκρατίας, θα πρέπει να κοιταχτείτε στον καθρέφτη και να δείτε πράγματι ποιος είναι υπεύθυνος για την εξέλιξη του φυσικού αερίου.
Ποιος έβαλε τον ιδιώτη στο φυσικό αέριο; Ποιος υποχρεώνει τη Δ.Ε.Η. σήμερα να κάνει τη μονάδα με ανάθεση και όχι με διαγωνισμό, κάτι το οποίο ψηφίσατε και εσείς το 1995;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υπουργού)
ΠΡΟΕΔΡΟΣ (Απόστολος Κακλαμάνης): Σας παρακαλώ, κυρία Υπουργέ, ολοκληρώστε.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Kαι θα δείτε πράγματι ποιος καθυστέρησε την περίοδο 1990-1993. Και λυπάμαι που ο κ.Δήμας δεν είναι εδώ, ο οποίος ήταν τότε αρμόδιος Υπουργός και απ'ό,τι διαβάσαμε, τουλάχιστον, ήταν από τους ισχυρούς υποστηρικτές σήμερα για τη σύσταση εξεταστικής επιτροπής μέσα σε αυτές τις συσκέψεις που έγιναν με περίεργη διαδικασία.
Ξεκαθαρίστε πρώτα αυτά και κοιταχτείτε στον καθρέφτη. Και θα δείτε πράγματι το ποιος έχει πολιτικές ευθύνες.
Εμείς ακριβώς, επειδή έχουμε καθαρά χέρια, επειδή έχουμε ήσυχη τη συνείδησή μας...
(Θόρυβος από την πτέρυγα της Νέας Δημοκρατίας - Κωδωνοκρουσίες)
ΠΡΟΕΔΡΟΣ (Απόστολος Κακλαμάνης): Σας παρακαλώ, δεν είναι αυτή εικόνα. Σας παρακαλώ. Για όνομα του Χριστού και της Παναγίας!
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Επειδή εμείς θέλουμε πράγματι την ανάπτυξη αυτού του τόπου, επειδή εμείς έχουμε ακολουθήσει διαφανέστατες διαδικασίες για τη μονάδα της Φλώρινας, γι'αυτό θα προχωρήσουμε στην υλοποίηση αυτής της μονάδας, διότι είναι απαραίτητη και για την περιοχή της Φλώρινας, αλλά και γιατί θα πρέπει να σταματήσει πλέον αυτή η σκανδαλολογία και να αφήνουμε τις δημόσιες επιχειρήσεις να πάρουν αποφάσεις.
Θα ήθελα, κυρίες και κύριοι συνάδελφοι, πράγματι να ξεκαθαρίσετε τα εσωκομματικά σας προβλήματα. 'Οχι, όμως, εδώ. Μην ταλαιπωρείτε άλλο πλέον τη Βουλή.
('Εντονες διαμαρτυρίες - Θόρυβος από την πτέρυγα της Νέας Δημοκρατίας - Κωδωνοκρουσίες)
Μην ταλαιπωρείτε άλλο τη Βουλή!
ΠΡΟΕΔΡΟΣ (Απόστολος Κακλαμάνης): Σας παρακαλώ, κυρία Υπουργέ, να ολοκληρώσετε.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Τελειώνοντας, κύριε Πρόεδρε, θα ήθελα να πω στον κ. Τσοβόλα τα εξής: Κύριε Τσοβόλα, δεν περίμενα τέτοια ανανδρία και να κατηγορήσετε εμένα για σκευωρία το 1989. Η θητεία μου ως επιτρόπου έχει αναγνωριστεί και έχω τιμηθεί και από τη Γαλλική Δημοκρατία και από το Βελγικό κράτος. Και έχει αναγνωριστεί από όλους ότι προσέφερα υπηρεσίες στην Ελλάδα, όταν ήμουν επίτροπος.
ΠΡΟΕΔΡΟΣ (Απόστολος Κακλαμάνης): Κυρία Υπουργέ, σας παρακαλώ να ολοκληρώσετε. 
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Με συγχωρείτε, κύριε Πρόεδρε, σε ένα λεπτό τελειώνω.
Κύριε Τσοβόλα, η δημοκρατική παράταξη δεν σας χρωστάει. Της χρωστάτε. Υπήρξατε θύμα και πράγματι υποφέρατε εκείνη την περίοδο. Εσείς, όμως, αποχωρήσατε από τη δημοκρατική παράταξη. Εγώ, όσες δυσκολίες και αν υπήρξαν -και συγκρούσεις είχα- έμεινα μέσα στο ΠΑ.ΣΟ.Κ. για να διαφυλάξω την ενότητά του.
(Χειροκροτήματα από την πτέρυγα του ΠΑ.ΣΟ.Κ.)
Και όταν ζητήσατε προανακριτική επιτροπή για το Φλοίσβο θα έπρεπε να είχατε το πολιτικό θάρρος -γιατί από εσάς το περίμενα, όχι από τη Νέα Δημοκρατία- να ζητήσετε μια συγγνώμη.
(Θόρυβος από την πτέρυγα της Νέας Δημοκρατίας)
Κύριε Τσοβόλα, δυστυχώς εσείς σήμερα συνεργάζεσθε με τη Νέα Δημοκρατία.
ΠΡΟΕΔΡΟΣ (Απόστολος Κακλαμάνης): Κυρία Υπουργέ, σας παρακαλώ.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Τελείωσα, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Σας παρακαλώ. Η ώρα είναι δώδεκα και πέντε. Σας παρακαλώ να τελειώσετε.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Με συγχωρείτε, είπα πέντε λεπτά πριν το τέλος.
ΜΙΛΤΙΑΔΗΣ ΕΒΕΡΤ: Κύριε Πρόεδρε, αφήστε την να τελειώσει, να ολοκληρώσει.
ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι, τελείωσε η συζήτηση. 
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, μπορώ να έχω το λόγο;
ΠΡΟΕΔΡΟΣ (Απόστολος Κακλαμάνης): Κοιτάξτε, είπαμε στις δώδεκα να κλείσει η συζήτηση.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, έγινε ακριβώς αυτό το οποίο είχα προβλέψει και το οποίο σας είπα. Επειδή αισθάνεται τόσο αδύνατη στα επιχειρήματα η κυρία Υπουργός, μίλησε περί συνεδρίων και μας έκανε προτάσεις. Την ευχαριστούμε πάρα πολύ. Αυτό, όμως, που κουβεντιάζουμε κυρία Παπανδρέου, εδώ σήμερα, είναι για τη Δ.Ε.Η., είναι για το έργο της Φλώρινας. Και γι'αυτό δεν δίνετε καμία απολύτως απάντηση, αλλά προσπαθείτε με εσωτερικές αναφορές στη Νέα Δημοκρατία να βγείτε από τη δύσκολη θέση.
Εγώ δεν θα σας απαντήσω. Φροντίστε τα του δικού σας κόμματος και των δικών σας προβλημάτων. Θα αξιώσω όμως, όπως αξιώνουν πιστεύω οι περισσότεροι που βρίσκονται σ'αυτήν την Αίθουσα, να απαντήσετε καθαρά στα ερωτήματα που σας τέθηκαν. Δεν απαντήσατε σε κανένα θέμα. Στο λόγο που πήρατε πριν από λίγο εκτεθήκατε ακόμη περισσότερο. Αυτό δείχνει την έγνοια και την ανησυχία την οποία έχετε και πάτε να φορτώσετε στη Δ.Ε.Η....
ΠΡΟΕΔΡΟΣ (Απόστολος Κακλαμάνης): Δεν υπάρχουν περιθώρια άλλης συζήτησης. Τώρα θα γίνει η ψηφοφορία.
ΔΗΜΗΤΡΙΟΣ ΣΙΟΥΦΑΣ: Εσείς την μπλέξατε τη Δ.Ε.Η. και όχι η Νέα Δημοκρατία με τα προβλήματα τα οποία έχει και με τον κίνδυνο να βρίσκεται στον αέρα όλο το ενεργειακό πρόγραμμα.
ΠΡΟΕΔΡΟΣ (Απόστολος Κακλαμάνης): Καλώς, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Θέλω τελειώνοντας, κύριε Πρόεδρε, να κλείσω με τούτο.
ΠΡΟΕΔΡΟΣ (Απόστολος Κακλαμάνης): 'Εληξε η συζήτηση. Τι να σας απαντήσει; 'Αλλα ερωτήματα; 'Αλλες απαντήσεις;
ΔΗΜΗΤΡΙΟΣ ΣΙΟΥΦΑΣ: Εάν αξιολογείτε και εσείς ότι δεν μπορεί να απαντήσει η κυρία Υπουργός ..
ΠΡΟΕΔΡΟΣ (Απόστολος Κακλαμάνης): 'Οχι, εγώ δεν δικαιούμαι να αξιολογώ τίποτα απ'ό,τι λέγεται. Θέλω να ομιλείτε σε χαμηλούς τόνους και χαμογελαστά.
ΔΗΜΗΤΡΙΟΣ ΣΙΟΥΦΑΣ: Το συμπέρασμα το οποίο βγαίνει, 
 

  



Σελίδα 10831 
κύριε Πρόεδρε, είναι ένα, ότι και αν υπήρχαν αμφιβολίες στην αρχή της συζήτησης για το αίτημα της Νέας Δημοκρατίας να συσταθεί εξεταστική επιτροπή, τα όσα είπε η κυρία Υπουργός, η σιωπή της, αλλά προπάντων ο προκλητικός τρόπος με τον οποίο αντιμετώπισε τον έλεγχο που της γίνεται στην Εθνική Αντιπροσωπεία, καθιστά το αίτημα της Νέας Δημοκρατίας και την αποδοχή του ακόμα πιο ουσιαστικό για την ίδια τη δημοκρατία και για τον κοινοβουλευτισμό.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Καλώς. 
Κύριε Τσοβόλα, θα μιλήσετε και εσείς για ένα λεπτό και τελειώσαμε.
Ορίστε, έχετε το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, η κυρία Υπουργός Ανάπτυξης, βρίσκεται σε πλήρη αδυναμία να δικαιολογήσει τα αδικαιολόγητα για την περίοδο μετά το '89.
Προκειμένου να της επαναφέρω στη μνήμη τα γεγονότα, τα οποία αποδεικνύονται πλήρως από τις φωτογραφίες των εφημερίδων εκείνης της εποχής, θα ήθελα να πω ότι όταν εμείς δίναμε τη μάχη για την αποκατάσταση της συνταγματικής και πολιτικής τάξης, βάζοντας τα στήθη μπροστά σε εκείνους οι οποίοι ήθελαν να κόψουν την πορεία της δημοκρατικής παράταξης, η ίδια επισκέφθηκε τον τότε Πρωθυπουργό, τον κ. Μητσοτάκη, στο Μέγαρο Μαξίμου, προκειμένου να πετύχει την παράταση επί πέντε ακόμα χρόνια της επιτροπείας στην Ενωμένη Ευρώπη.
(Χειροκροτήματα από την πτέρυγα της Νέας Δημοκρατίας)
Δεύτερον, ο σημερινός Πρωθυπουργός σε συνέντευξη που έδωσε στο "ΒΗΜΑ", όταν βρίσκονταν σε εξέλιξη εκείνη η σκευωρία κατά του αείμνηστου Ανδρέα Παπανδρέου ...
(Θόρυβος από την πτέρυγα του ΠΑ.ΣΟ.Κ.)
ΠΡΟΕΔΡΟΣ (Απόστολος Κακλαμάνης): Κύριε Πρόεδρε, μιλάτε για την εξεταστική επιτροπή. Δεν θα γυρίσουμε τώρα στο '89.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): ... και του υποφαινόμενου, είχε βγει και είχε πει ότι πρέπει να ολοκληρωθεί η κάθαρση, δηλαδή, εναντίον του Ανδρέα Παπανδρέου, του Τσοβόλα, του Αθανασόπουλου κ.ο.κ.
Ειλικρινά ο λαός έχει και μνήμη και κρίση και όση προσπάθεια και να καταβάλετε για να κρύψετε την πολιτική σας συμπεριφορά και τότε και τώρα, δεν θα το πετύχετε. Και αυτό το διαπιστώνετε κάθε μέρα στα εκατομμύρια εκείνων που στήριξαν το ΠΑ.ΣΟ.Κ., εκείνων οι οποίοι πάλεψαν για τη δημοκρατική παράταξη και για το ΠΑ.ΣΟ.Κ.
ΠΡΟΕΔΡΟΣ (Απόστολος Κακλαμάνης): Καλώς.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κάνετε όμως και ένα μεγάλο λάθος με το να θεωρείτε ότι αυτός ο αγωνιζόμενος προοδευτικός λαός ξεχνάει. Δεν ξεχνάει! Οργανώνεται και θα νικήσει και πάλι τη συντηρητική παράταξη, την οποία εκφράζετε σήμερα και εσείς.
ΠΡΟΕΔΡΟΣ (Απόστολος Κακλαμάνης): Καλώς.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, παρακαλώ το λόγο.
(Θόρυβος από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Η κυρία Υπουργός Ανάπτυξης έχει το λόγο.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, απλώς θα ήθελα να απαντήσω στον κ. Σιούφα ότι τα έχουμε συζητήσει αυτά πάρα πολλές φορές. Αλλά φαίνεται ότι όσες φορές και να τα ακούτε δεν τα καταλαβαίνετε ή δεν θέλετε να τα καταλάβετε.
(Θόρυβος από την πτέρυγα της Νέας Δημοκρατίας)
ΙΩΑΝΝΗΣ ΒΑΡΒΙΤΣΙΩΤΗΣ: Τώρα υπάρχει προσωπικό θέμα.
ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Το λέω αυτό, γιατί έχει συζητηθεί επανειλημμένως και στη Βουλή και στην επιτροπή και σε ερωτήσεις και έχουμε καταθέσει όλες τις μελέτες, τα πάντα. 'Εχει εξαντληθεί το θέμα γι'αυτό δεν φαίνεται να υπάρχει και ενδιαφέρον, άσχετα τώρα εάν για άλλες σκοπιμότητες φέρνετε εσείς πάλι το θέμα.
Ο κ. Τσοβόλας πραγματικά δεν περίμενα, ότι θα έπεφτε σε αυτό το επίπεδο.
Κύριε Τσοβόλα, ο λαός μας κρίνει καθημερινά και όχι μία φορά. Επαναλαμβάνω ότι είχατε υποφέρει, αλλά στη δημοκρατική παράταξη χρωστάτε, δεν σας χρωστάει. Απλώς θέλω να σας υπενθυμίσω ότι προδώσατε τον Ανδρέα Παπανδρέου εν ζωή.
ΠΡΟΕΔΡΟΣ (Απόστολος Κακλαμάνης): Μάλιστα.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ το λόγο.
ΠΡΟΕΔΡΟΣ (Απόστολος Κακλαμάνης): Για ποιoν λόγο θέλετε το λόγο, κύριε Σιούφα;
(Θόρυβος στην Αίθουσα)
Παρακαλώ, μη θορυβείτε, γιατί δεν ακούω κανέναν.
Για ποιoν λόγο θέλετε το λόγο; Παρακαλώ, να ακούσω.
ΙΩΑΝΝΗΣ ΒΑΡΒΙΤΣΙΩΤΗΣ: Υπάρχει κατ'εξοχήν προσωπικό θέμα, κύριε Πρόεδρε.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, η απολογούμενη Υπουργός περνάει σε ύβρεις και διαπιστώσεις.
ΠΡΟΕΔΡΟΣ (Απόστολος Κακλαμάνης): Τι είπε; Τι ύβρισε;
ΔΗΜΗΤΡΙΟΣ ΣΙΟΥΦΑΣ: Είπε ότι ενώ τα είπε τόσες φορές, εμείς δεν καταλάβαμε. Η κυρία Υπουργός ...
(Θόρυβος από την πτέρυγα του ΠΑ.ΣΟ.Κ.)
Παρακαλώ, ακούστε.
ΠΡΟΕΔΡΟΣ (Απόστολος Κακλαμάνης): Κύριε Σιούφα, ακούστε με σας παρακαλώ. Ως Πρόεδρος του Σώματος βεβαιώνω -και είμαι βέβαιος ότι συμφωνούν οι πάντες- ότι καταλαβαίνετε πάρα πολύ καλά!
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, σας ευχαριστώ πολύ για τη διαπίστωση.
'Ομως, επειδή η κυρία Υπουργός βρίσκεται σε αδυναμία, επειδή φοβάται, επειδή είναι υπεύθυνη γι' αυτό το οποίο έγινε, δεν πρόκειται με όποιον τρόπο και με όποιες ύβρεις να κλείσει την υπόθεση.
ΠΡΟΕΔΡΟΣ (Απόστολος Κακλαμάνης): Κηρύσσεται περαιωμένη η συζήτηση.
Θα προχωρήσουμε στη διεξαγωγή της ονομαστικής ψηφοφορίας.
Καλούνται επί του καταλόγου: ο κ. Αθανάσιος Αλευράς από το ΠΑ.ΣΟ.Κ. και ο κ. Παναγιώτης Καμμένος από τη Νέα Δημοκρατία.
Κύριοι συνάδελφοι, έχω να ανακοινώσω στο Σώμα τα εξής:
Ο Βουλευτής κ. Γεώργιος Σουφλιάς ζητεί την άδεια του Σώματος για απουσία του στο εξωτερικό. Εγκρίνει η Βουλή;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.
Επίσης, οι συνάδελφοι κ. Ιωάννης Κουράκης, Βουλευτής Ηρακλείου -όπως μας γνωστοποιεί διά του συναδέλφου Θεόδωρου Γεωργιάδη Βουλευτή Πέλλας- ο κ. Χαράλαμπος Καστανίδης, ο κ. Κωνσταντίνος Μητσοτάκης, ο κ. Χρήστος Βυζοβίτης, ο κ. Τριαντάφυλλος Μπέλλος, ο κ. Κωνσταντίνος Ευμοιρίδης, ο κ. Ιωάννης Κεφαλογιάννης, ο κ. Δημήτριος Γεωργακόπουλος μας γνωστοποιούν ότι για λόγους διαφόρων κωλυμάτων των, που δικαιολογούν απολύτως τη μη παρουσία τους σήμερα εδώ, δεν θα πάρουν μέρος στην ψηφοφορία, αλλά οι μεν ανήκοντες στο κόμμα της Νέας Δημοκρατίας ψηφίζουν την πρόταση της Νέας Δημοκρατίας, οι δε ανήκοντες στο ΠΑΣΟΚ καταψηφίζουν την πρόταση της Νέας Δημοκρατίας.
'Ενας εκ των κυρίων συναδέλφων θέλει να αιτιολογήσει την ψήφο του.
ΒΑΣΙΛΗΣ ΚΕΔΙΚΟΓΛΟΥ: Να το διαβάσετε.
ΠΡΟΕΔΡΟΣ (Απόστολος Κακλαμάνης): Αυτό δεν επιτρέπεται εκ του Κανονισμού.
Οι αποδεχόμενοι την πρόταση της Νέας Δημοκρατίας λέγουν "ΝΑΙ".
Οι μη αποδεχόμενοι την πρόταση λέγουν "ΟΧΙ".
Οι αρνούμενοι ψήφο λέγουν "ΠΑΡΩΝ".
Παρακαλώ να αρχίσει η ανάγνωση του καταλόγου.
( ΨΗΦΟΦΟΡΙΑ )
 

  



Σελίδα 10832 
Η σελίδα σε PDF 

  



Σελίδα 10833 
Η σελίδα σε PDF 

  



Σελίδα 10834 
Η σελίδα σε PDF 

  



Σελίδα 10835 
Η σελίδα σε PDF 

  



Σελίδα 10836 
Η σελίδα σε PDF 


