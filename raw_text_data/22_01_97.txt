Σελίδα 2881 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΞΓ'

Τετάρτη 22 Ιανουαρίου 1997

Αθήνα, σήμερα, στις 22 Ιανουαρίου 1997, ημέρα Τετάρτη και ώρα 18.10' συνήλθε στην Αίθουσα Συνεδριάσεων του Βουλευτηρίου η Boυλή, σε Ολομέλεια, για να συνεδριάσει υπό την Προεδρία του Α' Αντιπροέδρου κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής κ. Παναγιώτη Καμμένο, τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία οι καπνοκαλλιεργητές του Νομού Φθιώτιδας ζητούν τη χορήγηση αποζημίωσης για την αποκατάσταση των ζημιών που υπέστη η παραγωγή τους από τη θεομηνία του Σεπτεμβρίου το 1996.

2) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ με αναφορά του ζητεί οικονομική ενίσχυση για την κατασκευή αρδευτικών και αντιπλημμυρικών έργων στην περιοχή "Κακανού" στο Νομό Φωκίδας.

3) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Μοιρών ζητεί την επίσπευση των διαδικασιών για την έγκριση του Σχεδίου Πόλεως Μοιρών του Νομού Ηρακλείου.

4) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δικηγορικός Σύλλογος Πατρών ζητεί την άμεση επίλυση του προβλήματος της δυσλειτουργίας του Υποθηκοφυλακείου Πατρών με την πραγματοποίηση της μηχανοργάνωσής του.

5) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία οι νέοι αγρότες, μόνιμοι κάτοικοι του Περιβολίου της Επαρχίας Δομοκού στο Νομό Φθιώτιδας ζητούν οικονομική ενίσχυση για την καλλιέργεια σκληρού σίτου στην περιοχή τους.

6) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ο Ορειβατικός Σύλλογος Καλαβρύτων ζητεί την άμεση λήψη μέτρων προστασίας των πολιτισμικών στοιχείων και του φυσικού πλούτου του Φαραγγιού του Βουραϊκού στο Νομό Αχαίας.

7) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο αίτημα επέκτασης της σεισμόπληκτης περιοχής του Νομού Αχαίας.

8) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην ανάγκη λειτουργίας μονάδας μεταμόσχευσης μυελού στην Πάτρα Αχαίας.

9) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με το αίτημα του αντιδημάρχου Πατρών της κατεδάφισης των ετοιμόρροπων κτιρίων στην Πάτρα.

10) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τη δημιουργία Βιοτεχνικού Πάρκου στο Δήμο Πατρών.

11) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητείται η ευνοϊκή ρύθμιση των οφειλών προς την Κτηματική Τράπεζα των δανειοδοτηθέντων του ΟΕΚ.

12) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο επισημαίνεται η υποανάπτυκτη κτηνοτροφία Καλαβρύτων και ζητείται η λήψη μέτρων για την επίλυση των προβλημάτων του κλάδου των κτηνοτρόφων.

13) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τις παράνομες προσλήψεις στον Οργανισμό Βάμβακος.

14) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις νέες αυξήσεις των καυσίμων.

15) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις ελλείψεις της Αστυνομικής Διεύθυνσης Λακωνίας σε βασικά είδη ρουχισμού.

16) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στις απάνθρωπες συνθήκες κάτω από τις οποίες αναγκάστηκαν να εργασθούν οι αστυνομικοί 'Εβρου στη διάρκεια των πλημμυρών στο Νομό 'Εβρου.

17) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Δήμος Γαζίου του Νομού 

Σελίδα 2882 

Ηρακλείου ζητεί την άμεση προώθηση των έργων υποδομής στην περιοχή του.

18) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Φόδελε του Νομού Ηρακλείου ζητεί οικονομική ενίσχυση από το ΕΤΕΡΠΣ για την ανάπλαση κοινόχρηστων χώρων στην περιοχή της.

19) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Κάτω Αρχανών του Νομού Ηρακλείου ζητεί οικονομική ενίσχυση για την εκτέλεση κοινοτικών έργων.

20) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Αληθινής του Νομού Ηρακλείου ζητεί χρηματοδότηση για την κατασκευή έργων ύδρευσης και άρδευσης της περιοχής της.

21) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Μονής Μαλεβυζίου του Νομού Ηρακλείου ζητεί χρηματοδότηση για την εκτέλεση κοινοτικών έργων.

22) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Σοκαρά του Νομού Ηρακλείου ζητεί λύσεις όπως την αντικατάσταση του εσωτερικού δικτύου ύδρευσής της.

23) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Δήμος Γαζίου του Νομού Ηρακλείου ζητεί χρηματοδότηση για το έργο "Συντήρηση, βελτίωση, σήμανση της Π.Ε.Ο. και Ν.Ε.Ο. στην περιοχή Γαζίου του Νομού Ηρακλείου".

24) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Ευαγγελισμού Νομού Ηρακλείου ζητεί χρηματοδότηση για την αντικατάσταση του δικτύου ύδρευσης της περιοχής της.

25) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Αγίου Θωμά του Νομού Ηρακλείου ζητεί χρηματοδότηση για την κατασκευή αγροτικών δρόμων στην περιοχή της.

26) Ο Βουλευτής 'Εβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία η Συνδικαλιστική 'Ενωση Αστυνομικών Υπαλλήλων του Νομού 'Εβρου προτείνει μέτρα δίωξης των λαθρομεταναστών.

27) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με μία μελέτη για τη διαχείριση καυσίμων - λιπαντικών των υπηρεσιακών οχημάτων της ΕΛ.ΑΣ. για την αποφυγή των περιττών εξόδων.

28) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία το Υπεραστικό ΚΤΕΛ Νομού Κέρκυρας ζητεί την επίλυση του προβλήματος της διακίνησης του Κερκυραϊκού επιβατικού κοινού ενδεχομένως και με την επέμβαση του Πολεμικού Ναυτικού για την ακτοπλοϊκή σύνδεση του νησιού.

29) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Κληματιάς Κέρκυρας ζητεί χρηματική ενίσχυση για την αποπεράτωση οδικού τμήματος του διερχομένου από την περιοχή της του δρόμου Επισκοπή - Κληματιά.

30) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Μουσικός και Πολιτιστικός Σύλλογος "Φιλαρμονική Αυλιωτών" ζητεί οικονομική αρωγή για τη συνέχιση του πολύπλευρου έργου του.

31) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Συκολόγου του Νομού Ηρακλείου ζητεί χρηματοδότηση για την εκτέλεση κοινοτικών έργων στην περιοχή της, όπως την αποπεράτωση της γεωτρήσεως Κάτω Ποταμού, την αντικατάσταση του δικτύου ύδρευσης Συκολόγου, τη συνέχιση της ασφαλτόστρωσης του δρόμου Συκολόγου - Τέρτσα.

32) Οι Βουλευτές κύριοι ΑΝΔΡΙΑΝΗ ΛΟΥΛΕ και ΝΙΚΟΛΑΟΣ ΚΑΤΣΑΡΟΣ κατέθεσαν αναφορά με την οποία το Θεραπευτήριο Χρονίων Παθήσεων Λάρισας "Ο ΑΡΙΣΤΕΥΣ" ζητεί την άμεση πρόσληψη του αναγκαίου ιατρικού προσωπικού για τη λειτουργία του Θεραπευτηρίου.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 650/13-11-96 ερώτηση δόθηκε με το υπ' αριθμ. 75971/23-12-96 έγγρφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 650/13-11-96 του βουλευτή κ. Δ. Σιούφα αναφορικά με το χιονοδρομικό κέντρο Αγράφων Ν. Καρδίτσας που κατατέθηκε στη Βουλή των Ελλήνων από το Βουλευτή κ. Δ. Σιούφα και αναφέρεται στο πιο πάνω θέμα, σας πληροφορούμε ότι το έργο δεν εντάχθηκε στο ΠΕΠ Θεσσαλίας διότι σύμφωνα με τους κανονισμούς της Ευρωπαϊκής Ενωσης 2 ΚΠΣ εντάσσονται ώριμα έργα, που έχουν οριστικές τεχνικές μελέτες, πλήρες Τεχνικό Δελτίο Εργου, προέγκριση χωροθέτησης και μελέτες περιβαλλοντικών επιπτώσεων. Επίσης ειδικά για Χιονοδρομικά Κέντρα, επειδή πρόκειται για μεγάλες επενδύσεις, απαιτείται σχετική πρόβλεψη του ΕΟΤ και σύμφωνη γνώμη ειδικής Επιτροπής.

Η Νομαρχιακή Αυτοδιοίκηση Καρδίτσας έχει θέσει στις άμεσες προτεραιότητές της την εκπόνηση των αναγκαίων μελετών για την υλοποίηση του έργου και τις σχετικές συνεννοήσεις με τον ΕΟΤ για τη χρηματοδότησή τους.

Όσον αφορά το έργο κατασκευής του δρόμου πρόσβασης προς το χιονοδρομικό κέντρο αποτελεί κι αυτό προτεραιότητα της Νομαρχιακής Αυτοδιοίκησης η οποία θα εξετάσει τη δυνατότητα χρηματοδότησής του από το Πρόγραμμα Δημοσίων Επενδύσεων ανάλογα με τις οικονομικές δυνατότητές της.

Ο Υφυπουργός

Λ. ΠΑΠΑΔΗΜΑΣ"

2. Στην με αριθμό 680/14-11-96 ερώτηση δόθηκε με το υπ' αριθμ. 21843/23-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της 680/14.11.96 ερώτησης που κατέθεσαν οι Βουλευτές κ.κ. Φώτης Κουβέλης και Μουσταφά Μουσταφά αναφορικά με τη χορήγηση πιστοποιητικού πολυτεκνικής ιδιότητας από τους Οργανισμούς Τοπικής Αυτ/σης και όχι από την Ανωτάτη Συνομοσπονδία Πολυτέκνων Ελλάδας (Α.Σ.Π.Ε.) σας παραπέμπουμε στο έγγραφό μας αριθμ. πρωτ. Φ.48601/21122/9.12.1996, στο οποίο εκτίθενται αναλυτικά οι απόψεις του Υπουργείου Εσωτερικών, Δημόσιας Διοίκησης και Αποκέντρωσης και του οποίου φωτ/φο επισυνάπτεται.

Ε.Υ.

Ο Υφυπουργός

Λ. ΠΑΠΑΔΗΜΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

3. Στην με αριθμό 778/15-11-96 ερώτηση δόθηκε με το υπ' αριθμ. 606/8-1-97 έγγραφο από τον Υφυπουργό Εσωτερικών η ακόλουθη απάντηση: 

"Απαντώντας στην 778/15-11-96 ερώτηση του Βουλευτή κ. Π. Κουναλάκη σχετικά με την λειτουργία των γραφείων των Οργανώσεων "Καλλιτέχνες χωρίς σύνορα" και "Μεσογειακό Επιμελητήριο Καλών Τεχνών" στο Δήμο Αμαρουσίου σας

Σελίδα 2883 

γνωρίζουμε τα εξής:

Η εποπτεία του Υπ. Εσωτερικών Δημ. Διοίκησης και Αποκέντρωσης στους Δήμους και στις Κοινότητες περιορίζεται στον έλεγχο νομιμότητας των αποφάσεών τους.

Η συνέχιση χρηματοδότησης των προγραμμάτων των ανωτέρω Οργανώσεων εκ μέρους του Δήμου Αμαρουσίου κρίνεται από τον ίδιο το Δήμο ανάλογα με τις οικονομικές του δυνατότητες.

Άλλωστε επί της ουσίας του θέματος αρμόδιο είναι το Υπ. Πολιτισμού το οποίο έχει απαντήσει ήδη στην ανωτέρω ερώτηση.

Ο Υφυπουργός

Λ. ΠΑΠΑΔΗΜΑΣ"

4. Στην με αριθμό 1027/29-11-96 ερώτηση δόθηκε με το υπ' αριθμ. 4203/7-1-96 έγγραφο από τον Υπουργό Μεταφορών η ακόλουθη απάντηση:

"Απαντώντας στο σχετικό έγγραφό σας που αναφέρεται σε ερώτηση του Βουλευτή κ. Σπ. Δανέλλη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Κατά το παρελθόν, η ΥΠΑ εξέτασε το αντικείμενο της επιλογής θέσης του αεροδρομίου. Μετά από διερεύνηση των δυνατοτήτων και της καταλληλότητας διαφόρων θέσεων σε ολόκληρη τη νήσο, κατέληξε στην επιλογή της θέσης Κοντάρι για την κατασκευή και ανάπτυξη του αερολιμένα, όπου βρίσκεται και ο υπάρχων αερολιμένας. Ειδικότερα, εξετάσθηκε η καταλληλότητα και σκοπιμότητα ανάπτυξης αεροδρομίου στις θέσεις Μαργάντη, Αίπως, Ασταφιδόλακος, Δότια, Καλαμωτή, Πυργί, Κοντάρι και Νένηντα. Ως κατάλληλη θέση επιλέχθηκε η θέση Κοντάρι, και οι λοιπές θέσεις απορρίφθηκαν για τους εξής λόγους:

- Μικρό διαθέσιμο μήκος διαδρόμου

- Υπαρξη εμποδίων

- Μεγαλος όγκος απαιτουμένων χωματουργικών εργασιών

- Δυσμενείς μετεωρολογικές συνθήκες

- Υπαρξη συχνών νεφώσεων

2. Η ανάπτυξη και επέκταση του υπάρχοντος αεροδρομίου προβλέπεται προς βορράν, και όχι προς την πλευρά που είναι χαρακτηρισμένος ιστορικός τόπος και παραδοσιακός οικισμός.

3. Σε συνέχεια των ανωτέρω, τόσο η θέση όσο και η περιοχή επέκτασης του αεροδρομίου θεωρούνται μονοσήμαντες λύσεις ανάπτυξης του αεροδρομίου, και κρίνονται άκρως αναγκαίες για την εξυπηρέτησή της συνεχώς αναμενόμενης αεροπορικής ζήτησης. Τυχόν επιπλέον καθυστέρηση για την υλοποίηση των έργων ανάπτυξης του αεροδρομίου θα έχει αρνητική επίπτωση στην αναμενόμενη σημαντική αύξηση της ζήτησης και σημαντικό κοινωνικό και οικονομικό κόστος για την ανάπτυξη του νησιού.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

5. Στην με αριθμό 1057/2-12-96 ερώτηση δόθηκε με το υπ' αριθμ. 75783/23-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1057/2-12-96 ερώτηση που κατατέθηκε στη Βουλή των Ελλήνων από τους Βουλευτές κ.κ. Απ. Τασούλα & Ν. Γκατζή και αναφέρεται στο πιο πάνω θέμα, σας πληροφορούμε ότι η Ν.Α. Ιωαννίνων δίνει προτεραιότητα για χρηματοδότηση στον τομέα συγκοινωνιακών έργων, στο επαρχιακό οδικό δίκτυο, του οποίου δεν έχει ολοκληρωθεί ακόμη ασφαλτόστρωση. Οι αναφερόμενοι δρόμοι των Κοινοτήτων Δροσοπηγής, Οξυάς, Λαγκάδας και Καστανέας είναι χαρακτηρισμένοι σαν Κοινοτικοί δρόμοι, παρ'όλα αυτά αναγνωρίζοντας την ανάγκη πρόσβασης με ικανοποιητική βατότητα, δίνονται κατά καιρούς μικρές χρηματοδοτήσεις, στα όρια αντοχής του ΠΠΔΕ, για κατασκευή τεχνικών, χαλικοστρώσεις και ασφαλτοστρώσεις κατά τμήματα. Το έτος 1996 ενεκρίθηκαν 10 εκατ. δρχ. και για την Κοινότητα Δροσοπηγής, 10 εκατ. δρχ. για την Κοινότητα Καστανέας και 9 εκατ. δρχ. για την Κοινότητα Λαγκάδας.

Οι δρόμοι Πλαγιά - Αετομηλίτσα, Φούρκας και Διστράτου είναι ενταγμένοι στην ΣΑΝΑ/2 με προϋπολογισμούς 140 εκατ. δρχ., 200 εκατ. δρχ. και 1424 εκατ. δρχ. αντίστοιχα. Τα έργα εκτελούνται και θα ολοκληρωθούν το 1999. Συμπληρωματικές χρηματοδοτήσεις προτείνονται από άλλα προγράμματα (Αναπτυξιακό Κόνιτσας κ.λπ.).

Ο Υφυπουργός

Λ. ΠΑΠΑΔΗΜΑΣ"

6. Στην με αριθμό 1071/2-12-96 ερώτηση δόθηκε με το υπ' αριθμ. 1795/24-2-96 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1071/2-12-96 που κατατέθηκε στη Βουλή των Ελλήνων από τον Βουλευτή κ. Γ. Κουράκη σας γνωρίζουμε ότι γι το ΞΕΝΙΑ Ηρακλείου θα προκηρυχθεί Δημόσιος Πλειοδοτικός Διαγωνισμός για την ανάδειξη αναδόχου - εκμισθωτή στον οποίο μπορεί να συμμετάσχει οιοσδήποτε ενδιαφερόμενος. Η διαδικασία αυτή θα συνοδευτεί από τον βασικό όρο υλοποίησης σημαντικών επενδύσεων, που θα επιτρέψουν την αναβάθμιση της μονάδας και την αξιοποίηση της περιουσίας.

Οσον αφορά το ΞΕΝΙΑ Καρτερού εξετάζονται εναλλακτικές προτάσεις.

Η Υπουργός

ΒΑΣΩ ΠΑΠΑΝΔΡΕΟΥ"

7. Στην με αριθμό 1073/2-12-96 ερώτηση δόθηκε με το υπ' αριθμ. 75784/23-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1073/2-12-96 που κατατέθηκε στη Βουλή των Ελλήνων από το Βουλευτή κ. Αθαν. Βαρίνο και αναφέρεται στο πιο πάνω θέμα, σας πληροφορούμε ότι:

Τα προβλήματα της Κοινότητας Ποταμιάς ταυτίζονται με εκείνα των Κοινοτήτων της Β.Δ. Χίου τα οποία έχουν αποτυπωθεί σε μελέτη Ανάπλασης της όλης περιοχής του Νομαρχιακού Συμβουλίου Ν. Χίου. Στα πλαίσια των δυνατοτήτων του ΠΕΠ και της Νομαρχιακής Αυτοδιοίκησης θα καταβληθεί προσπάθεια υλοποίησης των έργων εκείνων που υπάρχει δυνατότητα ένταξής τους.

Επίσης η Κοινότητα Ποταμιάς για την αποκατάσταση ζημιών στο αγροτικό οδικό δίκτυο επιχορηγήθηκε από τη Διεύθυνση ΠΣΕΑ του Υπουργείου Αιγαίου με το ποσό του ενός (1) εκατ. δρχ.

Ο Υφυπουργός

Λ. ΠΑΠΑΔΗΜΑΣ"

8. Στην με αριθμό 1078/3-12-96 ερώτηση δόθηκε με το υπ' αριθ. 76000/24-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της 1078/3-12-96 ερώτησης που κατατέθηκε στη Βουλή των Ελλήνων απο το Βουλευτή κ. Σπ. Σπηλιωτόπουλο και αναφέρεται στο πιο πάνω θέμα, σας πληροφορούμε ότι:

Το έργο "Αποπεράτωση έργων ύδρευσης" της κοινότητας Κάτω Καστριτσίου είχε ενταχθεί στο Υποπρόγραμμα ΙV:EΑΠΤΑ του ΠΕΠ/Δυτικής Ελλάδας 1989 - 1993 με προϋπολογισμό 5 εκατ. δρχ.

Το φυσικό αντικείμενο του έργου ήταν η κατασκευή δεξαμενής ύδρευσης 80μ3, η σύνδεση δύο δεξαμενών με χαλυβδοσωλήνες διαμέτρου 15 μμ, ειδικά τεμάχια και προμήθεια σωλήνων PVC διαμέτρου 90 μ.μ.

Το έργο αυτό ολοκληρώθηκε και λειτουργεί, η δε συνολική απορρόφηση έφθασε τα 5 εκατ. δρχ.

Ο Υφυπουργός

Λ. ΠΑΠΑΔΗΜΑΣ"

9. Στην με αριθμό 1079/3-12-96 ερώτηση δόθηκε με το υπ'

Σελίδα 2884 

αριθμ. 75872/24-12-96 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 1079/3-12-96 που κατέθεσε στη Βουλή η Βουλευτής κα Μ. Δαμανάκη, σας γνωρίζουμε τα ακόλουθα:

Το θέμα της θεσμοθέτησης της προαιρετικής αποτέφρωσης των νεκρών έχει τεθεί υπόψη του Υπουργείου μας.

Είναι γεγονός ότι οι περισσότερες ευρωπαϊκές χώρες έχουν θεσπίσει το μέτρο αυτό ως εναλλακτική λύση στην ταφή των νεκρών και ήδη στη χώρα μας το δικαίωμα αυτό βρίσκει όλο και περισσότερους υποστηρικτές.

Με τα δεδομένα αυτά θα μπορούσαμε σε συνεργασία με τα συναρμόδια Υπουργεία να μελετήσουμε τις προϋποθέσεις της θεσμοθέτησης αυτού του μέτρου.

Ο Υφυπουργός

Λ. ΠΑΠΑΔΗΜΑΣ"

10. Στην με αριθμό 1089/3-12-96 ερώτηση δόθηκε με το υπ' αριθμ. 75862/24-12-96 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 1089/3-12-96 ερώτησης, που κατέθεσε ο Βουλευτής κ. Ηλίας Βεζδρεβάνης σχετικά με την οικονομική ενίσχυση κοινοτήτων του Νομού Θεσπρωτίας για την καταβολή των εξόδων παράστασης των Προέδρων τους σας πληροφορούμε ότι δεν μπορεί προς το παρόν να ικανοποιηθεί το ανωτέρω αίτημα διότι οι πιστώσεις που εχει στη διάθεσή του το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

11. Στην με αριθμό 1094/3-12-96 ερώτηση δόθηκε με το υπ' αριθμ. 1805/24-12-96 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1094/3.12.96 που κατέθεσε στη Βουλή των Ελλήνων ο Βουλευτής κ. Ε. Βλασσόπουλος, σας γνωρίζουμε ότι ο ΕΟΤ προτίθεται να προχωρήσει στην άμεση αξιοποίηση του ΞΕΝΙΑ Λευκάδας, όπως άλλωστε και όλης της περιουσίας του.

Η Υπουργός

ΒΑΣΩ ΠΑΠΑΝΔΡΕΟΥ"

12. Στην με αριθμό 1096/3-12-96 ερώτηση δόθηκε με το υπ' αριθμ. 75996/24-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1096/3-12-96 που κατατέθηκε στη Βουλή των Ελλήνων από τους Βουλευτές κ.κ. Σ. Κόρακα, Σ. Παναγιώτου και αναφέρεται στο πιο πάνω θέμα, σε ό,τι αφορά την αρμοδιότητά μας, σας πληροφορούμε τα εξής:

1. Υπήρξε άμεση κινητοποίηση των υπηρεσιών της Ν.Α. Λέσβου οι οποίες έκαναν πλήρη καταγραφή των ζημιών στις περιοχές που επλήγησαν από τις πλημμύρες.

2. Η Διεύθυνση Τεχνικών Υπηρεσιών χρησιμοποιώντας δικά της και μισθωμένα μηχανήματα, προέβη στην αποκατάσταση, των ζημιών στους χείμαρρους που υπερχείλισαν.

3. Από τη Ν.Α. Λέσβου διατέθηκε πίστωση 3.000.000 δρχ. στην Κοινότητα Βρίσας και 2.000.000 δρχ. στην Κοινότητα Σταυρού για την άμεση αποκατάσταση των ζημιών.

Ο Υφυπουργός

Λ. ΠΑΠΑΔΗΜΑΣ"

13. Στην με αριθμό 1129/4-12-96 ερώτηση δόθηκε με το υπ' αριθμ. 75997/24-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1129/4-12-96 που κατατέθηκε στη Βουλή των Ελλήνων από το Βουλευτή κ. Β. Πολύζο και αναφέρεται στο πιο πάνω θέμα, σας πληροφορούμε ότι η ένταξη νέων έργων στο ΕΑΠΤΑ/2 δεν εξετάζεται προς το παρόν καθότι ο εγκεκριμένος πρ/σμός του υποπρογράμματος έχει υπερκαλυφθεί από τα ώριμα έργα που ήδη χρηματοδοτούνται.

Η ένταξη νέων έργων θα εξετασθεί με την αύξηση του πρ/σμού του προγράμματος.

Ο Υφυπουργός

Λ. ΠΑΠΑΔΗΜΑΣ"

14. Στην με αριθμό 1154/4-12-96 ερώτηση δόθηκε με το υπ' αριθμ. 75999/24-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1154/4-12-96 που κατατέθηκε στη Βουλή των Ελλήνων από το Βουλευτή κ. Μ. Μπεντενιώτη και αναφέρεται στο πιο πάνω θέμα, σας πληροφορούμε τα εξής:

Από κανέναν φορέα δεν ετέθη μέχρι σήμερα παρόμοιο θέμα και κατά συνέπεια δεν έχει εξετασθεί η δυνατότητα χρηματοδότησης τέτοιου έργου μέσα από το Περιφερειακό Επιχειρησιακό Πρόγραμμα (ΠΕΠ) Αττικής, το οποίο όπως είναι γνωστό έχει ήδη καταρτισθεί και υλοποιείται και δεν υπάρχει πλέον η δυνατότητα ένταξης νέων έργων σ' αυτό.

Ο Υφυπουργός

Λ. ΠΑΠΑΔΗΜΑΣ"

15. Στην με αριθμό 1156/4-12-96 ερώτηση δόθηκε με το υπ' αριθμ. 75998/24-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1156/4-12-96 που κατατέθηκε στη Βουλή των Ελλήνων από το Βουλευτή κ. Μ.Μπεντενιώτη και αναφέρεται στο πιο πάνω θέμα, σας πληροφορούμε τα εξής:

Από κανέναν φορέα δεν ετέθη μέχρι σήμερα θέμα δημιουργίας Κυθηραϊκού Χωριού και κατά συνέπεια δεν έχει εξετασθεί η δυνατότητα χρηματοδότησης τέτοιου έργου μέσα από το Περιφερειακό Επιχειρησιακό Πρόγραμμα (ΠΕΠ) Αττικής, το οποίο όπως είναι γνωστό έχει ήδη καταρτισθεί και υλοποιείται και δεν υπάρχει πλέον η δυνατότητα ένταξης νέων έργων σ' αυτό.

Ο Υφυπουργός

Λ. ΠΑΠΑΔΗΜΑΣ"

16. Στην με αριθμό 1165/4-12-96 ερώτηση δόθηκε με το υπ' αριθμ. 76002/24-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1165/4-12-96 που κατατέθηκε στη Βουλή των Ελλήνων από τους Βουλευτές κα Μ. Μπόσκου και κ. Α. Κανταρτζή και αναφέρεται στο πιο πάνω θέμα, σας πληροφορούμε τα εξής:

Τελείωσε πρόσφατα η κατασκευή του κτιρίου (μόλις την τελευταία εβδομάδα έγιναν οι συνδέσεις με ΔΕΗ, ύδρευση κ.λπ.) με χρηματοδότηση του ΠΕΠ Κεντρικής Μακεδονίας. Το έργο δεν έχει ακόμη παραληφθεί οριστικά.

Κατά τη διάρκεια των εορτών θα μεταφερθεί το Γυμνάσιο Βεργίνςα στο νέο κτίριό του και θ' απελευθερωθούν έτσι αίθουσες στο κτίριο όπου στεγάζονται τα συγχωνευμένα Δημοτικά Σχολεία Βεργίνας - Παλατιτσίων και το Νηπιαγωγείο.

Ο Υφυπουργός

Λ. ΠΑΠΑΔΗΜΑΣ"

17. Στην με αριθμό 1181/5-12-96 ερώτηση δόθηκε με το υπ' αριθμ. 76001/24-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1181/5-12-96 που κατατέθηκε στη Βουλή των Ελλήνων από το Βουλευτη κ. Π. Τατούλη και αναφέρεται στο πιο πάνω θέμα, σας πληροφορούμε τα ακόλουθα:

Η Ν.Α. αντιμετωπίζει τα αιτήματα στα πλαίσια των χρηματοοικονομικών δυνατοτήτων της και ύστερα από ιεράρχηση όλων των αναγκών των ΟΤΑ του Νομού.

Σελίδα 2885 

 

Στη συγκεκριμένη περίπτωση προτεραιότητα έχει η υδροδότηση κοινοτήτων και οικισμών που δεν έχουν ακόμη νερό.

Ο Υφυπουργός

Λ. ΠΑΠΑΔΗΜΑΣ"

18. Στην με αριθμό 1185/5-12-96 ερώτηση δόθηκε με το υπ' αριθμ. 358/24-12-96 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 1185/96 ερώτηση του Βουλευτή κ. Παν. Ψωμιάδη, σας πληροφορούμε ότι το Δ.Σ. του ΟΑΕΔ στη συνεδρίαση της 23-12-96 την έγκριση για χορήγηση έκτακτης οικονομικής ενίσχυσης στους 200 απολυμένους του εκδοτικού Συγκροτήματος Ι. ΒΕΛΛΙΔΗΣ στη Θεσ/νίκη για ποσό που ανέρχεται σε 100.000 δρχ. για τον κάθε απολυμένο.

Πολύ σύντομα θα εκδοθεί η σχετική εγκριτική Υπουργική Απόφαση.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

19. Στην με αριθμό 1225/6-12-96 ερώτηση δόθηκε με το υπ' αριθμ. 370/24-12-96 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 1225/96 ερώτηση, που κατατέθηκε στη Βουλή από τους Βουλευτές κ.κ. Μ. Μπόσκου και Στ. Παναγιώτου, για τα θιγόμενα σ' αυτή θέματα αρμοδιότητάς μας, σας πληροφορούμε τα εξής:

Από την Επιθεώρηση Εργασίας Δυτικού Τομέα Θεσ/νίκης υποβλήθηκε κατά των υπευθύνων της Κοινοπραξίας ΑΡΜΟΣ Α.Ε. η οποία εκτελεί έργα εκβάθυνσης και επιχωμάτωσης της προβλήτας του λιμανιού Θεσ/νίκης, η αριθμ. 55/22/Δ/958/18-2-96 μήνυση που αφορούσε την μη καταβολή δεδουλευμένων αποδοχών σε 13 εργαζόμενους που ευρίσκονται σε επίσχεση εργασίς από 25-11-96.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

20. Στην με αριθμό 1249/9-12-96 ερώτηση δόθηκε με το υπ'αριθμ. 371/3-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 1249/1996 ερώτηση της Βουλευτού κας Φάνη Πάλλη - Πετραλιά για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:

Τα προγράμματα που χρηματοδοτούνται από το ΕΚΤ εγκρίθηκαν μέσα στο β' εξάμηνο του 1994. Κάποια άλλα δε, όπως Τηλεπικοινωνίες - Ταχυδρομεία - Τουρισμός, εντός του 1995.

Κατά συνέπεια, ουσιαστικά τα προγράμματα βρίσκονται μόλις στο 2ο χρόνο υλοποίησής τους. Προτεραιότητα δε του Β' ΚΠΣ αποτελεί η ορθολογική και αποτελεσματική υλοποίηση των προγραμμάτων και όχι η στείρα λογική της άντλησης πόρων χωρίς στρατηγικό σχεδιασμό, ακριβή στόχο και καθορισμένο πλαίσιο διαχείρισης, όπως συνέβη στο Α' ΚΠΣ.

Ετσι ο πρώτος χρόνος μετά την έγκριση των προγραμμάτων αναλώθηκε στον καθορισμό του θεσμικού πλασίου για τη διαχείριση, την παρακολούθηση, την αξιολόγηση, τον έλεγχο των χρηματοδοτούμενων από το ΕΚΤ ενεργειών καθώς και τη θέσπιση αξιοκρατικού και διαφανούς συστήματος επιλογής ενεργειών και ένταξης έργων προς χρηματοδότηση.

Το θεσμικό αυτό πλαίσιο αποτελεί τη βάση για το χτίσιμο στη συνέχεια των παρεμβάσεων του ΕΚΤ. Παρ' όλα αυτά τα προγράμματα για τα οποία το Υπουργείο Εργασίας έχει την άμεση διαχείριση παρουσίασαν μέχρι 30/10/96 ποσοστό απορρόφησης 77,7% σε σχέση με τις συνολικές δεσμεύσεις της τριετίας 1994 - 96 και περίπου 29% σε σχέση με τις συνολικές δεσμεύσεις 1994 - 99. Αναλυτικά στοιχεία εμφανίζονται στο συνημμένο πίνακα.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

21. Στην με αριθμό 1250/9-12-96 ερώτηση δόθηκε με το υπ' αριθμ. 75863/24-12-96 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 1250/9-12-96 ερώτησης, που κατέθεσε ο Βουλευτής κ. Παν. Μελάς σχετικά με τη χρηματοδότηση της Κοινότητας Κουνουπίτσας Μεθάνων Νομού Αττικής, σας πληροφορούμε ότι το Υπουργείο μας, με την αριθμ. 15282/1-4-96 απόφασή του επιχορήγησε την ανωτέρω κοινότητα με το ποσό των 2.000.000 δρχ. για την κάλυψη αναγκών της.

Ο Υπουργός

ΑΛ. ΠΑΠΑΔΟΠΟΥΛΟΣ"

22. Στις με αριθμό 1289/10-12-965, 1295/10-12-96 ερωτήσεις δόθηκε με το υπ' αριθμ. 562/23-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στις ερωτήσεις 1289/10-12-965, 1295/10-12-96 που κατατέθηκαν στις 10-12-96 από τους Βουλευτές κ.κ. Μήτσο Κωστόπουλο και Νίκο Γκατζή, σας γνωρίζουμε ότι με το άρθρο 24 του Κτιριοδομικού Κανονισμού καθορίζονται οι γενικές αρχές για την κατασκευή, ανακατασκευή, επισκευή και συντήρηση πεζοδρομίων με σκοπό να διασφαλίζεται η συνεχής, ασφαλής και χωρίς εμπόδια κυκλοφορία των πεζών σε όλη την επιφάνειά τους και η χρήση τους από άτομα με ειδικές ανάγκες, εφ' όσον επιτρέπεται από τη μορφολογία του εδάφους, σύμφωνα με προδιαγραφές που καθορίζονται με απόφαση του οικείου Δημοτικού ή Κοινοτικού Συμβουλίου.

Ο Υπουργός

Κ. ΛΑΛΙΩΤΗΣ"

23. Στην με αριθμό 1292/10-12-96 ερώτηση δόθηκε με το υπ' αριθμ. 1651/3-1-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1292/10.12.96 του Βουλευτή κ. Γ. Σούρλα, και σε ό,τι αφορά δανειοδοτήσεις της θυγατρικής της Εθνικής Τράπεζας στον Καναδά σας γνωρίζουμε τα ακόλουθα:

Οπως μας πληροφόρησαν από την Εθνική Τράπεζα, στα πλαίσια του ελέγχου και εποπτείας των Μονάδων της η Τράπεζα πραγματοποίησε επιθεώρηση με λογιστικό 30.9.95 στην θυγατρική της στον Καναδά. Τα πορίσματα του ελέγχου δεν αξιολογούνται ότι παρουσιάζουν κινδύνους.

Στα μέσα του 1995, η θυγατρική της Εθνικής Τράπεζας στον Καναδά χορήγησε δάνειο στην Ελληνική Κοινότητα ύψους 4.500.000 δολαρίων Καναδά, ασφαλισμένο με εμπράγματα βάρη και με την εγγύηση του Ελληνικού Δημοσίου. Με το προϊόν του δανείου εξοφλήθηκαν άμεσες ή έμμεσες υποχρεώσεις της Κοινότητας προς την θυγατρική της Τράπεζας, καθώς και σε τρίτους και το Δημόσιο.

Το εν λόγω δάνειο όπως και άλλο ύψους 500.000 δολαρίων Καναδά το οποίο χορηγήθηκε στα σχολεία ΣΩΚΡΑΤΗΣ που λειτουργούν στα πλαίσια της Κοινότητας, χαρακτηρίζονται από την Επιθεώρηση της Τράπεζας ως "ομαλής είσπραξης".

Αναφορικά με τον διευθυντή της θυγατρικής της στον Καναδά, η Τράπεζα ζήτησε και έλαβε ένορκη δήλωσή του και των μελών της οικογενείας του περί μη συμμετοχής του σε οποιαδήποτε εταιρεία ή επιχείρηση. Η Διοίκηση της Εθνικής, στα πλαίσια προγράμματος αναδιάρθρωσης των υπηρεσιών της εξωτερικού, έχει από μηνών προχωρήσει στις απαραίτητες ενέργειες για την αλλαγή του εν λόγω διευθυντού, λόγω της πολυετούς παραμονής του στη θέση αυτή.

Ο Υφυπουργός

ΧΡΗΣΤΟΣ ΠΑΧΤΑΣ"

24. Στην με αριθμό 1304/10-12-96 ερώτηση δόθηκε με το υπ' αριθμ. 6815/2-1-97 έγγραφο από τον Υφυπουργό Υγείας 

Σελίδα 2886 

η ακόλουθη απάντηση:

"Απαντώντας στην ερώτηση 1304/10-12-96 που πρωτοκολλήθηκε στο Υπουργείο μας με αρ. Ερ. 126/16-12-96 σας γνωρίζουμε ότι:

1ον. Η αντιρετροϊκή θεραπεία χορηγείται σε όλους του ΗΙV θετικούς ασθενείς δωρεάν, από το Υπουργείο Υγείας Πρόνοιας. Η επιβάρυνση των ασθενών αφορά μόνο σε φάρμακα χορηγούμενα μέσω των ασφαλιστικών τους ταμείων για την αντιμετώπιση ευκαιριακών λοιμώξεων ή άλλων συμπαραμαρουσών παθήσεων, λαμβανομένης υπόψη πάντα της οικονομικής τους κατάστασης. Η δωρεάν χορήγηση των φαρμάκων αυτών είναι θέμα αρμοδιότητας του Υπουργείου Κοινωνικών Ασφαλίσεων.

2ον. Το Υπουργείο Υγείας Πρόνοιας και το ΚΕΕΛ δίνουν ιδιαίτερη βαρύτητα στην ενημέρωση του πληθυσμού σχετικά με τη μάστιγα του ΑΙDS καθότι η πρόληψη στην περίπτωση αυτή αποτελεί και τη μόνη οδό περιορισμού της εξάπλωσης της νόσου. Η ενημέρωση αφορά:

α) Σε συνεργασία με τα Μ.Μ.Ε., παραγωγή τηλεοπτικών και ραδιοφωνικών μηνυμάτων,, αφιερώματα, συνεντεύξεις τύπου, καταχωρήσεις στον ημερήσιο και περιοδικό τύπο.

β) Σε συνεργασία με τα σχολεία, προβολή ταινιομαθημάτων (Video) για το AIDS, διανομή ενημερωτικών φυλλαδίων, ενημερωτικές ομιλίες, πανελλαδικό διαγωνισμό έκθεσης για το AIDS στα Λύκεια.

γ) Διαφωτιστικά σεμινάρια και διανομή φυλλαδίων στους χώρους εργασίας, αθλητικούς χώρους, τουριστικές περιοχές, Δήμους κ.λπ.

δ) Περίπτερα ενημέρωσης σε κεντρικά γραφεία της Αθήνας, γιγαντοαφίσες σε Αθήνα και Θεσ/νίκη, ζωγραφισμένα λεωφορεία κ.λπ.

Ο Υφυπουργός

Θ. ΚΟΤΣΩΝΗΣ"

25. Στην με αριθμό 1308/23-12-96 ερώτηση δόθηκε με το υπ' αριθμ. 573/23-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1308 που κατατέθηκε στις 11-12-96 από το Βουλευτή κ. Δημήτρη Κωστόπουλο σας γνωρίζουμε τα εξής:

Στην αρμόδια Υπηρεσία μας έχουν υποβληθεί δέκα επτά (17) αιτήσεις για την εφαρμογή του άρθρου 21 παρ. 6 εδ. δ' του Ν. 2300/95 (ΦΕΚ 69 Α/12-4-95).

Ολες οι παραπάνω υποθέσεις, κατόπιν εισηγήσεων, προωθήθηκαν στο Κεντρικό Συμβούλιο Χωροταξίας, Οικισμού και Περιβάλλοντος (Κ.ΣΧΟΠ) το οποίο ενέκρινε τις τροποποιήσεις των σχετικών Διαταγμάτων και τη χορήγηση τίτλων μεταφοράς Σ.Δ. υπέρ των δικαιούχων.

Μετά τη δημοσίευση των αποφάσεων δώδεκα (12) υποθέσεων στα ΦΕΚ, έχουν χορηγηθεί τίτλοι μεταφοράς Σ.Δ. στους αρχικούς ιδιοκτήτες των βαρυνομένων ακινήτων.

Εκκρεμούν πέντε (5) από τις υποβληθείσες αιτήσεις, οι οποίες αφορούν τροποποίηση Διαταγμάτων ταυτόχρονης διαδικασίας και έγκριση χορήγησης τίτλων.

Για τις παραπάνω περιπτώσεις η Υπηρεσία μας συνέταξε ερώτημα προς τον Νομικό Σύμβουλο του ΥΠΕΧΩΔΕ και εκδόθηκε η σχετική γνωμοδότηση, της οποίας εκκρεμεί η αποδοχή.

Ο Υπουργός

Κ. ΛΑΛΙΩΤΗΣ"

26. Στην με αριθμό 1326/11-12-96 ερώτηση δόθηκε με το υπ' αριθμ. 207/3-1-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 3326/11-12-96 ερώτηση που κατατέθηκε στη Βουλή των Ελλήνων από τον Βουλευτή κ. Παν. Ψωμιάδη, σχετικά με εξετάσεις ξένης γλώσσας στο Βρεττανικό Συμβούλιο και τη χρησιμοποίηση για τη διδασκαλία βιβλίων Βρεττανών συγγραφέων, σας πληροφορούμε ότι τα διαλαμβανόμενα σ'αυτή θέματα δεν άπτονται των αρμοδιοτήτων του Υπουργείου μας και ότι πλέον αρμόδια να ενημερώσουν τη Βουλή και τον ενδιαφερόμενο Βουλευτή είναι τα συνερωτώμενα Υπουργεία Εξωτερικών και Εθνικής Παιδείας και Θρησκευμάτων.

Ο Υφυπουργός

ΜΙΧ. ΧΡΥΣΟΧΟΪΔΗΣ"

27. Στην με αριθμό 1328/11-12-96 ερώτηση δόθηκε με το υπ' αριθμ. 389/2-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθ. 1328/96 ερώτηση του Βουλευτή κ. Λεων. Λυμπερακίδη, για τα θιγόμενα σ'αυτή θέματα, σας πληροφορούμε τα εξής:

Ο Οργανισμός Εργατικής Κατοικίας (Ο.Ε.Κ.) έχει δείξει ιδιαίτερο ενδιαφέρον για την ενίσχυση των δικαιούχων παραμεθορίων περιοχών. 'Ηδη, έχει εξαγγείλει την παραλαβή αιτήσεων για χορήγηση δανείων για αγορά ή ανέγερση πρώτης κατοικίας από 14/9/95 - 31/12/96 ενώ για την υπόλοιπη Ελλάδα είχε εξαγγείλει δανειοδοτικό πρόγραμμα την 1/11/96.

Τα ποσά των δανείων μέσω του Ειδικού Στεγαστικού Ανακυκλούμενου Κεφαλαίου (ΕΣΑΚ) που εχορηγούνταν από τα ειδικά προγράμματα Θράκης ήταν αυξημένα σε 7.000.000 δρχ. που εχορηγούνταν για το ΕΣΑΚ απογραφής '83 και '93 στην υπόλοιπη Ελλάδα.

Επίσης πρόκειται να εκδόσουμε σχετική απόφαση για την αύξηση των ποσών στα ειδικά προγράμματα Θράκης και την εξομοίωσή τους με τα ποσά που ισχύουν τώρα για τα νέα δανειοδοτικά προγράμματα που εξαγγέλθηκαν από 1/11/96 για την υπόλοιπη Ελλάδα.

Επί πλέον για την υπόλοιπη Ελλάδα για ένταξη στο ΕΣΑΚ απαραίτητη προϋπόθεση είναι η συμπλήρωση φορολογητέου εισοδήματος για το προηγούμενο της υποβολής της αίτησης έτος το οποίο θα ξεκινά από 2.000.000 δρχ. μέχρι 4.000.000 δρχ. και 5.000.000 δρχ. (ανάλογα με τα μέλη οικογενείας).

Για τη Θράκη το εισόδημα ξεκινά από μηδενική βάση μέχρι 2.500.000 δρχ. δίνοντας έτσι τη δυνατότητα να συμπριληφθούν στα δανειοδοτικά μας προγράμματα και οι πλέον ασθενέστερες οικονομικά κοινωνικές τάξεις δικαιούχων, ενώ οι πιο εύρωστοι οικονομικά κατατάσσονται στο πρόγραμμα διπλής επιδότησης επιτοκίου.

Ακόμα οι μειωμένες ασφαλιστικές προϋποθέσεις επιτρέπουν τη συμμετοχή περισσότερων δικαιούχων στα στεγαστικά μας προγράμματα.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

28. Στην με αριθμό 1329/11-12-96 ερώτηση δόθηκε με το υπ' αριθμ. 390/2-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθ. 1329/96 ερώτηση του Βουλευτή κ. Λεων. Λυμπερακίδη, για τα θιγόμενα σ'αυτή θέματα, σας πληροφορούμε τα εξής:

Οι μειωμένες ασφαλιστικές προϋποθέσεις για τα νιόπαντρα ζευγάρια ξεκίνησαν από το πρόγραμμα του 1983 και δεν θεσπίστηκαν τώρα για να καλυφθούν κάποιοι συγκεκριμένοι δικαιούχοι.

Ο Οργανισμός Εργατικής Κατοικίας (Ο.Ε.Κ.) στα πλαίσια του κοινωνικού του ρόλου θέλησε να βοηθήσει τα ζευγάρια στο ξεκίνημα της ζωής τους, δίνοντάς τους τη δυνατότητα να στεγασθούν, παρέχοντας έτσι και ένα κίνητρο για να κάνουν οικογένεια.

Επί πλέον σας ενημερώνουμε ότι το Δ.Σ. του Οργανισμού προκειμένου να βοηθήσει τους δικαιούχους του στη συνεδρίασή του αρ. 78/96 αποφάσισε την προσθήκη μεταβατικής διάταξης στην παράγραφο 15 στο άρθρο 35 σύμφωνα με την οποία οι προϋποθέσεις για να χαρακτηρισθεί κάποιος ως δικαιούχος στεγαστικής συνδρομής στα νέα δανειοδοτικά προγράμματα (από 1/11/96 - 31/10/98) ελέγχονται κατά το χρόνο υποβολής της αίτησης.

Με τη διάταξη αυτή καλύπτονται επομένως και οι δικαιούχοι 

Σελίδα 2887 

που παντρεύτηκαν μετά την εξαγγελία του προγράμματος εφόσον υποβάλλουν σχετική αίτηση μετά το γάμο τους.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

29. Στην με αριθμό 1332/11-12-96 ερώτηση δόθηκε με το υπ' αριθμ. 444/24-12-96 έγγραφο από τον Υπουργό Εμπορικής Ναυτιλίας η ακόλουθη απάντηση:

"Απαντώντας στην 1332/11-12-96 ερώτηση του Βουλευτή κ. Παναγιώτη Μελά αναφορικά με την ακτοπλοϊκή εξυπηρέτηση των ΑΝΤΙΚΥΘΗΡΩΝ σας γνωρίζουμε τα ακόλουθα:

1. Είναι γεγονός ότι το Ε/Γ-Ο/Γ "ΘΗΣΕΥΣ" διέκοψε τα δρομολόγιά του στη γραμμή ΠΕΙΡΑΙΑ - ΠΕΛΟΠΟΝΝΣΟΥ - ΚΥΘΗΡΩΝ - ΑΝΤΙΚΥΘΗΡΩΝ ΚΡΗΤΗΣ από 29/9/1996 λόγω μηχανικής βλάβης αλλά και αναγκαστικής κατάσχεσης που επεβλήθη στο πλοίο.

2. Το ΥΕΝ για την κάλυψη των συγκοινωνιακών αναγκών των ΑΝΤΙΚΥΘΗΡΩΝ ενέκρινε στο Ε/Γ-Ο/Γ "ΜΑΡΘΡΑ", που εκτελεί δρομολόγια στη γραμμή ΓΥΘΕΙΟΥ - ΚΥΘΗΡΩΝ - ΝΕΑΠΟΛΗΣ ΒΟΙΩΝ, να εκτελεί μια φορά την εβδομάδα (κάθε Τετάρτη) ένα δρομολόγιο από ΝΕΑΠΟΛΗ στα ΑΝΤΙΚΥΘΗΡΑ.

3. Το παραπάνω δρομολόγιο εκτελείται μέχρι σήμερα κανονικά, με εξαίρεση δύο περιπτώσεις κατά τις οποίες ματαιώθηκαν τα δρομολόγια λόγω δυσμενών καιρικών συνθηκών που επικρατούσαν στην περιοχή και τα οποία ΔΕΝ ΗΤΑΝ ΔΥΝΑΤΟ ΝΑ ΕΚΤΕΛΕΣΘΟΥΝ και με οποιοδήποτε άλλο πλοίο.

4. Το ΥΕΝ από τον Μάϊο τρέχοντος έτους όταν για πρώτη φορά ο πλοιοκτήτης του Ε/Γ-Ο/Γ ΘΗΣΕΥΣ αντιμετώπισε οικονομικά προβλήματα δημοσίευσε δύο φορές προκηρύξεις εκδήλωσης ενδιαφέροντος για την δρομολόγηση νέου πλοίου στη γραμμή ΠΕΙΡΑΙΑ-ΠΕΛ/ΝΗΣΟΥ ΚΡΗΤΗΣ, χωρίς να υπάρξει σχετική ανταπόκριση. Για την τρέχουσα περίοδο των εορτών, πέραν του εγκεκριμένου δρομολογίου του Ε/Γ-Ο/Γ "ΜΑΡΘΑ" έχει εγκριθεί και εκτέλεση δύο δρομολογίων την 23/12/96 και 30/12/96 του Ε/Γ-Ο/Γ "ΠΗΓΑΣΟΣ" από ΠΕΙΡΑΙΑ - ΚΥΘΗΡΑ - ΑΝΤΙΚΥΘΗΡΑ ενώ προγραμματίζεται και η εκτέλεση ενός ακόμη δρομολογίου από το Ε/Γ-Ο/Γ "ΜΗΛΟΣ ΕΞΠΡΕΣ". Ταυτόχρονα εκλήθη για πολλοστή φορά ο πλοιοκτήτης του Ε/Γ-Ο/Γ "ΘΗΣΕΥΣ" για την ενεργοποίηση του πλοίου με ένα τουλάχιστον ταξίδι την εβδομάδα τη χειμερινή περίοδο από ΠΕΙΡΑΙΑ για ΚΥΠΑΡΙΣΣΙ - ΜΟΝΕΜΒΑΣΙΑ - ΚΥΘΗΡΑ - ΑΝΤΙΚΥΘΗΡΑ - ΚΑΣΤΕΛΙ.

5. 'Οπως προκύπτει από τα παραπάνω το ΥΕΝ μέσα στα πλαίσια των πραγματικών καταστάσεων καταβάλλει κάθε δυνατή προσπάθεια για την καλύτερη εξυπηρέτηση των ΑΝΤΙΚΥΘΗΡΩΝ.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

30. Στην με αριθμό 1334/11-12-96 ερώτηση δόθηκε με το υπ' αριθμ. 445/24-12-96 έγγραφο από τον Υπουργό Εμπορικής Ναυτιλίας η ακόλουθη απάντηση:

"Απαντώντας στην 1334/11-12-96 ερώτηση της Βουλευτή κας Στέλλας Αλφιέρη αναφορικά με την ακτοπλοϊκή εξυπηρέτηση των ΑΝΤΙΚΥΘΗΡΩΝ σας γνωρίζουμε τα ακόλουθα:

1. Είναι γεγονός ότι το Ε/Γ-Ο/Γ "ΘΗΣΕΥΣ" διέκοψε τα δρομολόγιά του στη γραμμή ΠΕΙΡΑΙΑ - ΠΕΛΟΠΟΝΝΣΟΥ - ΚΥΘΗΡΩΝ - ΑΝΤΙΚΥΘΗΡΩΝ ΚΡΗΤΗΣ από 29/9/1996 λόγω μηχανικής βλάβης αλλά και αναγκαστικής κατάσχεσης που επεβλήθη στο πλοίο.

2. Το ΥΕΝ για την κάλυψη των συγκοινωνιακών αναγκών των ΑΝΤΙΚΥΘΗΡΩΝ ενέκρινε στο Ε/Γ-Ο/Γ "ΜΑΡΘΡΑ", που εκτελεί δρομολόγια στη γραμμή ΓΥΘΕΙΟΥ - ΚΥΘΗΡΩΝ - ΝΕΑΠΟΛΗΣ ΒΟΙΩΝ, να εκτελεί μια φορά την εβδομάδα (κάθε Τετάρτη) ένα δρομολόγιο από ΝΕΑΠΟΛΗ στα ΑΝΤΙΚΥΘΗΡΑ.

3. Το παραπάνω δρομολόγιο εκτελείται μέχρι σήμερα κανονικά, με εξαίρεση δύο περιπτώσεις κατά τις οποίες ματαιώθηκαν τα δρομολόγια λόγω δυσμενών καιρικών συνθηκών που επικρατούσαν στην περιοχή και τα οποία ΔΕΝ ΗΤΑΝ ΔΥΝΑΤΟ ΝΑ ΕΚΤΕΛΕΣΘΟΥΝ και με οποιοδήποτε άλλο πλοίο.

4. Το ΥΕΝ από τον Μάϊο τρέχοντος έτους όταν για πρώτη φορά ο πλοιοκτήτης του Ε/Γ-Ο/Γ ΘΗΣΕΥΣ αντιμετώπισε οικονομικά προβλήματα δημοσίευσε δύο φορές προκηρύξεις εκδήλωσης ενδιαφέροντος για την δρομολόγηση νέου πλοίου στη γραμμή ΠΕΙΡΑΙΑ-ΠΕΛ/ΝΗΣΟΥ ΚΡΗΤΗΣ, χωρίς να υπάρξει σχετική ανταπόκριση. Για την τρέχουσα περίοδο των εορτών, πέραν του εγκεκριμένου δρομολογίου του Ε/Γ-Ο/Γ "ΜΑΡΘΑ" έχει εγκριθεί και εκτέλεση δύο δρομολογίων την 23/12/96 και 30/12/96 του Ε/Γ-Ο/Γ "ΠΗΓΑΣΟΣ" από ΠΕΙΡΑΙΑ - ΚΥΘΗΡΑ - ΑΝΤΙΚΥΘΗΡΑ ενώ προγραμματίζεται και η εκτέλεση ενός ακόμη δρομολογίου από το Ε/Γ-Ο/Γ "ΜΗΛΟΣ ΕΞΠΡΕΣ". Ταυτόχρονα εκλήθη για πολλοστή φορά ο πλοιοκτήτης του Ε/Γ-Ο/Γ "ΘΗΣΕΥΣ" για την ενεργοποίηση του πλοίου με ένα τουλάχιστον ταξίδι την εβδομάδα τη χειμερινή περίοδο από ΠΕΙΡΑΙΑ για ΚΥΠΑΡΙΣΣΙ - ΜΟΝΕΜΒΑΣΙΑ - ΚΥΘΗΡΑ - ΑΝΤΙΚΥΘΗΡΑ - ΚΑΣΤΕΛΙ.

5. 'Οπως προκύπτει από τα παραπάνω το ΥΕΝ μέσα στα πλαίσια των πραγματικών καταστάσεων καταβάλλει κάθε δυνατή προσπάθεια για την καλύτερη εξυπηρέτηση των ΑΝΤΙΚΥΘΗΡΩΝ.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

31. Στην με αριθμό 1340/11-12-96 ερώτηση δόθηκε με το υπ' αριθμ. 21766/23-12-96 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην αριθ. 1340/11.12.1996 ερώτηση που κατέθεσαν οι Βουλευτές κ.κ. Σταύρος Παναγιώτου και Στρατής Κόρακας, σας γνωρίζουμε τα εξής:

1) Η ΧΟΥΣΕΙΝ ΟΓΛΟΥ ΣΕΒΗΜ του Σεραφεντίν, απώλεσε την Ελληνική ιθαγένεια, σύμφωνα με τις διατάξεις του άρθρου 19 Κ.Ε.Ι., με την απόφασή μας Φ. 15293/19277/10.10.1991, ύστερα από σύμφωνη γνώμη του Συμβουλίου Ιθαγένειας, που διατυπώθηκε στην 1195/24.9.1991 συνεδρία του, γιατί εγκατέλειψε τη Χώρα μας, χωρίς πρόθεση επανόδου, όπως τούτο προέκυπτε από σχετική πρόταση των αρμοδίων Αρχών. Στις 23.9.1993 υπέβαλε αίτηση ακυρώσεως ενώπιον του Συμβουλίου της Επικρατείας, η οποία θα εκδικάζονταν στις 6.2.1996.

2) Ο ΧΟΥΣΕΙΝ ΜΕΧΜΕΤ - ΑΛΗ του Σεραφεντίν, απώλεσε την Ελληνική ιθαγένεια, σύμφωνα με τις διατάξεις του άρθρου 19 Κ.Ε.Ι., με την απόφασή μας Φ. 3396/3477/26.2.1991, ύστερα από σύμφωνη γνώμη του Συμβουλίου Ιθαγένειας, που διατυπώθηκε στην 1191/30.1.1991 συνεδρία του, γιατί εγκατέλειψε τη Χώρα μας, χωρίς πρόθεση επανόδου, όπως τούτο προέκυπτε από σχετική πρόταση των αρμοδίων Αρχών. 

Στις 27.9.1993 υπέβαλε αίτηση ακυρώσεως ενώπιον του Συμβουλίου της Επικρατείας, η οποία θα εκδικάζονταν στις 6.2.1996.

3) Το άρθρο 19 του Κ.Ε.Ι. εφαρμόζεται μόνο σε άτομα, για τα οποία συντρέχουν οι προβλεπόμενες προϋποθέσεις και ύστερα από σύμφωνη γνώμη του Συμβουλίου Ιθαγενείας.

4) Από το Υπουργείο μας, επί του παρόντος, δεν αντιμετωπίζεται θέμα τροποποίησης διατάξεων του Κ.Ε.Ι..

Ο Υφυπουργός

Λ. ΠΑΠΑΔΗΜΑΣ"

32. Στην με αριθμό 1343/11-12-96 ερώτηση δόθηκε με το υπ' αριθμ. 394/2-1-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 1343/11.12.1996 ερώτησης που κατέθεσε στη Βουλή ο Βουλευτής κ. Ν. Νικολόπουλος σχετικά με την επιβολή φόρου στη μεγάλη ακίνητη περιουσία, σας γνωρίζουμε τα ακόλουθα:

Με το νομοσχέδιο που κατατέθηκε στη Βουλή επιβάλλεται φόρος στην κατοχή της μεγάλης ακίνητης περιουσίας που βρίσκεται στην Ελλάδα.

Η επιβολή του φόρου αυτού, όπως αναφέρεται και στην αιτιολογική έκθεση, στοχεύει στη σύλληψη της φορολογητέας ύλης και τη δικαιότερη κατανομή του φορολογικού βάρους, στην αύξηση της προοδευτικότητας του φορολογικού συστή-

Σελίδα 2888 

ματος, στην άμβλυνση της ανισοκατανομής του πλούτου και στην ορθολογικότερη χρησιμοποίηση των οικονομικών πόρων της Χώρας.

'Οσον αφορά τη δημοσιονομική του απόδοση, εκτιμάται ότι θα αυξήσει τα έσοδα του Δημοσίου κατά 25 δισ. δραχμές χωρίς να επηρεάσει τα έσοδα που προέρχονται από άλλους φόρους.

Ο Υφυπουργός

Γ. ΔΡΥΣ"

33. Στην με αριθμό 1348/11-12-96 ερώτηση δόθηκε με το υπ' αριθμ. 576/23-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1348 που κατατέθηκε στις 11-12-96 από το Βουλευτή κ. Ακηφόγλου Μπηρόλ, σας πληροφορούμε τα εξής:

'Οπως ήδη γνωρίζετε με το ν. 2218/94 όλες οι σχετικές με την έκδοση οικοδομικών αδειών αρμοδιότητες έχουν μεταβιβασθεί στη Δευτεροβάθμια Τοπική Αυτοδιοίκηση (αιρετός Νομάρχης) στην οποία ανήκουν πλέον οι πολεοδομικές υπηρεσίες.

'Οπως μας ενημέρωσε ο Νομάρχης Ξάνθης, εφαρμόσθηκαν και για το συγκεκριμένο κτίριο -όπως και για κάθε άλλη περίπτωση και για οιονδήποτε- οι ισχύουσες πολεοδομικές διατάξεις που προβλέπουν τη διακοπή των οικοδομικών εργασιών σε περίπτωση που αυτές εκτελούνται καθ' υπέρβαση των προβλεπομένων από την οικοδομική άδεια, και την υποβολή από τους ενδιαφερομένους των απαραίτητων στοιχείων και δικαιολογητικών για αναθεώρησή της (α.22 παρ. 3 του ν. 1557/85 - ΓΟΚ/85).

Θεωρούμε απαραίτητο να τονίσουμε ότι οι μουσουλμάνοι της Θράκης ασκούν ελεύθερα τα θρησκευτικά τους καθήκοντα και απολαμβάνουν πλήρους ισονομίας και ισοπολιτείας, όχι μόνο γιατί το επιβάλλουν οι διεθνείς συνθήκες, αλλά και η Δημοκρατία της Ελλάδος και το Σύνταγμα της Χώρας.

Το γεγονός δε της έκδοσης της υπ' όψη οικοδομικής αδείας, με την οποία αυξάνεται σημαντικά ο όγκος του υπάρχοντος τεμένους στην Κοιν. Κιμμερίων του νομού Ξάνθης, επιβεβαιώνει και την αυξημένη ευαισθησία και το σεβασμό σε όλα τα επίπεδα, απέναντι στις θρησκευτικές ελευθερίες.

Ο Υπουργός

Κ. ΛΑΛΙΩΤΗΣ"

34. Στην με αριθμό 1349/12-12-96 ερώτηση δόθηκε με το υπ' αριθμ. 581/3-1-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1349 που κατατέθηκε στις 12-12-96 από τον Βουλευτή κ. Γεώργιο Καρατζαφέρη σας γνωρίζουμε τα εξής:

Πρόγραμμα του Υ.ΠΕ.ΧΩ.Δ.Ε. είναι να σταματήσει η ανεξέλεγκτη ρίψη μπαζών και σκουπιδιών. Ειδικότερα στην Ανατολική Αττική και εντός του Ιανουαρίου με πρωτοβουλία της Νομαρχιακής Αυτοδιοίκησης αναμένεται ο καθορισμός συγκεκριμένων χώρων υποδοχής τέτοιου είδους απορριμμάτων.

Η περιοχή Διονύσου έχει ειδικό καθεστώς προστασίας που προκύπτει από το Προεδρικό Διάταγμα (Π.Δ.) προστασίας του Πεντελικού 'Ορους. Σ'αυτό έχουν θεσμοθετηθεί όροι και προϋποθέσεις που πρέπει να τηρούνται απαρέγκλιτα από όλους τους φορείς Υπουργεία, Νομαρχιακή και Τοπική Αυτοδιοίκηση.

Είναι χρέος όλων των φορέων να έχουν αρμονική και διαρκεί συνεργασία με τους πολίτες για να εφαρμοσθούν απαρέγκλιτα οι προβλέψεις, οι όροι και προϋποθέσεις του Π.Δ. που καθορίζουν τις χρήσεις γης, τις επιτρεπόμενες λειτουργίες, τους όρους και περιορισμούς δόμησης την προστασία του πρασίνου και των ελεύθερων χώρων.

Κάθε παράβαση πρέπει να αποκαλύπτεται και να στηλιτεύεται και κάθε παραβάτης θα πρέπει να τιμωρείται για τις παράνομες πράξεις του. 'Οπως π.χ. για την ανεξέλεγκτη παράνομη ρίψη μπαζών και απορριμμάτων που καταστρέφει το Περιβάλλον και υποβαθμίζει την ποιότητα ζωής των κατοίκων. 'Ολοι οι φορείς πρέπει να αναλάβουν τις ευθύνες τους και να δράσουν αποτελεσματικά.

Το Υ.ΠΕ.ΧΩ.Δ.Ε. σε κάθε περίπτωση θεωρεί χρέος του να εφαρμόσει το Π.Δ. προστασίας του Πεντελικού 'Ορους.

Ο Υπουργός

ΚΩΣΤΑΣ ΛΑΛΙΩΤΗΣ"

35. Στις με αριθμό 1351/12-12-96, 1542/19-12-96 ερωτήσεις δόθηκε με το υπ' αριθμ. 14/7-1-97 έγγραφο από τον Υφυπουργό Εργασίας η ακόλουθη απάντηση:

"Απαντώντας:

α) στην 1351/113/12-12-96 ερώτηση και αίτηση κατάθεσης εγγράφων, που κατέθεσε στη Βουλή ο Βουλευτής κ. Γ. Καρατζαφέρης και

β) στην 1542/19-12-96 ερώτηση, που κατέθεσαν στη Βουλή οι Βουλευτές κ.κ. Σ. Αλφιέρη και Μ. Μουσταφά, σχετικά με την ακτινοπροστασία των εργαζομένων στα ακτινολογικά εργαστήρια του Ι.Κ.Α. και όσον αφορά τα θέματα αρμοδιότητάς μας, σας πληροφορούμε τα ακόλουθα, τα οποία μας έκανε γνωστά η Διοίκηση του Ιδρύματος:

Α. Τα ακτινολογικά εργαστήρια του Ι.Κ.Α. λειτουργούν με σκοπό την επαρκή διαγνωστική κάλυψη των ασφαλισμένων του. Η διαδικασία έγκρισης λειτουργίας τους καθορίζεται από τις διατάξεις της αρ. 14232 (ΦΟΡ) 1416/91 (ΦΕΚ Β' 539/19-7-91) κοινής απόφασης των Υπουργών Εθνικής Οικονομίας, Εργασίας, Υγείας - Πρόνοιας - Κοιν. Ασφαλίσεων και Βιομηχανίας - Ενέργειαςε - Τεχνολογίας. Οι υπηρεσίες του Ι.Κ.Α. εφαρμόζουν πιστά αυτές τις διατάξεις σε όλα τα λειτουργούντα ακτινολογικά εργαστήρια.

Γενικά:

1. Κατά την κατασκευή όλων των ακτινολογικών εργαστηρίων έχουν εφαρμοσθεί όλες οι κείμενες περί ακτινοπροστασίας διατάξεις.

2. 'Αδειες λειτουργίας έχουν αρκετά από τα εργαστήρια, για τα οποία ολοκληρώθηκε η διαδικασία συγκέντρωσης και υποβολής στη νομαρχία των εξής δικαιολογητικών:

- 'Εκθεση ασφαλούς λειτουργίας,

- Μελέτη ακτινοπροστασίας,

- 'Εκθεση πυρασφάλειας,

- 'Αδεια πολεοδομίας,

- Προέγκριση κατάστασης εργαστηρίου,

- Αποδοχή υπευθυνότητας από τον ακτινολόγο γιατρό κ.λπ..

Η καθυστέρηση έκδοσης της άδειας λειτουργίας μερικών εργαστηρίων οφείλεται σε καθαρά γραφειοκρατικούς λόγους και όχι στην έλλειψη μέτρων ακτινοπροστασίας. Συνήθως παρατηρείται καθυστέρηση στην αποδοχή της υπευθυνότητας από τους ακτινολόγους γιατρούς, που υπηρετούν στα εργαστήρια, γιατί η υπευθυνότητα αυτή θεωρείται από τους γιατρούς ως στέρηση του δικαιώματος λειτουργίας ιδιωτικού ακτινολογικού εργαστηρίου.

Επίσης ένας άλλος λόγος αυτής της καθυστέρησης, είναι η ύπαρξη στο ίδιο εργαστήριο ενός και καινούριου και ενός παλιού ακτινολογικού μηχανήματος, οπότε αν δεν απομακρυνθεί το παλιό δεν εκδίδεται άδεια λειτουργίας για το καινούριο μηχάνημα.

3. Κατά την τελευταία τριετία έχει αντικατασταθεί ο εξοπλισμός των 3/4 του αριθμού των ήδη λειτουργούντων εργαστηρίων με μηχανήματα τελευταίου τύπου προδιαγραφών ασφαλείας, τα οποία χαρακτηρίζονται από την υψηλή διακριτικής τους ικανότητα και τη χαμηλή παροχή της λυχνίας ακτίνων Χ.

4. 'Ολοι οι εργαζόμενοι έχουν δοσίμετρο για τη μέτρηση της διαχεόμενης ακτινοβολίας, το οποίο ελέγχεται κάθε μήνα και ποτέ δεν βρέθηκε φόρτιση μεγαλύτερη της μηδενικής.

Β. Ειδικότερα:

Η δόση ακτινοβολίας πίσω από τις πόρτες του χειριστηρίου του ακτινολογικού εργαστηρίου του Ι.Κ.Α. Αγ. Αναργύρων, όπως υπολογίσθηκε κατά τον έλεγχο της ΕΕΑΕ, ηταν 
Σελίδα 2889 

μικρότερη από το όριο για το γενικό πληθυσμό, αλλά μεγαλύτερη από αυτή που συνήθως μετριέται και παρατηρείται στα χειριστήρια. Αυτή την έννοια είχε το από 6-9-96 έγγραφο της ΕΕΑΕ με το οποίο θορυβήθηκαν οι εργαζόμενοι στα ακτινολογικά εργαστήρια του Ιδρύματος στους Αγ. Αναργύρους, που συνέστησε τη βελτίωση της θωράκισης στις πόρτες του χειριστηρίου.

Οι υπηρεσίες του Ι.Κ.Α. τηρούν πιστά τις τρεις βασικές αρχές (αιτιολόγησης, βελτιστοποίησης και ορίων δόσης ακτινοβολίας) της ακτινοπροστασίας από τη χρήση των ακτινοβολιών, βάσει των οποίων ενεργεί και η ΕΕΑΕ.

2. Ειδικευμένοι σύμβουλοι σε θέματα ακτινοπροστασίας είναι οι ακτινοφυσικοί Ιατρικής, που υπηρετούν στο Ι.Κ.Α. και έχουν επωμισθεί τον έλεγχο των ακτινολογικών εργαστηρίων. Από τους 14, που προβλέπονται από τον Οργανισμό του Ι.Κ.Α., υπηρετούν μόνο πέντε. Από αυτούς οι τρεις υπηρετούν στο 6ο ογκολογικό νοσοκομείο του Ι.Κ.Α. "Γ. Γεννηματάς", ένας στη Θεσ/νίκη και ένας στη Διοίκηση του Ι.Κ.Α.. Από τους δύο τελευταίους ο ένας είναι επιφορτισμένος με την παρακολούθηση της λειτουργίας των ακτινολογικών εργαστηρίων του Ιδρύματος στη Β. Ελλάδα και ο άλλος της υπόλοιπης Ελλάδας.

3. Η κατάταξη του χώρου εργασίας (ελεγχόμενη, επιβλεπόμενη και μη επιβλεπόμενη περιοχή) αναγράφεται σε κάθε μελέτη ακτινοπροστασίας, που συντάσσεται από τον ακτινοφυσικό του Ι.Κ.Α. και υποβάλλεται στην ΕΕΑΕ από το υποκατάστημα του Ιδρύματος πριν από την έναρξη κατασκευής του ακτινολογικού εργαστηρίου. Επίσης η ταξινόμηση των εργαζομένων (κατηγορία Α' και Β') γίνεται κατά την αίτηση για τη χορήγηση δοσιμέτρου.

Γ. Τέλος, σας γνωρίζουμε ότι, το Ι.Κ.Α. ενδιαφέρεται και θα συνεχίσει να ενδιαφέρεται ιδιαίτερα για την προστασία των εργαζομένων του σε χώρους ιοντιζουσών ακτινοβολιών. Γι' αυτό και μεταξύ των μέτρων που διαρκώς παίρνει, είναι και η ενημέρωση των εργαζομένων του για τους κινδύνους από την ακτινοβολία και για τα μέτρα που πρέπει να παίρνουν οι ίδιοι για την προστασία τους. Μάλιστα, η Διοίκηση του Ι.Κ.Α. ανέθεσε, με ιδιαίτερη αμοιβή, στον Πρόεδρο της Ομοσπονδίας Υγειονομικών Υπαλλήλων του Ι.Κ.Α. την ευθύνη του τόσο σοβαρού έργου αυτής της ενημέρωσης.

Δ. Σας επισυνάπτουμε και τα κατωτέρω έγγραφα που ζήτησε ο Βουλευτής κ. Γ. Καρατζαφέρης με την 1351/113/12-12-96 ερώτηση και αίτηση κατάθεσης εγγράφων:

α) Το Α.α/408/1265/23-12-96 πιστοποιητικό της Ελληνικής Επιτροπής Ατομικής Ενεργείας περί καταλληλότητας του ακτινολογικού εργαστηρίου του Ι.Κ.Α. Αγ. Αναργύρων,

β) Το Γ 31/799/96/27-12-96 έγγραφο της Διοίκησης του Ι.Κ.Α. και 

Επισυνάπτονται Φ.(2)

Ο Υφυπουργός

ΝΙΚΟΣ ΦΑΡΜΑΚΗΣ"

36. Στην με αριθμό 1354/12-12-96 ερώτηση δόθηκε με το υπ' αριθμ. 4839/2-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 1354/12-12-96 που κατέθεσε στη Βουλή ο Βουλευτής κ. Θ. Κατσανέβας, σας πληροφορούμε τα ακόλουθα για την πορεία του σχεδιασμού και της υλοποίησης των σχετικών εξαγγελιών του κ. Πρωθυπουργού, σε ομιλία του στο Περιστέρι, που αφορούν σε θέματα Πρόνοιας.

Για την αντιμετώπιση των ιδιαίτερων προβλημάτων ορισμένων Δήμων της Δυτικής Αττικής, λόγω της σύνθεσης του πληθυσμού (τσιγγάνοι) έχει εκπονηθεί σχέδιο δράσης σε συνεργασία με συναρμόδιους φορείς και έχει τεθεί σε εφαρμογή με ικανοποιητικά αποτελέσματα.

Σύμφωνα με την Π4β/οικ. 4514/96 Υπουργική Απόφαση (ΦΕΚ 801/96 Β) άρχισε να υλοποιείται η εφαρμογή του πιλοτικού προγράμματος "ΒΟΗΘΕΙΑ ΣΤΟ ΣΠΙΤΙ" στο Δήμο Περιστερίου.

Συγκεκριμένα έγινε η πρόσληψη του επί πλέον προσωπικού από το Δήμο (Κοινωνικών Λειτουργών, Νοσηλευτριών και οικογενειακών βοηθών) και άρχισε ήδη η καταγραφή αναγκών φροντίδας ηλικιωμένων στο σπίτι.

Επίσης επιχορηγήθηκε ο Δήμος Περιστερίου με το ποσόν των 50.000.000 δρχ. για την υλοποίηση του παραπάνω προγράμματος.

Τέλος, εξετάζεται η εφαρμογή πιλοτικού προγράμματος λειτουργίας των Παιδικών Σταθμών το απόγευμα και το βράδι για να διευκολύνονται πλήρως οι εργαζόμενοι γονείς.

Ο Υφυπουργός

Θ. ΚΟΤΣΩΝΗΣ"

37. Στην με αριθμό 1356/12-12-1996 ερώτηση δόθηκε με το υπ'αριθμ. 4957/31-12-1996 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθ. 1356/12-12-1996 ερώτηση, που κατατέθηκε στη Βουλή από τους Βουλευτές κ.κ. Γ. Δραγασάκη και Ευαγ. Αποστόλου, σχετικά με την λειτουργία του ΠΙΚΠΑ Κέρκυρας, στις εγκαταστάσεις του ΙΚΑ σας γνωρίζουμε τα ακόλουθα:

Το ΠΙΚΠΑ λειτουργεί στην Κέρκυρα Ιατροκοινωνικό Κέντρο, Νηπιαγωγείο, Διοικητικες Υπηρεσίες και μέχρι το Σεπτέμβριο του 1992 εστεγάζοντο στο Ορφανοτροφείο Κέρκυρας. Για την ανακατασκευή του εν λόγω κτιρίου και την πραγματοποίηση σ'αυτό της Συνόδου Κορυφής της Ε.Ε. στην Κέρκυρα το 1994, αποφασίσθηκε η προσωρινή στέγαση των υπηρεσιών του ΠΙΚΠΑ σε 3 διαφορετικα σημεία, μεταξύ των οποίων και του υποκαταστήματος ΙΚΑ, όπου παραμένουν μέχρι σήμερα.

Για διάφορους λόγους, είναι δύσκολο στην παρούσα φάση η μεταστέγαση του ΠΙΚΠΑ σε άλλο κτίριο.

α) παθολογικό ιατρείο 

β) κέντρο εμβολιασμών και συμβουλευτικό σταθμό και 

γ) μητρώο 

Από το κέντρο εμβολιασμών και το συμβουλευτικό σταθμό εξυπηρετούνται μετανάστες (Βορειοηπειρώτες-Αλβανοί) ανασφάλιστοι, κυρίως αγρότες.

Εμβολιάζονται και εξετάζονται περίπου 40 παιδιά ημερησίως σύμφωνα με τα στατιστικα δελτία που διαθέτει το ίδρυμα. Είναι προφανές ότι στην παρούσα φάση δεν είναι δυνατό να ανασταλεί η λειτουργία του ΠΙΚΠΑ Κέρκυρας, λόγω κτιρίου γιατί θα δημιουργηθεί κοινωνικό πρόβλημα.

Ο Υφυπουργός

Θ. ΚΟΤΣΩΝΗΣ"

38. Στην με αριθμό 1363/12-12-1996 ερώτηση δόθηκε με το υπ'αριθμ. 1000/9-1-1997 έγγραφο από τον Αναπλ. Υπουργό Εξωτερικών η ακόλουθη απάντηση:

"Σε απάντηση της ερώτησης 1363 από 12.12.1996 των Βουλευτών κ.κ. Θ. Κατσανέβα, Θαν. Γεωργιάδη, Θεοδ. Γεωργιάδη, Αλ. Δαμιανίδη, Π. Κουρουπλή, Ηλ. Παπαδόπουλου, Π. Φωτιάδη, Π. Τσερτικίδη, Αν. Ταατσόγλου, Γ. Διαμαντίδη" σας γνωρίζουμε τα εξής:

Στο Ε.Ι.Υ.Α.Π.Ο.Ε., υπηρετεί σήμερα ένας απόστρατος υποστράτηγος, ο κύριος Γεώργιος Δασκαλάκης αμειβόμενος με 272.344 δρχ., καθαρό μηνιαίο πληρωτέο ποσόν και απασχολούμενο ως Διευθυντής του Ιδρύματος στο Νομό Τρικάλων.

Μέχρι την 31.12.1996 υπηρετούσε επίσης ο κύριος Αντώνιος Κάντας, απόστρατος υποπτέραρχος, αμειβόμενος με 441.811 δρχ. καθαρό μηνιαίο πληρωτέο ποσόν, απασχολούμενος ως Ανπληρωτής Γενικός Διευθυντής.

Στο 'Ιδρυμα υπηρετούν σήμερα οι ακόλουθοι απόστρατοι ταξίαρχοι:

α) Ανδριόπουλος Σωτήριος, αμειβόμενος με 190.115 δρχ. καθαρό μηνιαίο πληρωτέο ποσόν, απασχολούμενος στην Υπηρεσία Προμηθειών του Ιδρύματος.

β) Τζαμάρας Ευάγγελος, αμειβόμενος με 249.752 δρχ. καθαρό μηνιαίο ποσόν, απασχολούμενος στην Υπηρεσία Ελέγχου του Ιδρύματος.

Ουδείς από τους ανωτέρω δεν αμείβεται με το ποσόν των

Σελίδα 2890 

600.000 δρχ. που αναφέρει η Ερώτηση, ούτε συμμετέχει σε Συμβούλια και Επιτροπές του Ιδρύματα.

Σε όλα τα υπόλοιπα ερωτήματα που τίθενται από τους κ.κ. Βουλευτές, πλήρης απάντηση δίδεται στον επισυνπτόμενο απολογισμό "'Εκθεση Πεπραγμένου του ΕΙΥΑΠΟΕ 1991-1995":

1. Οι απολογισμοί - Ισολογισμοί του ΕΙΥΑΠΟΕ για τα έτη 1991-1995 παρουσιάζονται στα Παραρτήαμτα 2.3, 2.4, 2.5, 2.6, 2,7.

Το σύνολο εσόδων-εξόδων παρουσιάζεται στα Παρατήματα 2.1, 2.2 αναλυτικώς δε στο Κεφάλαιο 2.

2. Αναλυτική παρουσίαση του προσωπικού ως προς τον τόπο που υπηρετεί και την ειδικότητα που έχει καθως και τα ουσιαστικά και τυπικα προσόντα περιλαμβάνονταισ το Κεφάλαιο 10.

3. Το σύνολο των δαπανών του ΕΙΥΑΠΟΕ αναφέρετε στο Κεφάλαιο 2 καθώς και στα Παραρτήματα 2.1, 2.2, 2.8, 2.9, 2.10, 2.11, 2.12, 2.13, 2.14.

4. Ανάλυση των αμοιβών του προσωπικού του ΕΙΥΑΠΟΕ περιλαμβάνεται στο Κεφάλαιο 10 του απολογσμού του Ιδρύματος.

5. Σχετικά με τις αμοιβές του Προέδρου και του Διευθύνοντος Συμβούλου, αναλυτική απάντηση έχει δοεθί επ'ευκαιρία της ερωτήσεως 75-76/22/5/1996, με το έγγραφο 452/7.6.1996 του κυρίου Αναπληρωτή Υπουργού Εξωτερικών που δημοσιεύθηκε στα Πρακτικα της 9ης Συνεδρίασης ΡΜΗ/18.6.1996, θέμα 23.

Τα μέλη του Διοικητικού Συμβουλίου αμείβονται σύμφωνα, εμ απόφαση του Υπουργού Εξωτερικών με το ποσόν των 30.000 δρχ. για κάθε συνεδρίαση του Διοικητικού Συμβουλίου, στην οποία μετέχουν. 

Τα μέλη του Συμβουλίου Διεύθυνσης, το οποίο περιλαμβάνει τους Διευθυντές της Κεντρικής Υπηρεσίας αμείβονται με 5.000 δρχ. ανά συνεδρίαση.

Στους Διευθυντές δεν καταβάλλονται άλλα επιδόματα ή ποσά ούτε επίδομα υπερωριακής απασχόλησης ή υπερεργασίας. Οι καταβαλλόμενες αποδοχές δεν προσαυξάνονται επίσης με άλλα ποσά.

Το σύνολο των καθαρών μηνιαίων αποδοχών των διευθυντικών στελεχών του ΕΙΥΑΠΟΕ παρουσιάζεται στον συνημμένο πίνακα.

6. Στο 'Ιδρύμα απασχολείται αριθμός ατόμων ποντιακής καταγωγής (περίπου 20) επισημαίνεται όμως ότι στο ΕΙΥΑΠΟΕ δεν τηρούνται στοιχεία σχετικα με την καταγωγή των υπαλλήλων. Η επικοινωνία με τους παλιννοστούντες σε τοπικό και κεντρικό επίπεδο πραγματοποιείται από κοινωνικούς λειτουργούς καθώς και εξειδικευμένο προσωπικό που γνωρίζει άριστα την ρωσικη γλώσσα.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

39. Στην με αριθμο 1365/12-12-1996 ερώτηση δόθηκε με το υπ'αριθμ. 209/3-1-1996 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθ. 1365/12-12-1996 ερώτηση που κατατέθηκε στη Βουλή των Ελλήνων από τον Βουλευτή κ. Νάσο Αλευρά, σχετικα με την απελευθέρωση των παλαιών μισθώσεων που αφορούν και τα παραδοσιακά εστιατόρια της Αθήνας, σας γνωρίζουμε τα εξής:

Οι ρυθμίσεις που θεσπίσθηκαν για την επαγγελματική στέγη, με τον τελευταίο νομο 2235/1994, ήταν προϊόν ευρύτερου διαλόγου με όλους του εμπλεκόμενους φορείς και έτυχαν της μεγαλύτερης κοινωνικής αποδοχής.

Από τα στοιχεία που συγκεντρώνει η αρμόδια υπηρεσία μας από τα Πρωτοδικεία όλης της Χώρας προκύπτει ότι η εφαρμογή του νομου εξελίσσεται ομαλά, πράγμα που καταδεικνύεται από τον ελάχιστο αριθμό εξωστικων αγωγών, που έχουν υποβληθεί με βάση τον νόμο αυτό.

Ανεξάρτητα πάντως από τα προαναφερθέντα, δεν παραλείπουμε να σας πληροφορήσουμε ότι, για την στήριξη των μιρκομεσαίων επιχειρήσεων, μελετάται νομοθετική παρέμβαση στο χρόνο διάρκειας της μίσθωσης για επαγγελματική στέγη ως και στην αύξηση της αυλής εμπορικής αξίας. Σε συνεργασία δε με το Υπουργείο Πολιτισμού και η αντιμετώπιση του προβλήματος της μίσθωσης των παραδοσιακών καταστημάτων.-

Ο Υφυπουργός

ΜΙΧ. ΧΡΥΣΟΧΟΪΔΗΣ"

40. Στην με αριθμό 1396/13-12-1996 ερώτηση δόθηκε με το υπ'αριθμ. 67/7-1-1996 έγγραφο από τον Υπουργό Πολιτισμού η ακόλουθη απάντηση:

Το θέμα της διατήρησης και διδασκαλίας της Ελληνικής Παραδοσιακής μουσικής και εξαιρετικής σπουδαιότητας και ενδιαφέρει ιδιαίτερα το Υπουργείο Πολιτισμού. Γι'αυτό και προσπαθούμε να το αντιμετωπίσουμε συστηματικά και όχι αποσπασματικά και μεμονωμένα.

Το Λαϊκό Σχολείο του Αριστείδη Μόσχου δεν είναι ο μοναδικός φορέας που ασχολείται με τη διδασκαλία των λαϊκών οργανων. Σ' όλη την Ελλάδα υπάρχουν δεκάδες ανάλογα σχολεία, τα οποία μάλιστα δεν ανήκουν σε ιδιώτες, αλλά συνδέονται με δήμους, πολιτιστικούς συλλόγους και Τοπικά μουσικά Γυμνάσια και Λύκεια.

Δυστυχώς - αντίθετα με ό,τι ισχύει στα αναγνωρισμένα ωδεία και τις μουσικές σχολές- σ'αυτά τα σχολεία παραδοσιακής μουσικής δεν ισχύει κάποιο οργανωμένο πρόγραμμα σπουδών (ως προς τα κύρια και συμπληρωματικά μαθήματα, τα έτη σπουδών, τους τίτλους και τα διπλώματα). 'Ετσι συχνά επικρατεί σύγχιση ως προς τις μεθόδους διδασκαλίας και τα προσόντα του εκπαιδευτικού προσωπικού. Αυτά τα προβλήματα δεν καλύπτονται από την καλή θέληση και τις φιλότιμες προσπάθειες των υπεθύνων των σχολών που προσπαθούν ν' ανταπεξέλθουν στο δύσκολο έργο το οποίο έχουν αναλάβει. Απαιτείται επομένως μια συνολική αντιμετώπιση του του θέματος και προς την κατεύθυνση αυτή κινείται το ΥΠ.Π.ΠΟ.

'Ηδη επεξεργαζόμαστε σχέδιο νόμου για την μουσική παιδεία.

Επιπροσθέτως πρέπει να υπογραμμίσουμε ότι ο κ. Μόσχος δεν υπέβαλε προς τη Διεύθυνση Λαϊκού Ποιλτισμού του ΥΠ.ΠΠ. - όπως του ζητήθηκε - αναλυτικό πρόγραμμα σπουδών, κατάλογο καθηγητών και στοιχεία για τη μέθοδο διδασκαλίας, ώστε να εκτιμηθεί η όλο εξαιρετική δυνατότητα ενίσχυση του κατά παρέκκλιση των παραπάνω αρχών.

Ελπίζουμε, ότι στο άμεσο μέλλον δοθεί ευκαιρία διαλόγου μαζί του (όπως και με άλλους φορείς αυτού του χώρου) ώστε να προχωρήσει μεθοδικά και συστηματικά η οργάνωση η διαδκαλίας των λαϊκών μου οργάνων και στη χώρα μας.

Η Υπουργός

ΕΥΑΓΓΕΛΟΣ ΒΕΝΙΖΕΛΟΣ"

41. Στην με αριθμό 1398/13-12-1996 ερώτηση δόθηκε με το υπ'αριθμ. 600/23-12-1996 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1398 που κατατέθηκε στις 13-12-1996 από τους Βουλευτές κ.κ. Κατσανέβα Θόδωρο, Ακριτδιη Νίκο, Βρεττό Ντίνο, Γεωργιάδη Θεόδωρο, Γεωργιάδη Ακριτίδη, Δαμιανίδη Αλέξανδρο, Κουρουπλή Παναγιώτη, Λωτίδη Λάζαρο, Παπαδόπουλο Ηλία, Σαατζόγλου Ανέστη, Τσερτικίδη Παντελή, Φωτιάδη Παναγιώτη σας ενημερώσουμε ότι το Υ.ΠΕ.ΧΩ.ΔΕ. έχοντας ασθηση της ηθικής υποχρέωσης της Πολιτείας προς τους Παλινοστούντες Ομογενείς και αναγνωρίζοντας το οξύτατο προβλήματα της εγκατάστασης και της μόνιμης στεγάσής τους καθώς και τα μεγάλα ειδικα κοινωνικά προβλήματα των προσφυγικων πληθυσμών, καταβάλλει και θα συνεχίσει να καταβάλλει στα πλαίσια των αρμοδιοτήτων του, κάθε δυνατή προσπάθεια για την αντιμετώπιση των προβλημάτων αυτών.

Ο Υπουργός

Κ. ΛΑΛΙΩΤΗΣ"

 

Σελίδα 2891 

42. Στην με αριθμό 1427/13-12-1996 ερώτηση δόθηκε με το υπ'αριθμ. 68/2-1-1997 έγγραφο από τον Υπουργό Πολιτισμού η ακόλουθη απάντηση:

"Απαντώντας στην υπ'αριθμ. 1427/13.12.1996 ερώτηση του Βουλευτή κ. Πέτρου Κουναλάκη η ίδρυση από το Υπουργείο Πολιτισμού της Κρατικής Ορχήστρας Ελληνικής Μουσικής, (άρθρο 6 ν. 2273/1994) δεν ήταν μία μεμονωμένη νομοθετική και καλλιτεχνική πρωτοβουλία, αλλά πράξη ενταγμένη στο πλαίσιο μιας συνολικής παρέμβασης στο χώρο της Μουσικής, που στόχευε στη δημιουργία θεσμών, η έλλειψη των οποίων ήταν αισθητή στη χώρα μας. Η λειτουργία μόνιμων θεσμών στο χώρο της μουσικής, δημιουργεί τις ασφαλείς προϋποθέσεις για την ανάδειξη νέων δυνάμεων, για την ουσιαστική ανάπτυξη της σύγχρονης ελληνικής μουσικής, για την αισθητική καλλιέργεια των ακροατών και την διεθνή προβολή της χώρας.

Η Κρατική Ορχήστρα Ελληνικής Μουσικής και οι άλλοι θεσμικοί μουσικοί φορείς που τέθηκαν υπό την εποπτεία του Υπουργείου Πολιτισμού και επιχορηγούνται από αυτό όπως η Ορχήστρα των Χρωμάτων, η Καμεράτα, η Ορχήστρα Εγχόρδων "Σολίστ της Πάτρας", η Συμφωνική Ορχήστρα Βόλου και βεβαίως οι δύο Κρατικές Ορχήστρες, συγκροτούν το βασικό κορσμό των μουσικών μονάδων της χώρας.

Το Υπουργείο εξόπλισε τους φορείς αυτούς με σύγχρονο, ευέλικτο και αποτελεσματικό νομικό πλαίσιο, παρέχει επαρκή οικονομική συνδρομή και τους δημιούργησε περιβάλλον πλήρους ελευθερίας και καλλιτεχνικής ανεξαρτησίας, ώστε απερίσπαστοι να επιτελούν το έργο τους.

Ταυτόχρονα μερίμνησε ώστε όλοι οι Καλλιτεχνικοί Διευθυντές να είναι οι κορυφαίοι του τομέα τους, τα δε Διοικητικα Συμβούλια να αποτελούνται από επίλεκτες προσωπικότητες της πνευματικής και Καλλιτεχνικής ζωής της χώρας. Ο χρόνος που πέρασε από την ίδρυση ή επανίδρυση των μεγάλων αυτών μουσικών φορέων είναι πολύ μικρός για να εξαχθούν ασφαλή και οριστικα συμπεράσματα για το έργο τους.

Το Υπουργείο λόγω της ιδιαιτερότητας των φορέων αυτών και του ειδικού βάρους των προσωπικοτήτων που τα στελέχωσαν, παρακολούθησε και παρακολουθεί την πορεία τους με τρόπο συστηματικό αλλά ταυτόχρονα διακριτικό.

'Ηδη, πιστεύουμε ότι η περίοδος της προσαρμογής πέρασε και η αξιολόγηση των φορέων αυτών και εν προκειμένω της Κρατικής Ορχήστρας Ελληνικής Μουσικής, θα είναι η ενδεδειγμενη για φορέα εποπτευόμενο και χρηματοδοτούμενο από το Κράτος.

Το Υπουργείο έχει ζητήσει και λάβει λεπτομερή στοιχεία δραστηριοτήτων, τα οποία και κρίνει επί τη βάσει του ιδρυτικού νόμου και της προγραμματικής σύμβασης που έχει συναφθεί ειδικά σημειώνεται ότι η ΚΟΕΜ έχει υποβάλλει πλήρη φάκελο για τον καλλιτεχνικό προγραμματισμό και την οικονομικής της διαχείρηση.

Από τα στοιχεία αυτά προκύπτουν ενδεικτικώς τα ακόλουθα:

α) Η ΚΟΕΜ πραγματοποίησε το 1995, 47 συναυλίες στην Ελλάδα και το εξωτερικό και είχε από αυτές έσοδα 120.015.330 δρχ.

β) Η ΚΟΕΜ πραγματοποίησε το 1996

Συναυλίες με το έργο του Χρήστου Λεοντή "Αριστοφάνης 'Εξοδος" (έσοδα 454.000 δρχ.)

Συναυλίες με το έργο του Χρήστου Νικολόπουλου "Ο Απόστολος Καλδάρας στων Αγγέλων τα Μπουζούκια" (έσοδα 60.386.000 δρχ.)

Συναυλίες με το έργο του Σταύρου Ξαρχάκου "Τσιτσάνη Διάλογοι" (έσοδα 25.930.000 δρχ.)

Συναυλίες με τη συμμετοχή της κ. Δήμητρας Γαλάνη και το έργο "Χάραμα" (έσοδα 20.532.000. δρχ.)

γ) Η συνεργασία της ΚΟΕΜ με το κ. Χρήστο Λεοντή διακόπηκε στι 21.5.1996 επειδή αυτός ζήτησε αναπροσασρμογή της συμφωνημένης αμοιβής του από 300.000 δρχ. μικρά σε 1.335.000 δρχ. μικτά (800.000 δρχ. καθαρά) για κάθε συναυλία του έργου "Αριστοφάνους έξοδος" (βλέπε τις από 7.12.1995 και 19.4.1996 επιστολές κ. Χρήστου Λεοντή και την 138/21.5.1996 επιστολή της ΚΟΕΜ.

δ) συνεργασία τη ΚΟΕΜ με τη "Μύλος Α.Ε." που διοργανώσει τις συναυλίες της κ. Δήμητρας Γαλάνης με το έργο "Χάραμα" διέπεται από το από 10.10.1996 ιδιωτικό συμφωνητικό και έχει αποδώσει στην ΚΟΕΜ έσοδα 20.532.000 δρχ. Σημειώνεται ότι στους νόμιμους σκοπούς της ΚΟΕΜ (άρθρο 6 ν. 2273/1994) περιλαμβάνεται υπό στοιχείο ζ "η συνεργασία και σύμπραξη με άλλους καλλιτεχνικού φορείς του Δημοσίου ή Ιδιωτικού τομέα συμπεριλαμβανομένων και καλλιτεχνικών φορέων του εξωτερικού, στην παραγωγή καλλιτεχνικών εκδηλώσεων με σκοπό την προώθηση της Ελληνικής Μουσικής.

Επισυνάπτω αντίγραφο φακέλου που υπέβαλε η ΚΟΕΜ για τη συνεργασία της με την "Μύλος Α.Ε."

α) Επιστολη της Μύλος Α.Ε. προς ΚΟΕΜ

β) Ιδιωτικό συμφωνητικό ΚΟΕΜ - Μύλος Α.Ε.

γ) Τιμολόγιο του υπ'αριθμ. 46/31.10.1996 και 47/30.11.1996

Ο Υπουργός

ΕΛΕΥΘΕΡΙΟΣ ΒΕΝΙΖΕΛΟΣ"

43. Στην με αριθμό 1429/13-12-1996 ερώτηση δόθηκε με το υπ'αριθμ. 165/7-1-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1429/13.12.1996 που κατέθεσε στη Βουλή ο Βουλευτής κ. Μαν. Μπεντενιώτης παρακαλούμε να πληροφορήσετε τον κ. Βουλευτή ότι στον κόμβο Λ. Ποσειδώνος - Γούναρη στον Πειραιά, λειτουργούν φωτεινοί σηματοδότες σύμφωνα με την εγκεκριμένη από 9.5.1994 μελέτη της Δ/νσης Μελετών του ΥΠΕΧΩΔΕ. Η μελέτη αυτή προβλέπει οι πεζοί που διασχίζουν την Λ. Ποσειδώνος από τη νησίδα προς το Λιμάνι να χρησιμοποιούν κομβίο πεζών προκειμένου να έλθει η πράσινη ένδειξη στον αντίστοιχο σηματοδότη πεζών.

Η αρμόδια Δ/νση του ΥΠΕΧΩΔΕ έκανε αυτοψία στις 20.12.1996 και διαπιστώθηκε ότι οι φωτεινοί σηματοδότες της υπόψη διαβάσεως λειτουργούν κανονικά σύμφωνα με την παραπάνω μελέτη.

Ο Υπουργός

Κ. ΛΑΛΙΩΤΗΣ"

44. Στην με αριθμό 1430/13-12-1996 ερώτηση δόθηκε με το υπ'αριθμ. 69/2-1-1997 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1430/13.12.1996 ερώτηση των Βουλευτών κ.κ. Μαρίας Μπόσκου και Σταύρου Παναγιώτου, και όπως σχετικά μας ενημέρωσε η αρμόδια ΙΣΤ' Εφορεία Προϊστορικών και Κλασικών Αρχαιοτήτων, σας γνωρίζουμε, τα εξής:

Ο κ. Ν. Χριστάνης αποχώρησε από το έργο της αρχαίας αγοράς από της 25-11-1995 έως την 18-12-1995 για σοβαρούς λόγους υγείας και σύμφωνα με όσα δήλωσε ο ίδιος στην υπεύθυνη αρχαιολόγο της αρχαίας αγοράς κ. Π. Βελένη, οι γιατροί δεν του επέτρεπαν να εργαστεί για ένα μεγάλο χρονικό διάστημα και κατά το έργο 1996. Ωστόσο υπήρξε συνεννόηση για την επαναπρόσληψη του, μόλις οι θεράποντες ιατροί του το επιτρέψουν με την ειδικότητα του φύλακα του αρχαιολογικού χώρου της αγοράς, παρόλο που και αυτή η εργασία είναι ακατάλληλη για την κατάστασή του.

'Οσον αφορά τον κ. Β. Μάντζιο σας γνωρίζουμε ότι κατά το 1996 δεν έγιναν καθόλου εργασίες στις οποίες έχει εξειδικευθεί. Εξάλλου εκτός από τον κ. Μάντζιο δεν προσλήφθηκαν το 1996 και οι άλλοι εργάτες, οι οποίοι είχαν εργαστεί στο χώρο προηγούμενα έτη, και των οποίων οι ειδικότητες δεν χρειάζονταν πια.

Σε κάθε περίπτωση γίνεται προσπάθεια για την απασχόληση όλων των τεχνιτών που έχουν εξειδίκευση και προϋπηρεσία. Αυτό θα γίνει και στις περιπτώσεις των δύο παραπάνω κυρίων.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ "

45. Στην με αριθμό 1437/16.12.96 ερώτηση δόθηκε με το υπ' αριθμ. 4210/9.1.97 έγγραφο από τον Υπουργό Μεταφορών 

Σελίδα 2892 

η ακόλουθη απάντηση:

"Απαντώντας στο σχετικό έγγραφό σας, που αναφέρεται σε ερώτηση 1437/16.12.96 των Βουλευτών κ.κ. Σταύρου Παναγιώτου και Μαρίας Μπόσκου και απευθύνεται στον Υπουργό Μεταφορών και Επικοινωνιών, σχετικά με τη βελτίωση και την πύκνωση των δρομολογίων ΟΑΣΘ σας πληροφορούμε όπως μας διαβεβαίωσε ο Νομάρχης της Νομαρχιακής Αυτοδιοίκησης Θεσσαλονίκης, τα παρακάτω:

H βελτίωση και πύκνωση των δρομολογίων του Οργανισμού Αστικών Συγκοινωνιών Θεσσαλονίκης (Ο.Α.Σ.Θ.) είναι θέμα που μας απασχολεί και δηλώνουμε ότι καταβάλλεται καθημερινή προσπάθεια αύξησης του αριθμού των λεωφορείων σε κυκλοφορία παρά τις δυσεπίλυτες αντίξοες συνθήκες κυκλοφορίας.

Για τα υπόλοιπα θιγόμενα στην ερώτηση θέματα, υπό εκτέλεση, έργα κ.λ.π. αρμόδιος να απαντήσει είναι ο συνερωτώμενος Υπουργός ΠΕΧΩΔΕ. 

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

46. Στην με αριθμό 1438/16.12.96 ερώτηση δόθηκε με το υπ' αριθμ. 70/8.1.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1438/16.12.96 ερώτηση των Βουλευτών κ.κ. Νίκου Γκατζή και Αχιλλέα Κανταρτζή, σας γνωρίζουμε τα εξής:

Το Κεντρικό Αρχαιολογικό Συμβούλιο στην 40η συνεδρίαση του της από 5.12.1996 ενέκρινε εισήγηση της αρμόδιας ΙΓ' Εφορείας Προϊστορικών και Κλασικών Αρχαιοτήτων, για επαναλειτουργία του Μουσείου Αλμυρού στο σύνολό του. Δηλαδή εγκρίθηκε η τεχνική έκθεση για το αρχαίο υλικό που θα εκτεθεί, ο απαιτούμενος εξοπλισμός και η στελέχωση με το αναγκαίο φυλακτικό και άλλο προσωπικό (3 ημερήσιους φύλακες, 2 νυκτοφύλακες, και 1 καθαρίστρια).

Σχετικά με την αξιοποίηση της βιβλιοθήκης της "Οθρυος" έχουν προβλεφθεί όλα όσα είναι απαραίτητα για την εύρυθμη λειτουργία της. 

Επίσης δύο αρχαιολόγοι της ΙΓ' Εφορείας Προϊστορικών και Κλασικών Αρχαιοτήτων έχουν αναλάβει την ευθύνη όχι μόνο του Μουσείου αλλά και ολόκληρης της επαρχίας Αλμυρού.

Τέλος σας γνωρίζουμε ότι η χρηματοδότηση του έργου έχει ενταχθεί στο πρόγραμμα του '97.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

47. Στην με αριθμό 1439/16.12.96 ερώτηση δόθηκε με το υπ' αριθμ. 734/9.1.97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 1439/16.12.1996 που κατατέθηκε από το Βουλευτή κ. Π.Ψωμιάδη και αφορά στο ζήτημα της στεγαστικής αποκατάστασης των παλλινοστούντων Ποντίων Ομογενών (από Χώρες της πρώην ΕΣΣΔ), και κατά το μέρος που άπτεται θεμάτων του Υπουργείου μας, σας γνωρίζουμε τα εξής:

1. 'Οπως μας κατέστησε γνωστό η Ν.Α. Ημαθίας με το ΑΠ 984/7.1.1997 έγγραφό της (φωτ/φο του οποίου επισυνάπτουμε), το Εθνικό 'Ιδρυμα Υποδοχής και Αποκατάστασης Αποδήμων Παλλινοστούντων Ομογενών Ελλήνων (Ε.Ι.Υ.Α.Π.Ο.Ε.) εκδήλωσε το ενδιαφέρον του για την αποκατάσταση των παλλινοστούντων που είναι ενταγμένοι στο πρόγραμμά του στο Νομό Ημαθίας.

Μετά από αυτά πραγματοποιήθηκαν συνεδριάσεις στη Νάουσα για την εξεύρεση κατάλληλων χώρων για τη δωρεάν παραχώρησής τους στο 'Ιδρυμα, προκειμένου αυτό να προχωρήσει στην αποκατάσταση. Από τις συνεδριάσεις αυτές προέκυψε ότι υπάρχουν κάποιες εκτάσεις στην Κοινότητα Γιαννακοχωρίου Νάουσας και στο Συνοικισμό Σχοινά της Αλεξάνδρειας, στις οποίες θα μπορούσαν να αποκατασταθούν σε κάθε μία από αυτές περί τις δέκα οικογένειες. Τα ανωτέρω γνωστοποιήθηκαν στο 'Ιδρυμα προκειμένου να αποφασίσει σχετικά.

2. Κατά τα λοιπά αρμόδια να απαντήσουν είναι τα Υπουργεία Εξωτερικών και Οικονομικών, τα οποία είναι συναποδέκτες του έγγραφου σας και στα οποία κοινοποιούμε το παρόν προκειμένου να ενημερώσουν απ'ευθείας την Εθνική Αντιπροσωπεία.

Ο Υφυπουργός

Λ.ΠΑΠΑΔΗΜΑΣ"

48. Στην με αριθμό 1439/16.12.96 ερώτηση δόθηκε με το υπ' αριθμ. 15/6/9.1.97 έγγραφο από τον Aναπλ. Υφυπουργό Εξωτερικών η ακόλουθη απάντηση:

"Σε απάντηση της ερώτησης 1439/16.12.96 σας γνωρίζουμε τα εξής:

Η Ελληνική Πολιτεία προτίθεται να διευκολύνει την στεγαστική αποκατάσταση των Ποντίων Ομογενών μας στο νομό Ημαθίας, σε στενή συνεργασία με την Νομαρχιακή Αυτοδιοίκηση.

Στο πλαίσιο αυτό δεν φείδεται προσπαθειών για την επίτευξη του συγκεκριμένου τούτου στόχου.

Η Νομαρχιακή Αυτοδιοίκηση Ημαθίας, με πρόσφατη επιστολή της στο Ε.Ι.Υ.Α.Π.Ο.Ε., εξεδήλωσε την πρόθεσή της να παραχωρήσει εκτάσεις στην Κοινότητα Γιαννακοχωρίου Νάουσας καθώς και στον Οικισμό "Σχοινάς" του Δήμου Αλεξάνδρειας.

Το Ε.Ι.Υ.Α.Π.Ο.Ε. προτίθεται να εξετάσει άμεσα την δυνατότητα αξιοποίησης των ανωτέρω εκτάσεων για την οικιστική αποκατάσταση των Ομογενών μας.

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

49. Στην με αριθμό 1440/16.12.96 ερώτηση δόθηκε με το υπ' αριθμ. 736/9.1.97 έγγραφο από τον Υφυπουργό Eσωτερικών η ακόλουθη απάντηση:

"Απαντώντας στην ερώτηση 1440/16.12.96 που κατέθεσε ο Βουλευτής κ. Παναγ. Ψωμιάδης, σχετικά με την κατάταξη μουσικών, που απασχολούνται στο Δήμο Θεσσαλονίκης με σύμβαση μίσθωσης έργου, σε οργανικές θέσεις σας γνωρίζουμε τα εξής:

Η κάλυψη των κενών οργανικών θέσεων των ΟΤΑ είναι θέμα αρμοδιότητας αυτών.

Επίσης, στην αρμοδιότητά τους ανήκει το αν θα συμπεριλάβουν ή όχι στις κενές οργανικές θέσεις και τους μουσικούς της φιλαρμονικής.

Το Υπουργείο προκειμένου να χορηγήσει σχετική έγκριση για την πλήρωση των κενών οργανικών θέσεων ή για την απασχόληση έκτακτου προσωπικού (εποχιακού ή με σύμβαση μίσθωσης έργου), διαβιβάζει τα αιτήματα των ΟΤΑ στη Γραμματεία του Υπουργικού Συμβουλίου σύμφωνα με την αριθ.236/94 Π.Υ.Σ. όπως τροποποιήθηκε, και στη συνέχεια χορηγεί στον ΟΤΑ την αιτούμενη έγκριση εφόσον συντρέχουν οι απαραίτητες προϋποθέσεις.

Ο Υφυπουργός

Λ.ΠΑΠΑΔΗΜΑΣ"

50. Στην με αριθμό 1444/16.12.96 ερώτηση δόθηκε με το υπ' αριθμ. 585/8.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1444/16.12.96, που κατέθεσε ο Βουλευτής κ. Η. Βεζδρεβάνης αναφορικά με το παραπάνω θέμα σας πληροφορούμε ότι:

Στο Νομό Θεσπρωτίας έχουν αποσταλεί 800 εκατ. δρχ. εκ των οποίων έχουν πληρωθεί 470 εκατ. δρχ. ενώ εκκρεμεί η πληρωμή μηνός Δεκεμβρίου ύψους 330 εκατ. δρχ.

Εκτιμάται ότι μέσα στον μήνα Ιανουάριο του έτους 1997 θα έχουν ολοκληρωθεί οι πληρωμές της Εξισωτικής Αποζημίωσης στο Νομό θεσπρωτίας.

Ο Υπουργός

ΣΤ. ΤΖΟΥΜΑΚΑΣ"

 

Σελίδα 2893 

51. Στην με αριθμό 1456/16.12.96 ερώτηση δόθηκε με το υπ' αριθμ. 587/8.1.97 έγγραφο από τον Υπουργό Eθν.Οικονομίας η ακόλουθη απάντηση:

"Σχετικά με την ερώτηση 1456/16.12.96 του Βουλευτού κ. Δ. Σιούφα σας γνωρίζουμε ότι:

1. Η αναγραφή της λέξης ΕΥΡΩ ισομερώς τόσο στον ελληνικό όσο και στο λατινικό αλφάβητο αποτελεί μεγάλη επιτυχία της Ελληνικής Κυβέρνησης. Η "μακέτα" που παρουσιάστηκε στο Δουβλίνο από τον πρόεδρο του ΕΝΙ κ.Lamfalussy, κατά δήλωση του ιδίου, δεν είχε την οριστική μορφή. Η επίσπευση της παρουσίασης, λόγω της συνόδου του Δουβλίνου, ανάγκασε τον "μακετίστα" στην κατασκευή του χάρτη της Ευρώπης με ατέλειες ως προς τις χώρες της 'Ενωσης. Είναι ευνόητο ότι στο τελικό σχέδιο θα γίνουν όλες οι απαραίτητες διορθώσεις καθώς και άλλες βελτιώσεις, όπως στον χρωματισμό.

2. Η Ελληνική Αντιπροσωπεία στο Δουβλίνο έκανε όλες τις απαραίτητες παρατηρήσεις, οι οποίες αφορούσαν την χώρα μας, όπως εξάλλου έκαναν και οι άλλες αντιπροσωπείες για τις χώρες τους. Καθώς οι τεχνικές προδιαγραφές του ενιαίου νομίσματος είναι αρμοδιότητα του ΕΝΙ, σύμφωνα με τη Συνθήκη του Μaastricht, η διασφάλιση των συμφερόντων της χώρας μας επιτυγχάνεται από τους εκπροσώπους μας στις αντίστοιχες επιτροπές.

3. Πρέπει να σημειωθεί ότι στο συγκεκριμένο θέμα κατά τη διαδικασία οριστικοποίησης της μορφής του ευρωπαϊκού χαρτονομίσματος, δόθηκαν "μάχες" σε όλα τα επίπεδα με επιτυχή κατάληξη για τη χώρα μας. Η μεγαλύτερη εγγύηση για τη διασφάλιση των συμφερόντων της Ελλάδας τεκμηριώθηκε με την αναγραφή του ΕΥΡΩ και στα ελληνικά.

Ο Υπουργός

Γ. ΠΑΠΑΝΤΩΝΙΟΥ"

52. Στην με αριθμό 1456/16.12.96 ερώτηση δόθηκε με το υπ' αριθμ. 6/7.1.97 έγγραφο από τον Αναπλ. Υπουργό Εξωτερικών η ακόλουθη απάντηση:

"Απαντώντας στην υπ'αριθ.1456 από 16.12.96 ερώτηση του Βουλευτή κ. Δημητρίου Σιούφα, σας πληροφορούμε:

H παράλειψη στη γραφική παράσταση του ενιαίου νομίσματος "ΕΥΡΩ", που παρουσιάσθηκε στην Ευρωπαϊκό Συμβούλιο του Δουβλίνου (13/14/12/1996), δεν αφορούσε μόνο στα ελληνικά νησιά, αλλά και σε περιοχές άλλων κρατών-μελών.

Σύμφωνα με τις σχετικές εξηγήσεις που δόθηκαν, επρόκειτο για αφαιρετική καλλιτεχνική απεικόνιση της γεωγραφίας, χωρίς την πρόθεση παράλειψης συγκεκριμένου χώρου της επικράτειας των κρατών-μελών. 

Βεβαίως, ασχέτως της προθέσεως, η ελληνική πλευρά αντέδρασε αμέσως λόγω της ευαισθησίας επί του θέματος και απέσπασε την διαβεβαίωση ότι η παράλειψη θα αποκατασταθεί στην τελική μορφή της γραφικής παράστασης.

Εξυπακούεται ότι το Υπουργείο Εξωτερικών θα παρακολουθήσει στενά το θέμα ώστε η ανωτέρω διαβεβαίωση να πραγματοποιηθεί.

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑNΔΡΕΟΥ"

53. Στην με αριθμό 1457/96 ερώτηση δόθηκε με το υπ' αριθμ. 28/7.1.97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ'αριθμ. 1457/96 ερώτηση που κατέθεσε στη Βουλή ο Βουλευτής κ. Δ. Σιούφας, σας πληροφορούμε:

Οι θέσεις της Ελληνικής Κυβέρνησης έναντι των ελληνοτουρκικών σχέσεων, όσον αφορά το Αιγαίο, είναι γνωστές και παραμένουν αμετάβλητες. 

Η μόνη νομικά υφιστάμενη διαφορά μεταξύ Ελλάδας και Τουρκίας είναι η οριοθέτηση της υφαλοκρηπίδας του Αιγαίου. Η Ελλάδα έχει προτείνει για την εξομάλυνση των ελληνοτουρκικών σχέσεων τη βήμα προς βήμα προσέγγιση.

Πρώτο βήμα είναι, είτε η παραίτηση εκ μέρους της Τουρκίας από τις παράνομες και παντελώς αβάσιμες διεκδικήσεις της επί των Ιμίων, είτε η προσφυγή στο Διεθνές Δικαστήριο της Χάγης.

Είναι δε αυτονόητο ότι ουδεμία πρόοδος μπορεί να σημειωθεί στις ελληνοτουρκικές σχέσεις, όσον υφίσταται εδαφική διεκδίκηση έναντι της χώρας μας.

Δεύτερο βήμα θα ήταν η έναρξη διαπραγματεύσεων για τη σύναψη συνυποσχετικού για την παραπομπή του θέματος της οριοθέτησης υφαλοκρηπίδας του Αιγαίου στο Διεθνές Δικαστήριο της Χάγης.

Τρίτο βήμα εφόσον έχει δρομολογηθεί η επίλυση του προβλήματος της οριοθέτησης υφαλοκρηπίδας, είναι η επανάληψη συνομιλιών για τη ρύθμιση διαφορών διερών θεμάτων, όπως η οικονομική συνεργασία, ο τουρισμός, τα πολιτιστικά, ο έλεγχος λαθρομεταναστών κ.λπ.

Αυτή είναι η θέση της Ελληνικής Κυβέρνησης, όπως έχει τονισθεί κατ' επανάληψη, αλλά δεν έχει βρει ανταπόκριση από τουρκικής πλευράς.

'Οσον αφορά το Αιγαίο τα συμπεράσματα της Ιρλανδικής Προεδρίας αναφέρουν επί λέξει "Το Ευρωπαϊκό Συμβούλιο καλεί την Προεδρία να συνεχίσει τις προσπάθειές της, σε συνέχεια της Δήλωσης του Συμβουλίου της 15ης Ιουλίου 1996, να προωθήσει μία αποδεκτή λύση για την κατάσταση στην περιοχή του Αιγαίου (situation in the Aegean area) σύμφωνα με τους καθιερωμένους διεθνείς κανόνες".

Συνεπώς τα συμπεράσματα της Προεδρίας δεν κάνουν καμμία αναφορά σε προβλήματα στο (νομικό) καθεστώς του Αιγαίου αλλά αναφέρονται στην ανάγκη εξεύρεσης λύσης για την κατάσταση που έχει δημιουργηθεί στην περιοχή, για την οποία εξάλλου, η μοναδική υπαίτιος είναι η Τουρκία. 'Οχι μόνο δεν γίνεται λόγος για προβλήματα στο νομικό καθεστώς του Αιγαίου αλλά αντίθετα τονίζεται ότι η Προεδρία οφείλει να προωθήσει μία λύση για την κατάσταση στην περιοχή βασισμένη στους διεθνώς καθεριωμένους κανόνες. Επομένως τα συμπεράσματα της Προεδρίας όχι μόνο δεν συνταυτίζονται με τις στρατηγικές επιδιώξεις της Τουρκίας αλλά αντίθετα προσεγγίζουν τη θέση της Ελληνικής Κυβέρνησης ότι δηλαδή στο Αιγαίο έχει δημιουργηθεί ένταση λόγω των παράνομων διεκδικήσεων της Τουρκίας, που θέτει σε κίνδυνο την ειρήνη και τη σταθερότητα σε ολόκληρη την περιοχή και μόνη διέξοδος είναι η εξεύρεση λύσης, που να βασίζεται αυστηρά στο διεθνές δίκαιο.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

54. Στην με αριθμό 1462/16.12.96 ερώτηση δόθηκε με το υπ' αριθμ. 4202/8.1.97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 1462/16.12.96 του Βουλευτή κ. Αθανασίου Βαρίνου και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

α) Η επιλογή των θέσεων εγκατάστασης καρτοτηλεφώνων γίνεται με κοινωνικά και τεχνικοοικονομικά κριτήρια.

β) Ο Ο.Τ.Ε. στα πλαίσια της κοινωνικής του πολιτικής, εξετάζει και προχωρεί στην εγκατάσταση Καρτοτηλεφώνων σε χωριά ή κοινότητες, σύμφωνα με τις υπάρχουσες δυνατότητες.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

55. Στην με αριθμό 1464/17.12.96 ερώτηση δόθηκε με το υπ' αριθμ. 598/8.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1464/17.12.96, που κατέθεσε η Βουλευτής κ. Π. Φουντουκίδου αναφορικά με το παραπάνω θέμα, σας πληροφορούμε ότι υπό τις σημερινές οικονομικές συνθήκες του ΕΛΓΑ δεν είναι δυνατή η πλήρης και χωρίς περιορισμούς κάλυψη των ζημιών στη Φυτική Παραγωγή και το Ζωϊκό Κεφάλαιο καθώς και η επέκταση της ασφαλιστικής κάλυψης στο Φυτικό Κεφάλαιο και στις αγροτικές εγκαταστάσεις.

Σελίδα 2894 

 

Επισημαίνεται ότι η ασφαλιστική κάλυψη που παρέχεται σήμερα από τον ΕΛΓΑ θεωρείται από τις πληρέστερες σε διεθνές επίπεδο (αυτόματη, καθολική με το υψηλότερο ποσοστό κάλυψης) και διατηρεί την πρωτοτυπία της κάλυψης από παγετό στο στάδιο της ανθοφορίας στις δενδροκαλλιέργειες. Πάντως βασικός στόχος του ΕΛΓΑ ως Οργανισμού Κοινής ωφέλειας στην υπηρεσία του αγροτικού κόσμου είναι η συνεχής βελτίωση της παρεχόμενης ασφάλισης στα πλαίσια όμως των οικονομικών του δυνατοτήτων ώστε να διασφαλίζεται η απρόσκοπτη λειτουργία του και η συνέχιση του θεσμού της ασφάλισης στη χώρα μας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

56. Στην με αριθμό 1467/17-12-96 ερώτηση δόθηκε με το υπ' αριθμ. 1840/30-12-96 έγγραφο από τον Υπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1467/17-12-96 του Βουλευτή κ. Τρ. Μπέλλου, με την οποία επισημαίνονται τα προβλήματα του Επιμελητηρίου Φθιώτιδας - Ευρυτανίας, της Ομοσπονδίας Εμπορικών Συλλόγων Ανατολικής Στερεάς Ελλάδος και του Εμπορικού Συλλόγου Λαμίας, και ειδικότερα επί των θεμάτων αρμοδιότητας του Υπουργείου μας, σας γνωρίζουμε τα ακόλουθα:

α. Μικρομεσαίες επιχειρήσεις (ΜΜΕ)

Η Κυβέρνηση στα πλαίσια στήριξης των παραγωγικών κλάδων της οικονομίας και ειδικότερα των μικρομεσαίων επιχειρήσεων έχει προγραμματίσει την διάθεση από το Β' Κοινοτικό Πλαίσιο Στήριξης ποσού συνολικού ύψους 101 δισ. δρχ. για την άμεση χρηματοδότηση των ΜΜΕ, με στόχο τη βελτίωση της ανταγωνιστικότητας τους και την προσαρμογή τους στο περιβάλλον της Ευρωπαϊκής Αγοράς, τη δημιουργία νέων χρηματοδοτικών θεσμών και τη μείωση του κόστους χρήματος, την ανάπτυξη νέων τομέων και δικτύων εμπορίας κ.λπ..

β. Τραπεζικά επιτόκια

'Εχει προχωρήσει ήδη η μείωση των τραπεζικών επιτοκίων υπερημερίας, σύμφωνα με την Π.Δ/Τ.Ε. αριθμ. 2393/15.7.1996, τα οποία πλέον δεν μπορεί να υπερβαίνουν το συμβατικό επιτόκιο κατά 2,5 μονάδες. Επίσης καθορίστηκε ότι όταν ένα δάνειο καθίσταται υπερήμερο, η περίοδος εντοκισμού δεν μπορεί να είναι μικρότερη από την προβλεπόμενη για το ενήμερο δάνειο. Παράλληλα οι τράπεζες υποχρεούνται να ενημερώνουν λεπτομερώς του δανειοδοτούμενους σε ό,τι αφορά τη συνολική επιβάρυνσή τους.

Επίσης, με τη ΠΔ/ΤΕ αριθμ. 2394/15.7.1996 μειώνονται τα διοικητικά καθορισμένα επιτόκια άληκτων υπολοίπων δανείων, που είχαν υπαχθεί στις διατάξεις της ΠΔ/ΤΕ 2007/91, από 19% σε 15%.

Οι ανωτέρω ρυθμίσεις βοηθούν στην εξασφάλιση συνθηκών ομαλότερης εξυπηρέτησης των δανείων.

'Οσον αφορά τη ρύθμιση οφειλών επιχειρήσεων θα πρέπει να υπμνησθεί ότι έχει παρασχεθεί στα πιστωτικά ιδρύματα η ευχέρεια να ρυθμίζουν ληξιπρόθεσμες απαιτήσεις τους, εφόσον διαπιστώνουν ότι υπάρχουν προοπτικές αποπληρωμής των δανείων.

Ανταγωνισμός - Οργάνωση Αγορών

Με τον ν. 2296/1995 "περί ελέγχου μονοπωλίων και προστασίας του ελεύθερου ανταγωνισμού", την προβλεπόμενη στο νόμο αυτό Επιτροπή Ανταγωνισμού και τη θεσμοθέτηση αρμοδίων αρχών, επιλύονται πολλά προβλήματα που δημιουργούν στρέβλωση στους όρους του ανταγωνισμού μεταξύ των επιχειρήσεων. Επίσης με το ν. 2323/95 "περί υπαιθρίου εμπορίου" θεσμοθετούνται όροι και προϋποθέσεις για την ίδρυση υπεραγορών λιανικού εμπορίου, ενώ προστατεύονται οι υγιείς επιχειρήσεις από τον αθέμιτο ανταγωνισμό.

Ειδικότερα επί του εν λόγω θέματος, του ζητήματος της επαγγελματικής στέγης, των συνταξιοδοτικών θεμάτων και του διαλόγου με τις συνδικαλιστικές οργανώσεις αρμόδια είναι το Υπουργείο Ανάπτυξης και το Υπουργείο Εργασίας και Κοινωνικών Ασφαλίσεων, στα οποία κοινοποιείται το παρόν.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

57. Στην με αριθμό 1475/17-12-96 ερώτηση δόθηκε με το υπ' αριθμ. 4205/9-1-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 1475/17.12.96, που κατατέθηκε στη Βουλή από το Βουλευτή κ. Πέτρο Τατούλη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

Οι Κοινότητες του τέως Δήμου Βαλτετσίου (Βαλτέτσι, Αραχαμίτες, Καλτεζιές, κ.λπ.) τηλεφωνοδοτούνται από το Αστικό Τηλεφ. Κέντρο Κ. Ασέας 900 παροχών μέσο Συγκεντρωτών Γραμμών ηλεκτρονικού τύπου.

Τα προβλήματα επικοινωνίας των κατοίκων της περιοχής εντοπίζονται στη ζεύξη του Τηλεφ. Κέντρου Ασέας με το Τηλεφ. Κέντρο Τρίπολης όσο και των Συγκεντρωτών Γραμμών των ανωτέρω Κοινοτήτων, όπου σημειώνονται βλάβες στα εναέρια δίκτυα, και που κατά κύριο λόγο προέρχονται από πτώση κεραυνών. Συγκεκριμένα από τα τηρούμενα στοιχεία της αρμόδιας τοπικής Τεχνικής Υπηρεσίας μας από την αρχή του έτους 1996 είχαν παρουσιασθεί (8) οκτώ βλάβες (στις 27/1, 23/2, 10/5, 1/7, 19/7, 26/8, 27/9 και 15/12) που οφείλονταν σε βλάβες των εναερίων κυκλωμάτων μεταξύ Τρίπολης - Κ.Ασέας, πέντε (5) βλάβες (στις 24/2, 13/4, 27/8, 25/9 και 4/10) που οφείλονταν στο τροφοδοτικό του Συγκεντρ. Γραμμών Αραχαμιτών, μία (1) βλάβη (στις 19/12) στο υπόγειο καλώδιο που τηλεφωνοδοτεί την Κοινότητα Πάπαρι, και (1) βλάβη (στις 27/9) στο υπόγειο καλώδιο που τηλεφωνοδοτεί την Κοινότητα Μάναρι. 'Ολες οι ανωτέρω βλάβες αποκαταστάθηκαν από τις τοπικές Τεχν. Υπηρεσίες μας αυθημερόν ή την επομένη, εκτός της τελευταίας που αποκαταστάθηκε μέσα στα παραδεκτά χρονικά όρια άρσης της (30/9).

Για την αντιμετώπιση των ανωτέρω προβλημάτων, ο ΟΤΕ έχει από καιρό προγραμματίσει σημαντικές αλλαγές στον τρόπο τηλεφωνοδότησης ορισμένων Κοινοτήτων για την ψηφιακοποίηση της περιοχής, όπου εκτός των Κοινοτήτων Πιάνας και Συλίμνας που ήδη τηλεφωνοδοτούνται με υπόγειο καλώδιο και συνδρομητικό ψηφιακό σύστημα (PCM) αντίστοιχα, αντί των Συγκεντρ. Γραμμών που καταργήθηκαν - προβλέπεται εντός του έτους 1997:

α) η εγκατάσταση καλωδίου οπτικών ινών (καλώδιο εξελιγμένης τεχνολογίας ) στην ζεύξη Τρίπολης - Ασέας (κατεύθυνσης Μεγαλόπολης) σε αντικατάσταση της υπάρχουσας, που θα έχει σαν αποτέλεσμα να περιορισθούν έως να μηδενισθούν τα προβλήματα επικοινωνίας που δημιουργούνται κυρίως από τις καιρικές συνθήκες.

β) ταυτόχρονα με την ως άνω εγκατάσταση η τοποθέτηση σε κοινή τάφρο νέων καλωδίων για την τηλεφωνοδότηση των Κοινοτήτων Μάκρης, Βαλτετσίου και Θ.Ψ.Π. Τρίπολης, αντί των λειτουργούντων σήμερα Συγκεντρωτών Γραμμών αντίστοιχα.

Τέλος σας πληροφορούμε ακόμη ότι, με την εκτέλεση των ανωτέρω έργων ψηφιακοποίησης καθώς και άλλων έργων που μελετώνται για την περιοχή, θα σημειωθεί σημαντική βελτίωση της ποιότητας επικοινωνίας των κατοίκων όλης της ως άνω περιοχής.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

58. Στην με αριθμό 1476/17-12-96 ερώτηση δόθηκε με το υπ' αριθμ. 601/8-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1476/17.12.96, που κατέθεσε ο Βουλευτής κ. Ι. Λαμπρόπουλος αναφορικά με το παραπάνω θέμα, σας πληροφορούμε ότι για τις ζημιές που προξενήθηκαν από τις πρόσφατες χαλαζοπτώσεις (15.12.96 και 18.12.96) στο Νομό Μεσσηνίας από τις οποίες επλήγησαν 120.000 περίπου ελαιόδενδρα ο ΕΛΓΑ προέβη άμεσα στις 

Σελίδα 2895 

απαραίτητες επισημάνσεις με τους αρμόδιους γεωπόνους επόπτες, οι οποίοι επισκέφθηκαν τις πληγείσες περιοχές προκειμένου να προσδιορίσουν το ύψος και την έκταση των ζημιών.

Οι εκτιμήσεις θα αρχίσουν στις 7 Ιανουαρίου από κλιμάκιο 20 γεωπόνων εκτιμητών το οποίο θα εγκατασταθεί στην Καλαμάτα.

Μετά την ολοκλήρωση των εκτιμήσεων και την κοινοποίηση των πορισμάτων στους ενδιαφερόμενους παραγωγούς από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό.

Η ΑΤΕ όμως κατά πάγια τακτική παρέχει στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες και λοιπά αίτια τις απαραίτητες πιστωτικές διευκολύνσεις για να μπορέσουν να αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.

Ο Υπουργός

ΣΤΕΦ. ΤΖΟΥΜΑΚΑΣ"

59. Στην με αριθμό 1479/17-12-96 ερώτηση δόθηκε με το υπ' αριθμ. 616/9-1-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1479/17-12-96 που κατέθεσε ο Βουλευτής κ. Γ. Καρασμάνης, σας πληροφορούμε τα ακόλουθα:

Η ευρύτερη περιοχή του Δήμου Σκύδρας όπως και ολόκληρος ο νομός Πέλλας είναι στις περιοχές εφαρμογής του μέτρου 1.4 του Επιχειρησιακού Προγράμματος Βιομηχανίας (ΕΠΒ) "Ανασυγκρότηση φθινουσών βιομηχανικών περιοχών της χώρας".

Για τις δράσεις του μέτρου 1.4.1 "Συμπλήρωση βιομηχανικών υποδομών για την προσέλκυση επιχειρηματικών δραστηριοτήτων" και του μέτρου 1.4.4 "Υποστήριξη της ολοκληρωμένης παρέμβασης" δρομολογούνται οι διαδικασίες για την υλοποίησή τους, ενώ η δράση 1.4.2 "Βελτίωση της ανταγωνιστικότητας των επιχειρήσεων" θα υλοποιηθεί μέσω ενδιάμεσου φορέα, για την επιλογή του οποίου έχουν ήδη κινηθεί οι διαδικασίες.

Η δράση 1.4.2, "Κίνητρα εγκατάστασης νέων επιχειρήσεων για την διεύρυνση και τον εμπλουτισμό του παραγωγικού συστήματος" υλοποιείται ήδη στα πλαίσια του ν. 1892/90, χρηματοδοτείται αποκλειστικά από το ΥΠΕΘΟ, καλύπτει όμως από το νομό Πέλλας μόνο τη γεωγραφική περιοχή του Δήμου 'Εδεσσας.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

60. Στις με αριθμό 1480/17-12-96 έως 1485/17-12-96 ερωτήσεις δόθηκε με το υπ' αριθμ. 357/8-1-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Αναφορικά με τις ερωτήσεις 1480 -1485/17-12-96 σας ενημερώνουμε ότι:

1. Για όσες Κοινότητες εκτελούνται συγκεκριμένα έργα και με οριστικοποιημένο προϋπολογισμό, παραθέτουμε τον συνημμένο πίνακα.

2. Οι υπόλοιπες Κοινότητες δεν έχουν εντάξει κάποιο έργο τους στο Περιφερειακό Πρόγραμμα Ηπείρου.

3. Στο Νομό Θεσπρωτίας εκτελούνται έργα μέσο των Αναπτυξιακών Συνδέσμων χωρίς να είναι δυνατός ο επιμερισμός του Προϋπολογισμού κατά Κοινότητα.

Ο Υφυπουργός

ΧΡ. ΠΑΧΤΑΣ"

61. Στην με αριθμό 1495/17-12-96 ερώτηση δόθηκε με το υπ' αριθμ. 71/8-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1495/17.12.96 ερώτηση του Βουλευτή κ. Ευάγγελου Πολύζου, σας γνωρίζουμε τα εξής:

Η μελέτη για την ανέγερση Μουσείου στον Κολινδρό εκπονήθηκε από το Δήμο Κολινδρού χωρίς τη συνεργασία των αρμοδίων Διευθύνσεων του Υπουργείου Πολιτισμού με αποτέλεσμα τόσο η αρμόδια για την περιοχή 9η Εφορεία Βυζαντινών Αρχαιοτήτων όσο και η Διεύθυνση Μελετών Μουσείων να διατυπώσουν σοβαρότατες παρατηρήσεις επί της μελέτης και να ζητήσουν τη γενική της αναθεώρηση.

'Ετσι ζητήσαμε από τις συναρμόδιες Διευθύνσεις να συνεργασθούν για το θέμα καταθέτοντας τελικές προτάσεις.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

62. Στην με αριθμό 1499/17-12-96 ερώτηση δόθηκε με το υπ' αριθμ. 604/8-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1499/17.12.96, που κατέθεσε ο Βουλευτής κ. Ε. Παπανικολάου αναφορικά με το παραπάνω θέμα, σας πληροφορούμε ότι για τις ζημιές που προξενήθηκαν από τις πρόσφατες χαλαζοπτώσεις (15.12.96 και 18.12.96) στο Νομό Μεσσηνίας από τις οποίες επλήγησαν 120.000 περίπου ελαιόδενδρα ο ΕΛΓΑ προέβη άμεσα στις απαραίτητες επισημάνσεις με τους αρμόδιους γεωπόνους επόπτες οι οποίοι επισκέφθηκαν τις πληγείσες περιοχές προκειμένου να προσδιορίσουν το ύψος και την έκταση των ζημιών.

Οι εκτιμήσεις θα αρχίσουν στις 7 Ιανουαρίου από κλιμάκιο 20 γεωπόνων εκτιμητών το οποίο θα εγκατασταθεί στην Καλαμάτα.

Μετά την ολοκλήρωση των εκτιμήσεων και την κοινοποίηση των πορισμάτων στους ενδιαφερόμενους παραγωγούς από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό.

Η ΑΤΕ όμως κατά πάγια τακτική παρέχει στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες και λοιπά αίτια τις απαραίτητες πιστωτικές διευκολύνσεις για να μπορέσουν ν' αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.

Ο Υπουργός

ΣΤΕΦ. ΤΖΟΥΜΑΚΑΣ"

63. Στην με αριθμό 1501/17-12-96 ερώτηση δόθηκε με το υπ' αριθμ. 276/8-1-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 1501/17-12-96 του Βουλευτή κ. Μπεντενιώτη, που κατατέθηκε στη Βουλή των Ελλήνων από το Βουλευτή κ. Μαν. Α. Μπεντενιώτη, σας γνωρίζουμε ότι το Υπουργείο Ανάπτυξης με αφορμή και δύο προγενέστερες Ερωτήσεις του ιδίου Βουλευτή σχετικές με το ίδιο θέμα, προέβη στις κάτωθι ενέργειες:

Δια της διανομαρχιακής Υπηρεσίας του Επιθεώρησης Μεταλλείων Νοτίου Ελλάδος, κατόπιν δύο αυτοψιών, διαπίστωσε ότι κατά μήκος και στην γειτονία του εργοταξίου κατασκευής του δρόμου Επιδαύρου - Δρυόπης - Γαλατά, δεν υπάρχει αυτόνομος χώρος εξόρυξης αδρανών υλικών και κατά συνέπεια δεν τίθεται θέμα διενεργείας παρανόμου εκμεταλλεύσεως λατομείου αδρανών υλικών, ο έλεγχος της οποίας καθώς και η επιβολή σχετικών κυρώσεων, υπάγονται στις αρμοδιότητες των Υπηρεσιών του Υπουργείου Ανάπτυξης. Τα αδρανή υλικά για τα οποία υπάρχουν οι καταγγελίες περί παρανόμου εμπορίας των, προέρχονται από τις εργασίες διανοίξεως του συγκεκριμένου δρόμου.

Με τα υπ' αριθμ. Δ.10/Β/Φ1.Γεν./οικ. 21755/6-12-96 και Δ.10/Γ/Φ11.1.Γεν./οικ. 5/30-12-96 έγγραφά του, και μολονότι ο έλεγχος και η επιβολή κυρώσεων για την παράνομο εμπορία αδρανών υλικών προερχομένων από την εκτέλεση δημοσίων έργων δεν εμπίπτουν στις αρμοδιότητες του Υπουργείου
Σελίδα 2896 

Ανάπτυξης, ενημέρωσε το Υπουργείο Οικονομικών, το Υπουργείο Εμπορικής Ναυτιλίας, το Υπουργείο Δημόσιας Τάξεως, την Νομαρχιακή Αυτοδιοίκηση Πειραιά και το Αστυνομικό Τμήμα Πόρου, περί του παρανόμου της εμπορίας των υλικών αυτών και ζήτησε τη διενέργεια του σχετικού ελέγχου και την ενδεχόμενη επιβολή σχετικών κυρώσεων.

Η Υπουργός

ΒΑΣΩ ΠΑΠΑΝΔΡΕΟΥ"

64. Στην με αριθμό 1510/18-12-96 ερώτηση δόθηκε με το υπ' αριθμ. 72/8-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1510/18.12.96 ερώτηση του Βουλευτή κ. Παναγιώτη Φωτιάδη, σας γνωρίζουμε τα εξής:

Στη Διεύθυνση Μελετών Μουσείων του Υπουργείου Πολιτισμού, υπάρχει μόνο προκαταρκτική αρχιτεκτονική μελέτη για το Αρχαιολογικό Μουσείο Μεγάρων.

Η πρόσκληση εκδήλωσης ενδιαφέροντος για την εκπόνηση οριστικής μελέτης και η εν συνεχεία κατασκευή του Μουσείου θα προχωρήσει εφόσον εξασφαλίσουμε τις αναγκαίες πιστώσεις, οι οποίες ξεπερνούν το ποσό του ενός δισεκατομμυρίου δραχμών.

Πάντως η αρχαιολογική Συλλογή Μεγάρων στεγάζεται σε μισθωμένο από το Υπουργείο Πολιτισμού οίκημα με σύστημα ασφαλείας και μόνιμο φυλακτικό προσωπικό, όπου τα ευρήματα των ανασκαφών της Γ' Εφορείας Προϊστορικών και Κλασικών Αρχαιοτήτων συντηρούνται, καταγράφονται και ταξινομούνται.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

65. Στην με αριθμό 1522/18-12-96 ερώτηση δόθηκε με το υπ' αριθμ. 614/8-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1522/18.12.96, που κατέθεσαν οι Βουλευτές κ.κ. Ν. Γκατζής, Β. Μπούτας αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Ο κτηνοτρόφος του οποίου τα ζώα θανατώθηκαν ήδη έχει αποζημιωθεί για το σύνολο της αξίας του κοπαδιού του.

Οι κτηνοτρόφοι των οποίων τα ζώα βρίσκονται στη ζώνη προστασίας και έχουν επιβληθεί περιοριστικά μέτρα στα κοπάδια της με Νομαρχιακή απόφαση για πρόληψη εξάπλωσης της νόσου προβλέπεται να ενισχυθούν οικονομικά σύμφωνα με διυπουργική απόφαση που έχει προωθηθεί γι' αυτή την περίπτωση, όπως τόσους και άλλους νόμους της χώρας.

Ο Υπουργός

ΣΤ. ΤΖΟΥΜΑΚΑΣ"

66. Στην με αριθμό 1523/18-12-96 ερώτηση δόθηκε με το υπ' αριθμ. 1001/9-1-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 1523/18.12.96 των Βουλευτών κ.κ. Σταύρου Παναγιώτου, Στρατή Κόρακα και Νίκου Γκατζή, σας γνωρίζουμε τα εξής:

1. "Αναγνώριση" των ελληνικών Κοινοτήτων.

Η αναγνώριση των Ελληνικών Κοινοτήτων είναι ήδη δεδομένη τόσο σε νομικό όσο και σε πολιτικό επίπεδο.

Σε νομικό επίπεδο η αναγνώριση είναι διασφαλισμένη με βάση τον αριθμ. 10 του Ελληνικού Αστικού Κώδικα, με το οποίο οι Ελληνικές Κοινότητες αναγνωρίζονται ακριβώς κατά το δίκαιο με το οποίο ιδρύθηκαν.

Επιπρόσθετη διασφάλιση της "προσωπικότητας" των αποτελεί η αναγνώριση της συμμετοχής τους στο Συμβούλιο Απόδημου Ελληνισμού, στο οποίο εκπροσωπούνται κατά την εκεί προβλεπόμενη διαδικασία.

Σε πολιτικό επίπεδο η Ελληνική Κυβέρνηση θεωρεί πάντοτε τις Ελληνικές Κοινότητες ως εκπρόσωπο του εκεί Ελληνισμού και έχει τακτικές επαφές μαζί τους τόσο με τις εκάστοτε τοπικές Κοινότητες όσο και με την Ομοσπονδία τους.

2. 'Ασκηση του εκλογικού δικαιώματος στις Εθνικές εκλογές από τον τόπο που ζουν.

Η αναγνώριση της επιστολικής ψήφου αποτελεί ένα δύσκολο τεχνικά πρόβλημα, το οποίο πάντως η Ελληνική Κυβέρνηση εξετάζει.

Η Πρόβλεψη εκλογικών τμημάτων σε γερμανικό έδαφος, μετά την σθεναρή άρνηση της γερμανικής Κυβέρνησης είναι αδύνατη.

Πάντως οι Ελληνικές Κυβερνήσεις έλαβαν όλα τα κατάλληλα μέτρα για να καταστεί δυνατή η μετάβαση των Ελλήνων μεταναστών στην Ελλάδα για την άσκηση του δικαιώματός των (πύκνωση δρομολογίων κ.λπ.).

3. Αναβάθμιση της ΓΓΑΕ σε Υπουργείο.

Επειδή οι αρμοδιότητες της ΓΓΑΕ εμπλέκονται με τις αρμοδιότητες του συνόλου σχεδόν των Υπουργείων δεν κρίνεται σκόπιμη η ίδρυση ενός Υπερυπουργείου που θα περιέπλεκε μάλλον παρά θα επέλυνε προβλήματα.

Πάντως σε κάθε περίπτωση ο επιτελικός ρόλος της ΓΓΑΕ ως μοναδικού οργάνου χάραξης συνολικής πολιτικής για τους απόδημους θεωρείται δεδομένος και απόδειξη είναι η τοποθέτηση Αναπληρωτού Υπουργού ως υπευθύνου για τα μεταναστευτικά προβλήματα.

4. Φοροαπαλλαγές για την εισαγωγή οικοσκευής και μέσων μεταφοράς.

Σύμφωνα με το σχέδιο νόμου "περί κατάργησης φοροαπαλλαγών" το οποίο έχει κατατεθεί προς συζήτηση στη Βουλή, δεν προβλέπεται κατάργηση των απαλλαγών που αφορούν τους επαναπατριζόμενους μετανάστες - δηλ. όσους είχαν τη συνήθη κατοικία τους στο εξωτερικό - τόσο όσον αφορά την εισαγωγή των ειδών οικοσκευής όσον και των μέσων μεταφοράς τους. Επισημαίνουμε πως για την εισαγωγή αυτοκινήτου ή αυτοκινούμενου τροχόσπιτου παρέχεται πλήρης απαλλαγή δασμών και φόρων με την προϋπόθεση ότι δεν υπερβαίνουν το προβλεπόμενο από τις διατάξεις κυβισμό. Σε περίπτωση υπέρβασής του επιβαρύνονται κατά την εισαγωγή με την καταβολή 1/3 του συνολικού φόρου κατανάλωσης που αναλογεί στο συγκεκριμένο αυτοκίνητο.

5. Ταμείο ανεργίας παλιννοστούντων.

Το σχετικό αίτημα θα διαβιβαστεί στη Δ/νση Ασφάλισης του ΟΑΕΔ ως καθ' ύλης αρμόδιου φορέα προκειμένου να εξετασθεί.

Η ΓΓΑΕ στα πλαίσια της εξασφάλισης ανετότερης διαβίωσης των παλλινοστούντων, προβαίνει σε κάθε αναγκαία ενέργεια για την επαγγελματική αποκατάσταση και κοινωνική ένταξή τους στα νέα δεδομένα.

6. ΤΗΛΕΟΠΤΙΚΗ ΡΑΔΙΟΦΩΝΙΚΗ ΚΑΛΥΨΗ.

Η Ε.Ρ.Τ. κατά την τελευταία πενταετία εκπέμπει δεκαοκτάωρο πρόγραμμα μέσω δορυφόρου UTELSAT F2 10.

Η ακτίνα κάλυψης εκτείνεται από Σκανδιναβία έως και Σουδάν και από Μαρόκο - Ισπανία έως και Καζαστάν - Αραβία.

'Οσον αφορά τις Η.Π.Α. και Καναδά, έχει προκηρυχθεί σχετικός διαγωνισμός και η εκπομπή θα πραγματοποιηθεί κατά το δεύτερο εξάμηνο του 1997.

Από τις περιοχές που απομένουν (Αυστραλία, Ν. Αμερική και Ν. Αφρική), όταν αποφασιστεί η επέκταση του Δικτύου, θα δοθεί προτεραιότητα στην Αυστραλία, λόγω μεγαλύτερου αριθμού ομογενών.

Η ΕΡΑ (Ε' ΠΡΟΓΡΑΜΜΑ Η ΦΩΝΗ ΤΗΣ ΕΛΛΑΔΑΣ) εκπέμπει 24 ώρες το 24ωρο ανά τον κόσμο (από Βόρειο - Νότιο Αμερική μέχρι Ευρώπη, Αυστραλία και Ιαπωνία ) σε 15 γλώσσες. Το περιεχόμενο των εκπομπών περιλαμβάνει πολιτικές, οικονομικές, πολιτιστικές ειδήσεις, ανδρομές στην ιστορία, λαογραφικά αφιερώματα, μαθήματα Ελληνικής γλώσσας κ.λπ. Συνολικά εκπέμπει 19 ελληνόφωνα δελτία ειδήσεων και 31 ξενόγλωσσα, καθημερινά.

'Οπως προκύπτει, από τα παραπάνω, η περιοχή της Ευρώπης ραδιοτηλεοπτικά καλύπτεται πλήρως.

7. Οικονομική ενίσχυση πολιτιστικών εκδηλώσεων που διοργανώνουν οι Ελληνικές Κοινότητες.

Η Γενική Γραμματεία Απόδημου Ελληνισμού, στα πλαίσια των οικονομικών δυνατοτήτων της ενισχύει οικονομικά πολι-

Σελίδα 2897 

τιστικές δραστηριότητες των Ελλήνων της διασποράς.

Ειδικότερα ο χώρος της Γερμανίας έχει απορροφήσει ένα εξαιρετικά μεγάλο μέρος των οικονομικών δυνατοτήτων έτους 1996 της ΓΓΑΕ για προβολή του Ελληνικού Πολιτισμού στη Γερμανία και για ενίσχυση σημαντικών πολιτιστικών δραστηριοτήτων του Ελληνισμού της Γερμανίας.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

67. Στην με αριθμό 1524/18-12-96 ερώτηση δόθηκε με το υπ'αριθμ. 619/9-1-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1524/18-12-96 που κατέθεσε ο Βουλευτής κ. Γ. Σούρλας, σας γνωρίζουμε τα παρακάτω:

Με την από 26-4-1996 απόφαση της Ε'Επιτροπής Παρακολούθησης εγκρίθηκε καταρχήν η ένταξη του ΒΙΟΠΑ Βόλου στο Επιχειρησιακό Πρόγραμμα Βιομηχανίας.

Η ΕΤΒΑ προχωρεί τις προβλεπόμενες στη φάση ωρίμανσης του προγράμματος εργασίες, στις οποίες συμπεριλαμβάνεται η εκπόνηση μελετών και οι διαδικασίες θεσμικού περιεχομένου. Στο πλαίσιο αυτό ανατέθηκε και ήδη ολοκληρώνεται και θα παραδοθεί στις αρχές Ιανουαρίου 1997 η τοπογραφική και κτηματογραφική αποτύπωση της περιοχής εντός της οποίας θα οριοθετηθεί το ΒΙΟΠΑ.

Μετά την οριοθέτηση για την οποία θα εκδοθεί σχετική Κοινή Υπουργική Απόφαση (ΚΥΑ), θα προχωρήσει η εκπόνηση των τεχνικών μελετών και εν συνεχεία η κατασκευή των έργων υποδομής.

Απαραίτητη προϋπόθεση για την ομαλή συνέχιση του προγράμματος είναι η έκδοση απόφασης της Επιτροπής Παρακολούθησης του ΕΠΒ για την οριστική ένταξη του έργου.

Για το σκοπό αυτό η ΕΤΒΑ έχει ήδη ετοιμάσει το Τεχνικό Δελτίο.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

68. Στην με αριθμό 1525/18-12-96 ερώτηση δόθηκε με το υπ'αριθμ. 618/9-1-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1525/18-12-96 που κατέθεσε ο Βουλευτής κ. Γ. Σούρλας, σας γνωρίζουμε τα παρακάτω:

Η εταιρεία ΕΛΛΗΝΙΚΑ ΣΙΔΗΡΟΚΡΑΜΑΤΑ Α.Ε. ιδρύθηκε το 1981, με αντικείμενο την παραγωγή σιδηροχρωμίου στο εργοστάσιο της στο Βόλο, με χρησιμοποίηση α' ύλης χρωμίτη από τα μεταλλεία στην Κοζάνη.

Η εταιρεία αντιμετώπισε υψηλές για τα διεθνή δεδομένα τιμές ηλεκτρικής ενέργειας και αντίξοες συνθήκες διεθνών τιμών των προϊόντων της. Ως αποτέλεσμα η δραστηριότητα της ήταν ζημιογόνος.

Το Νοέμβριο του 1991 και ενώ τελούσε σε πεντάμηνη διακοπή της παροχής ηλεκτρικής ενέργειας από τη ΔΕΗ, λόγω συσσωρευμένων χρεών προς αυτή, η εταιρεία τέθηκε σε καθεστώς εκκαθάρισης, σύμφωνα με τις διατάξεις του ν.2190/1920 με απόφαση της Γενικής Συνέλευσης των Μετόχων.

Η εκκαθάριση συνεχίζεται με την υλοποίηση προγράμματος αξιοποίησης υπολειμμάτων σκωρίας, που ξεκίνησε με έγκριση της Γενικής Συνέλευσης των μετόχων τον Απρίλιο του 1994. Το πρόγραμμα αυτό που έγκειται στην ανάκτηση σιδηροχρωμίου από την σκωρία και πώληση του στις διεθνείς αγορές και την ανάκτηση διαβαθμισμένης σκωρίας προς πώληση στην οδοποιία για αντιολισθηρούς τάπητες, έχει επιτρέψει την αυτοδύναμη οικονομικά συνέχιση της εκκαθάρισης, την πλήρη συντήρηση των παραγωγικών μονάδων και διατήρηση τους σε ετοιμότητα επαναλειτουργίας μικρού χρόνου και την απασχόληση εποχιακού εργατικού δυναμικού στο εργοστάσιο του Βόλου και τα μεταλλεία της Κοζάνης.

Στα πλαίσια αυτά της αυτοδύναμης οικονομικά συνέχισης της εκκαθάρισης, γίνεται κάθε προσπάθεια ιδιωτικοποίησης της εταιρείας, με συνεχείς επαφές με ενδιαφερόμενες εταιρείες της Ελληνικής και Διεθνούς αγοράς. Οι προσπάθειες ιδιωτικοποίησης συναντούν τα από συστάσεως της εταιρείας προβλήματα του υψηλότατου κόστους ηλεκτρικής ενέργειας, του εντονώτατου διεθνούς ανταγωνισμού.

Στόχος είναι η μεταβίβαση της εταιρείας ως "πακέτου", ώστε να επαναλειτουργήσει με αξιοποίηση του παραγωγικού της δυναμικού και του εργατικού δυναμικού του Βόλου και της Κοζάνης και την αποφυγή εκποίησης περιουσιακών στοιχείων της εταιρείας που θα είχε εξαιρετικά περιορισμένο οικονομικό όφελος και δε θα εξασφάλιζε συνέχιση της παραγωγικής λειτουργίας της εταιρείας.

Η επαναλειτουργία της εταιρείας ειναι εφικτή μέσα σε μικρό χρονικό διάστημα και με μικρές απαιτούμενες δαπάνες εξοπλισμού, λογω της πρόσφατης τεχνολογίας που χρησιμοποιείται και της πλήρους συντήρησης κατά τα τελευταία δύο έτη της εκκαθάρισης.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

69. Στην με αριθμό 1540/19-12-96 ερώτηση δόθηκε με το υπ'αριθμ. 458/9-1-97 έγγραφο από τoν Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 1540/19-12-96 από τον Βουλευτή κ. Μ. Κεφαλογιάννη, σας πληροφορούμε, κατά λόγο αρμοδιότητας, τα ακόλουθα:

1.- Για το έργο του Επιβατικού σταθμού λιμένα Ηρακλείου, έχει γίνει μελέτη από το Λ.Τ. Ηρακλείου και αυτό έχει ενταχθεί στο INTERREG II για προϋπολογισμό 500 εκ. δρχ., με συμμετοχή 50% από το Λ.Τ. Επειδή το συνολικό κόστος, μετά την ολοκλήρωση και έγκριση της μελέτης, ανέρχεται σε 1 δις δρχ., έχει ζητηθεί από το ΥΠΕΘΟ η αύξηση του αρχικού ποσού για να δημοπρατηθεί το έργο.

2.- Το έργο της Μαρίνας Ηρακλείου θα χρηματοδοτηθεί από το Περιφερειακό σκέλος του Β' ΚΠΣ με 400 εκ. δρχ., ενώ έχει γίνει ήδη η σχετική μελέτη που χρηματοδοτήθηκε από την Περιφέρεια Κρήτης και αναμένονται οι εγκρίσεις της.

3.- Στον Κόκκινο Πύργο υπάρχει ήδη λιμένας που έχει κατασκευασθεί με μελέτη και επίβλεψη της Δ.Τ.Υ. του Λ.Τ.Η. Απαιτούνται ορισμένα πρόσθετα έργα διαμόρφωσης χερσαίων χώρων και εκβάθυνσης του λιμένα. Η εκτιμώμενη δαπάνη για την εκτέλεση των έργων αυτών υπολογίζεται να ανέλθει σε 300 εκ. δρχ.

4.- Τέλος για τα αλιευτικά καταφύγια 'Αρβης και Ροδιάς έχουν συνταχθεί ήδη οι σχετικές μελέτες, ενώ για το καταφύγιο Ντίας εκπονείται μελέτη από ιδιώτη μελετητή. Το ύψος του κόστους κάθε έργου εκτιμάται σε 400 εκ. δρχ.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

70. Στην με αριθμό 1541/19-12-96 ερώτηση δόθηκε με το υπ' αριθμ. 75/8-1-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1541/19-12-96 ερώτηση του Βουλευτή κ. Απόστολου Σταύρου, σας γνωρίζουμε τα εξής:

Στη Διεύθυνση Μελετών Μουσείων του Υπουργείου Πολιτισμού, υπάρχει μόνο προκαταρκτική αρχιτεκτονική μελέτη για το Αρχαιολογικό Μουσείο Μεγάρων.

Η πρόσκληση εκδήλωσης ενδιαφέροντος για την εκπόνηση οριστικής μελέτης και η εν συνεχεία κατασκευή του Μουσείου θα προχωρήσει εφόσον εξασφαλίσουμε τις αναγκαίες πιστώσεις, οι οποίες ξεπερνούν το ποσό του ενός δισεκατομμυρίου δραχμών.

Πάντως η αρχαιολογική Συλλογή Μεγάρων στεγάζεται σε μισθωμένο από το Υπουργείο Πολιτισμού οίκημα με σύστημα ασφαλείας και μόνιμο φυλακτικό προσωπικό, όπου τα ευρήματα των ανασκαφών της Γ' Εφορείας Προϊστορικών και Κλασικών Αρχαιοτήτων συντηρούνται, καταγράφονται και ταξινομούνται.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

 

Σελίδα 2898 

71. Στην με αριθμό 1567/96 ερώτηση δόθηκε με το υπ' αριθμ. 30/7-1-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ'αριθμ. 1567/96 ερώτηση που κατέθεσε στη Βουλή ο Βουλευτής κ. Αν. Καραμάριος, σας πληροφορούμε:

Το Υπουργείο Εξωτερικών παρακολουθεί με έντονο ενδιαφέρον την εν γένει στάση και πολιτική της Τουρκικής Κυβέρνησης σε όσα θέματα σχετίζονται άμεσα ή έμμεσα με το περιβάλλον και τους κινδύνους υποβάθμισής του στις περιοχές του Αιγαίου, όσο και της Μεσογείου.

Στα πλαίσια αυτά, το Υπουργείο Εξωτερικών ερευνά από μακρού χρόνου τα περί των προθέσεων της τουρκικής πλευράς για κατασκευή πυρηνικών εργοστασίων στις ακτές της Μεσογείου και ειδικότερα ό,τι αφορά στην κατασκευή πυρηνικού εργοστασίου πλησίον της Μερσίνης (περιοχή Ακουγιού).

Το Ακουγιού ευρίσκεται σε απόσταση 45 χλμ. δυτικά της Μερσίνης, στο νομό ICEL, απέναντι από την Κύπρο. Για τον πυρηνικό σταθμό του Ακουγιού έχει ήδη πραγματοποιηθεί μελέτη σκοπιμότητας από ιαπωνική εταιρεία και στη συνέχεια κορεατική εταιρεία ανέλαβε το τεχνικό μέρος της προκήρυξης διεθνούς μειοδοτικού διαγωνισμού για την κατασκευή του.

Το Υπουργείο Εξωτερικών, σε συνεργασία και με τα λοιπά αρμόδια Υπουργεία, και ειδικότερα το ΥΠΕΧΩΔΕ, μελετά τις ενδεικνυόμενες αντιδράσεις με κυριότερο στόχο την πρόληψη καταστάσεων, οι οποίες, ως εκ της κατασκευής του εργοστασίου, θα ηδύναντο να πλήξουν την όλη περιοχή.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

72. Στην με αριθμό 1572/19-12-96 ερώτηση δόθηκε με το υπ' αριθμ. 395/9-1-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αριθμ. 1572/19.12.96 ερώτησης που κατέθεσε στη Βουλή ο Βουλευτής κ. Κωνσταντίνος Ευμοιρίδης σχετικά με το διαγωνισμό πρόσληψης 5562 υπαλλήλων όλων των κατηγοριών στον τομέα της Υγείας σε όλη τη Χώρα, σας πληροφορούμε τα εξής:

1. Υποβλήθηκαν περίπου 75000 αιτήσεις νέα πρόσληψη.

2. Υποβλήθηκαν περίπου 2400 ενστάσεις.

3. 'Εγιναν δεκτές ενστάσεις σε ποσοστό 0,5% περίπου.

4. Υπήρχαν 921 αιτήσεις υποψηφίων για τον κλάδο ΤΕ Νοσηλευτικής στη Νομαρχία Θεσσαλονίκης.

5. Η αρχική σειρά κατάταξης του υποψηφίου Μιχαήλ Αντωνιάδη του Δημητρίου για τον κλάδο ΤΕ Νοσηλευτικής Νομαρχίας Θεσσαλονίκης ήταν στην 4η πενταετία, 381η προ και μετά την εκδίκαση των ενστάσεων.

Ο Υφυπουργός

ΑΝ. ΜΑΝΤΕΛΗΣ"

73. Στην με αριθμό 1579/19-12-96 ερώτηση δόθηκε με το υπ' αριθμ. 96/8-1-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 1579/19-12-96, που κατατέθηκε από τον Βουλευτή κ. Νίκο Αναστοσόπουλο, σας γνωρίζουμε ότι από πλευράς Υπουργείου Εσωτερικών Δημόσιας Διοίκησης και Αποκέντρωσης δεν αντιμετωπίζεται πρόβλημα κήρυξης περιοχών ως "θεομηνιόπληκτες", ούτε και τυχόν γνωστοποίησή της θεμελιώνει ιδιαίτερα δικαιώματα ή ευεργετικές ρυθμίσεις για αποζημίωση.

Ενημερωτικά, σας πληροφορούμε ότι για την παροχή των πρώτων βοηθειών στους θεομηνιόπληκτους ισχύει ο βασικός νόμος 6072/1934 (ΦΕΚ 73 Α'). Εκτός αυτού με τις διατάξεις του ν. 1331/1983 (ΦΕΚ 30 Α') προβλέπεται καταβολή χρηματικού βοηθήματος σε οικογένειες ή άτομα που μένουν άστεγα από θεομηνίες ή άλλα έκτακτα γεγονότα.

Επίσης με σειρά Υπουργικών αποφάσεων, όπως για παράδειγμα η απόφαση του Υπουργού Κοινωνικών Υπηρεσιών της 25 Αυγ./21 Σεπτ. 1978 (ΦΕΚ Β, 802) για την προσωρινή εγκατάσταση αστέγων θεομηνιόπληκτων σε Ξενοδοχεία και τη σχετική αποζημίωση των Ξενοδόχων ή η Κοινή Απόφαση Υπουργών Συντονισμού, Κοινωνικών Υπηρεσιών και Δημοσίων 'Εργων της 12 Απριλίου 1973 / 13 Μαρτίου 1980 (ΦΕΚ Β, 254) για τον τρόπο καθορισμού σειράς προτεραιότητας για τη χορήγηση στεγαστικής συνδρομής σε θεομηνιόπληκτους, έχουν αντιμετωπιστεί, ειδικώς, θέματα που αφορούν στην προστασία των θεομηνιόπληκτων. Επισημαίνεται ότι με ειδικό Νόμο (776/1978 Α, 68) είχε αντιμετωπιστεί το ζήτημα της καταβολής μηνιαίου βοηθήματος για μίσθωση οικήματος από άστεγες οικογένειες του Νομού Αττικής που είχαν πληγεί από τις θεομηνίες 1977-1978.

Επομένως η λήψη ειδικών μέτρων προστασίας ή ευεργετικών οικονομικού χαρακτήρα ρυθμίσεων για τους πληττόμενους από θεομηνίες ή άλλα έκτακτα γεγονότα, πολίτες, δεν συναρτάται από την κήρυξη μιας περιοχής ως θεομηνιόπληκτης, αλλά με την εφαρμογή του ήδη υφιστάμενου σχετικού νομοθετικού ή κανονιστικού πλαισίου ή με την θέσπιση, εφόσον παρίσταται περαιτέρω ανάγκη, ειδικών νομοθετικών προβλέψεων ή υπουργικών αποφάσεων.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

74. Στην με αριθμό 1650/20-12-96 ερώτηση δόθηκε με το υπ' αριθμ. 7263/3-1-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1650/20-12-96 που κατατέθηκε στη Βουλή από τον Βουλευτή κ. Αθανάσιο Βαρίνο σας γνωρίζουμε τα εξής:

Το Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κ.λπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ'ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση από το ΥΠΕΘΟ.

Επομένως, η ανάγκη εκτέλεσης των έργων Νομαρχιακού Επιπέδου που αναφέρονται στην Ερώτηση θα πρέπει να αξιολογηθεί και ιεραρχηθεί από τις τοπικές Υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω Ερώτηση είναι το Υπουργείο Εσωτερικών, Δημόσιας Διοίκησης και Αποκέντρωσης εποπτεύουσα αρχή των Νομαρχιακών Αυτοδιοικήσεων προς το οποίο κοινοποιείται η παραπάνω Αναφορά. Για τα έργα Εθνικού Προγράμματος αρμόδια να απαντήσουν είναι τα Υπουργεία Γεωργίας, Μεταφορών - Επικοινωνιών και Αιγαίου προς τα οποία επίσης κοινοποιείται η παραπάνω Ερώτηση.

Ο Υφυπουργός

Χ.ΠΑΧΤΑΣ"

75. Στην με αριθμό 1651/20-12-96 ερώτηση δόθηκε με το υπ' αριθμ. 7265/3-1-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1651/20-12-96 που κατατέθηκε στη Βουλή από τον Βουλευτή κ. Αθανάσιο Βαρίνο σας γνωρίζουμε τα εξής:

Το Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κ.λπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς

Σελίδα 2899 

την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ'ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση από το ΥΠΕΘΟ.

Επομένως, η ανάγκη εκτέλεσης των έργων Νομαρχιακού Επιπέδου που αναφέρονται στην Ερώτηση θα πρέπει να αξιολογηθεί και ιεραρχηθεί από τις τοπικές Υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω Ερώτηση είναι το Υπουργείο Εσωτερικών, Δημόσιας Διοίκησης και Αποκέντρωσης εποπτεύουσα αρχή των Νομαρχιακών Αυτοδιοικήσεων προς το οποίο κοινοποιείται η παραπάνω Αναφορά. Για τα έργα Εθνικού Προγράμματος αρμόδια να απαντήσουν είναι τα Υπουργεία Γεωργίας, Μεταφορών - Επικοινωνιών και Αιγαίου προς τα οποία επίσης κοινοποιείται η παραπάνω Ερώτηση.

Ο Υφυπουργός

Χ.ΠΑΧΤΑΣ"

76. Στην με αριθμό 1652/20-12-96 ερώτηση δόθηκε με το υπ' αριθμ. 7264/3-1-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1652/20-12-96 που κατατέθηκε στη Βουλή από τον Βουλευτή κ. Αθανάσιο Βαρίνο σας γνωρίζουμε τα εξής:

Το Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κ.λπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ'ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση από το ΥΠΕΘΟ.

Επομένως, η ανάγκη εκτέλεσης των έργων Νομαρχιακού Επιπέδου που αναφέρονται στην Ερώτηση θα πρέπει να αξιολογηθεί και ιεραρχηθεί από τις τοπικές Υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω Ερώτηση είναι το Υπουργείο Εσωτερικών, Δημόσιας Διοίκησης και Αποκέντρωσης εποπτεύουσα αρχή των Νομαρχιακών Αυτοδιοικήσεων προς το οποίο κοινοποιείται η παραπάνω Ερώτηση. Για τα έργα Εθνικού Προγράμματος αρμόδια να απαντήσουν είναι τα Υπουργεία Γεωργίας, Μεταφορών - Επικοινωνιών και Αιγαίου προς τα οποία επίσης κοινοποιείται η παραπάνω Ερώτηση.

Ο Υφυπουργός

Χ.ΠΑΧΤΑΣ"

77. Στην με αριθμό 1653/20-12-96 ερώτηση δόθηκε με το υπ'αριθμ. 461/9-1-97 έγγραφο από τoν Υπουργό Εμπορικής Ναυτιλίας η ακόλουθη απάντηση:

"Σε απάντηση της ερώτησης 1653/20-12-96 που κατατέθηκε στην Βουλή των Ελλήνων από τον Βουλευτή κ. Μαν. Α. Μπεντενιώτη, σας γνωρίζουμε τα ακόλουθα:

α) 'Οπως προέκυψε από έρευνα, που διενεργεί η κατά τόπον αρμόδια Λιμ. Αρχή Ισθμίας, την 15-ΔΕΚ-1996 κατέπλευσε στην θαλάσσια περιοχή Μικρής 'Αμμου το Φ/Γ πλοίο "ΑΝΕΣΠΕΡΟΣ" Ν.Π. 4759 κοχ 498 πλοιοκτησίας της "ΚΑΝΑΛΙ ΝΕ" που εδρεύει στον Πειραιά χωρίς ο Πλοίαρχός του να ενημερώσει την ανωτέρω Λιμ. Αρχή και χωρίς να προβεί στην θεώρηση των ναυτιλιακών του εγγράφων, ως όφειλε. Για τον λόγο αυτό έχει κινηθεί ήδη η διαδικασία επιβολής των προβλεπόμενων κυρώσεων.

β) Από την ίδια Λιμενική Αρχή Ισθμίας σε συνεννόηση και συνεργασία με όμορες Λιμενικές Αρχές διενεργείται προανακριτική έρευνα για να διαπιστωθεί αν διαπράχθηκε το αδίκημα της παράνομης εμπορίας αδρανών υλικών ώστε ακολούθως το υλικό που θα συγκεντρωθεί να υποβληθεί στον Εισαγγελέα Κορίνθου για τα περαιτέρω.

γ) Τέλος επισυνάπτουμε πίνακα στον οποίο εμφαίνονται τα ονόματα των πλοίων, οι λιμένες κατάπλου, οι ημερομηνίες κατάπλου, καθώς και η εκφορτωθείσα ποσότητα αδρανών υλικών στους λιμένες Ελευσίνας - Αίγινας - Μεθάνων, όπως τα στοιχεία αυτά είναι καταγεγραμμένα στα τηρούμενα από τις οικείες Λιμενικές Αρχές βιβλία.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

78. Στην με αριθμό 1443/16-12-96 ερώτηση δόθηκε με το υπ' αριθμ. 584/8-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1443/16.12.96, που κατέθεσε ο Βουλευτής κ. Θ. Δημοσχάκης αναφορικά με το παραπάνω θέμα, σας πληροφορούμε ότι:

Ο Σχετικός Κανονισμός της ΕΕ (1035/72 άρθρο 21 παράγραφος 1) αναφέρει ότι δικαιούχοι του δωρεάν διανεμουμένων, αποσυρόμενων προϊόντων είναι άτομα τα οποία έχουν ανάγκη δημόσιας αρωγής ιδίως λόγω ανεπάρκειας των αναγκαίων πόρων για τη συντήρησή τους.

Πουθενά ο Κανονισμός δεν αναφέρεται στους πολύτεκνους, το Υπουργείο Γεωργίας θέλοντας να βοηθήσει την τάξη αυτή συμπεριέλαβε μέσα στους δικαιούχους και εκείνους τους πολύτεκνους για τους οποίους ισχύει ο όρος που θέτει το άρθρο αυτό του Κανονισμού, με την προϋπόθεση, ότι αυτό θα βεβαιώνεται με κατάλληλα παραστατικά.

'Ομως αυτό δεν τηρήθηκε από κανένα φορέα με αποτέλεσμα να επισημανθεί και να παρατηρηθεί από τους Κοινοτικούς Ελεγκτές τόσο στους πρόσφατους ελέγχους που έγιναν στην χώρα μας στα μέσα Νοεμβρίου όσο και στις Διμερείς επαφές που έγιναν στις Βρυξέλλες μεταξύ του Υπουργείου Γεωργίας και του FEOGA. Για μια ακόμη φορά τονίστηκε ότι οι πολύτεκνοι δεν θεωρούνται για τον Ε.Ε. δικαιούχοι της Δωρεάν διανομής, ότι σε κανένα άλλο Κράτος μέλος δεν απολαμβάνουν του μέτρου αυτού παρά μόνο εκείνοι που εμπίπτουν στις περιπτώσεις που ορίζονται από τον Κανονισμό.

Για μια ακόμη φορά ζητήθηκε η πιστή τήρηση του Κανονισμού ως προς τους Δικαιούχους γιατί σε διαφορετική περίπτωση δεν θα μας αναγνωρίσουν τις δαπάνες της δωρεάν - διανομής ενώ παράλληλα θα μας επιβληθούν πρόστιμα δυσβάσταχτα. Για το λόγο αυτό το Υπουργείο Γεωργίας ήταν αναγκασμένο να προβεί στην έκδοση συμπληρωματικής εγκυκλίου σχετικά με τους δικαιούχους της δωρεάν διανομής προκειμένου να συμμορφωθεί η χώρα μας στις εν λόγω επισημάνσεις των Κοινοτικών Ελεγκτικών Οργάνων.

Ο Υπουργός

ΣΤ. ΤΖΟΥΜΑΚΑΣ"

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Πέμπτης, 23 Ιανουαρίου 1997.

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 4 Καν. Βουλής).

Η με αριθμό 519/16.1.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Περιβάλλοντος, Χωροταξίας
Σελίδα 2900 

και Δημοσίων 'Εργων, σχετικά με τις προθέσεις της Κυβέρνησης να αναθέσει καθήκοντα τεχνικού συμβούλου για το έργο του φράγματος της Συκιάς στη Δημόσια Επιχείρηση Ηλεκτρισμού (Δ.Ε.Η.)

2. Η με αριθμό 532/17.1.1997 επίκαιρη ερώτηση του Βουλευτή της Νέας Δημοκρατίας κ. Σπυρίδωνος Σπύρου προς τους Υπουργούς Περιβάλλοντος, Χωροταξίας και Δημοσίων 'Εργων, Υγείας και Πρόνοιας, σχετικά με τα κρούσματα λεπτοσπείρωσης στην Κοινότητα Καναλίων του Νομού Κερκύρας, τη λήψη των αναγκαίων μέτρων για την κατασκευή του αποχετευτικού δικτύου, του βιολογικού καθαρισμού κ.λπ.

3. Η με αριθμό 534/20.1.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Λεωνίδα Αυδή προς τους Υπουργούς Δικαιοσύνης, Εργασίας και Κοινωνικών Ασφαλίσεων, σχετικά με την προσφυγή εργαζομένων στα δικαστήρια για υποθέσεις καθυστέρησης καταβολής αποδοχών, την αποδυνάμωση της διαδικασίας με την εγκύκλιο της Εισαγγελίας του Αρείου Πάγου κ.λπ.

4. Η με αριθμό 536/20.1.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευαγγέλου Αποστόλου προς τους Υπουργούς Περιβάλλοντος-Χωροταξίας και Δημοσίων 'Εργων και Ανάπτυξης, σχετικά με τη λήψη των αναγκαίων μέτρων περιβαλλοντικής προστασίας του Ληλάντιου Πεδίου στην περιοχή της Χαλκίδας.

5. Η με αριθμό 527/17.1.1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εμπορικής Ναυτιλίας και Εθνικής 'Αμυνας, σχετικά με τη λήψη των αναγκαίων μέτρων για την αγορά των ελικοπτέρων έρευνας και διάσωσης.

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 4 Καν. Βουλής)

1. Η με αριθμό 521/16.1.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Μιχαήλ Καρχιμάκη προς τον Υφυπουργό Πολιτισμού (Αρμόδιο για θέματα Αθλητισμού), σχετικά με τη λήψη των αναγκαίων μέτρων για τη βελτίωση της αθλητικής υποδομής του Νομού Λασιθίου.

2.Η με αριθμό 523/16.1.1997 επίκαιρη ερώτηση του Βουλευτή της Νέας Δημοκρατίας κ. Γεωργίου Ορφανού προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την ανακατασκευή του οδοστρώματος της Λεωφόρου Νίκης στη Θεσσαλονίκη, τις επιπτώσεις από την ενέργεια αυτή κ.λπ.

3.Η με αριθμό 529/17.1.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Σταύρου Παναγιώτου προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για την οικονομική ενίσχυση του Ψυχολογικού Κέντρου Βόρειας Ελλάδας, την απρόσκοπτη λειτουργία του κ.λπ.

4.Η με αριθμό 531/17.1.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Σπυρίδωνος Δανέλλη προς τους Υπουργούς Γεωργίας, Εμπορικής Ναυτιλίας, σχετικά με τα προβλήματα που δημιουργούνται για τα αγροτικά προϊόντα της Κρήτης από τις απεργιακές κινητοποιήσεις των ναυτεργατών και τη λήψη των αναγκαίων μέτρων.

5.Η με αριθμό 520/16.1.1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Ιωάννη Καρακώστα προς τον Υπουργό Υγείας και Πρόνοιας σχετικά με τη λήψη των αναγκαίων μέτρων για την αντιμετώπιση βασικών ελλείψεων στην υγειονομική περίθαλψη του Νομού Αιτωλοακαρνανίας.

Σελίδα 2901 

 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου

Πρώτη είναι η με αριθμό 528/17.1.1997 Επίκαιρη Ερώτηση του Βουλευτή του Πανελληνίου Σοσιαλιστικού Κινήματος κ. Ελευθερίου Βερυβάκη προς την Υπουργό Ανάπτυξης, σχετικά με την αντιμετώπιση του ενεργειακού προβλήματος της Κρήτης.

Η ερώτηση σε περίληψη έχει ως εξής:

"Σε αδιέξοδο οδηγείται το υπ' αριθμόν 1 πρόβλημα της Κρήτης, το ενεργειακό. Θεωρείται πλέον δεδομένο ότι στο προσεχές μέλλον, η συσκότιση -ολοκληρωτική ή μη, διακοπτόμενη ή μη, σταδιακή ή μη- αποτελεί γεγονός.

Οι ευθύνες της Πολιτείας είναι μεγάλες και εντοπίζονται:

1. Στην αδυναμία πρότασης για ορθολογική, μακροπρόθεσμη και εφικτή λύση.

2.Στη συγκάλυψη των ευθυνών προηγούμενων περιόδων σε ό,τι αφορά τη μονάδα-σκάνδαλο του συνδυασμένου κύκλου των Χανίων -η οποία εγκαταστάθηκε ως καινούρια, ενώ ήταν μεταχειρισμένη- και η οποία ήδη λειτουργεί με πολλά προβλήματα και χαμηλό βαθμό απόδοσης.

3.Στις δυσκολίες που παρεμβάλλει η Δ.Ε.Η. στην εγκατάσταση αιολικών πάρκων, βάσει του ν. 2244/1994, αλλά και του παλαιότερου 1559/1985

4. Στην αδυναμία της Πολιτείας να αντιληφθεί την εθνική -και όχι μόνο την ενεργειακή- σημασία και κατά συνέπεια να απεμπολήσει την ιδέα της διασύνδεσης της Κρήτης με την ηπειρωτική χώρα μέσω υποβρυχίου καλωδίου.

5.Ευθύνες εξάλλου προκύπτουν για την Πολιτεία, διότι η αναβλητικότητα και η αναποφασιστικότητά της, έχει επιτρέψει να αναζητηθούν ενεργειακές λύσεις με άλλους τρόπους, πράγμα το οποίο δεν έχει άμεσο και ικανοποιητικό αντίκρισμα.

Μετά τα πιο πάνω και πολλά άλλα που συνοδεύουν και χαρακτηρίζουν τη σημερινή τραγική ενεργειακή κατάσταση στο νησί, και επειδή τα περιθώρια έχουν πλήρως εξαντληθεί, καλείται το Υπουργείο Ανάπτυξης να ενημερώσει την Εθνική Αντιπροσωπεία αν και πώς σκοπεύει να αντιμετωπίσει άμεσα το ενεργειακό πρόβλημα της Κρήτης, εξαιτίας του οποίου κινδυνεύει να "σβήσει" η οικονομία και ο τουρισμός του νησιού, εναντίον των οποίων ευθέως βάλλει η αδιαφορία και η αβελτηρία των αρμοδίων".

Η Υφυπουργός Ανάπτυξης κα 'Αννα Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Κύριε Υπουργέ, είναι σίγουρο ότι γνωρίζετε πολύ καλύτερα απ' εμένα το όλο πρόβλημα που υπάρχει στην Κρήτη στο θέμα της ενέργειας και ότι εδώ και είκοσι χρόνια γίνεται μια μεγάλη προσπάθεια αντιμετώπισής του.

Η σημερινή κατάσταση είναι η εξής. Στην Κρήτη υπάρχουν δύο σταθμοί, ένας στα Λινοπεράματα και ένας στα Χανιά. Είναι σίγουρο ότι οι σταθμοί αυτοί έχουν πεπαλαιωμένες εγκαταστάσεις και ότι η αξιοπιστία του συστήματος δεν είναι η ζητούμενη.

Είναι γνωστό επίσης, ότι το 1997 θα έχουμε πολύ περισσότερα προβλήματα, απ' ό,τι είχαμε τις άλλες χρονιές, με κινδύνους για τη συνολική αναπτυξιακή πορεία του νησιού.

Είναι, όμως, επίσης αλήθεια ότι υπάρχει ένας σαφής και συγκεκριμένος σχεδιασμός, από πλευράς Υπουργείου που δεν είναι εύκολο πάντοτε να υλοποιηθεί από τη ΔΕΗ, γιατί το μεγαλύτερο πρόβλημα όλα αυτά τα χρόνια ήταν η αδυναμία συμφωνίας ανάμεσα στην κεντρική κυβέρνηση και στις επιλογές των τοπικών φορέων.

'Ετσι, πρέπει να πούμε ότι για την αντιμετώπιση των άμεσων προβλημάτων ηλεκτροδότησης έχει δρομολογηθεί η λύση των δύο αεροστροβίλων, έχει ήδη υπογραφεί η προμήθεια και η εγκατάστασή τους και επειδή οι αεροστρόβιλοι είναι υψηλής τεχνολογίας και αντιμετωπίζουν θέματα αιχμής, αυτός είναι ο λόγος που επελέγησαν έναντι εκείνων των ντήζελ, γιατί τα προβλήματά μας στην Κρήτη είναι προβλήματα αιχμής που παρουσιάζονται κυρίως κατά τους μήνες του καλοκαιριού.

Η μακροχρόνια αντιμετώπιση του προβλήματος γίνεται με το σταθμό βάσης, που έχει επιλεγεί να γίνει στη θέση Αθερινόλακος στο Νομό Λασιθίου. Εκεί έχουν προχωρήσει οι διαδικασίες, έχει αγοραστεί η γή, υπάρχει μια πρόσφατη συμφωνία, όπως ξέρετε, και στόχος είναι να ολοκληρωθεί το έργο μέσα στην επόμενη πενταετία.

Για τα επιμέρους ζητήματα που βάζετε πρέπει να πω, ότι ιδιαίτερα για τη μονάδα συνδυασμένου κύκλου στα Χανιά, έχει γίνει οριστική παραλαβή και από τους μηχανικούς τους οποίους παρελήφθη θεωρείται, ότι δεν υπήρξε μεταχειρισμένος εξοπλισμός, ωστόσο δεν επιτεύχθη ο εγγυημένος βαθμός απόδοσης και επεβλήθησαν οι απαιτούμενες ρήτρες από τη σύμβαση.

Το δεύτερο σημείο είναι ότι τα Αιολικά πάρκα προχωρούν. Δεν υπάρχει εμπόδιο από τη Δ.Ε.Η., ήδη έχουν επιλεγεί τρία, τα οποία προχωρούν και έχουν συνταχθεί και οι απαραίτητες συμβάσεις.

Το τρίτο σημείο είναι για το θέμα της καλωδιακής σύνδεσης. Υπάρχει πραγματικά τεχνικός τρόπος να γίνει η υποβρύχια σύνδεση. Αυτό θα μπορούσε να σταθεί οικονομικά, αν υπήρχε διαθέσιμη λιγνιτική παραγωγή με τέτοιο κόστος, που να μπορεί να ανταποκριθεί στις ανάγκες μη παραγωγής ενέργειας με εξαιρετικά υψηλό κόστος. Γιατί σήμερα, νομίζω ότι θα συμφωνήσετε, πως δεν μπορεί η ηπειρωτική Ελλάδα και περιοχές, όπως είναι το Αμύνταιο, η Κοζάνη, η Μεγαλόπολη, να υφίστανται το βάρος της περιβαλλοντικής ρύπανσης για μεταφορά παραγωγής σε άλλες περιοχές.

Το πώς αντιμετωπίζεται μακρόπνοα ή άμεσα το θέμα του ενεργειακού της Κρήτης συμφωνήθηκε και πρόσφατα, με συγκεκριμένου όρους σε μια συνάντηση που έγινε με την Υπουργό Ανάπτυξης, τους Βουλευτές και όλους τους τοπικούς φορείς, τους οποίους όρους θα αναφέρω στη δευτερολογία μου.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βερυβάκης έχει το λόγο.

ΕΛΕΥΘΕΡΙΟΣ ΒΕΡΥΒΑΚΗΣ: Κύριε Πρόεδρε, για τις ευθύνες του συνδυασμένου κύκλου, θα παραπέμψω την κυρία Υφυπουργό στην αναφορά προς τον Εισαγγελέα του Αρείου Πάγου που έχει κάνει ο Σύλλογος των Μηχανικών της Δ.Ε.Η. και που προφανώς εξ όσων μου λέει δεν είναι εις γνώσιν της.

Μπορεί οι υπηρεσίες να λένε αυτά τα οποία μου είπατε σήμερα. Εγώ θα σας πώ ότι αυτή τη στιγμή και τυπικά, αλλά και ουσιαστικά εκκρεμεί έρευνα, ακριβώς για εκείνες τις μεγάλες ευθύνες. Και επειδή δεν έχω χρόνο, θα σας εγχειρίσω την αναφορά η οποία βρίσκεται στον ανακριτή.

'Οσον αφορά τις δυσκολίες σε σχέση με το καλώδιο, είναι ένα θέμα το οποίο είναι πολύ παλιό και το οποίο πολλές φορές έχει κουβεντιαστεί. Δε θα ήθελα να πω πολλά πράγματα, αλλά εδώ έχω μια συνέντευξη του κ. Κραβαρίτη, ο οποίος λέει ότι τεχνικώς δεν υφίσταται κανένα θέμα. Και εγώ το γνωρίζω ότι δεν υφίσταται θέμα, διότι κάποτε ήμουν προϊστάμενος και ξέρω πάρα πολύ καλά ότι ασφαλώς μπορεί τεχνικά να γίνει όλη αυτή η ιστορία. Απλώς τα συμφέροντα ανατίναξαν κάποια στιγμή τη δρομολογημένη λύση, η οποία σαφώς δεν μπορεί να είναι στη λογική την οποία περιγράψατε, κυρία Υφυπουργέ.

Φοβάμαι ότι αν τυχόν εγκλωβιστούμε σε μια λογική σαν και αυτή την οποία είπατε, ότι τάχα δεν μπορεί ένας τόπος να παίρνει την ενέργειά του από άλλο τόπο και δεν μπορεί η Κρήτη π.χ. να πάρει με καλώδιο την ενέργειά της από το ηπειρωτικό μέρος της Ελλάδας, πράγμα το οποίο είναι και εθνικά επωφελές αν σκεφθείτε όλες τις διαστάσεις του προβλήματος, αν λοιπόν σκεφθείτε κατ' αυτόν τον τρόπο, ασφαλώς δε θα σκεφθείτε ότι είναι τάχα για λόγους περιβαλλοντικούς, αλλά και οικονομικούς επιβεβλημένο.

Αυτή τη στιγμή η κιλοβατόρα στην Κρήτη έχει πάνω από 25 δραχμές. Πείτε μου εάν τυχόν με οποιοδήποτε καλώδιο, με οποιαδήποτε εκμετάλλευση, είτε ντίζελ είτε λιγνιτικά, θα

Σελίδα 2902 

είναι μεγαλύτερο το κόστος, για να σας απαντήσω αν έχετε δίκιο σε αυτόν τον προγραμματισμό και τον προβληματισμό, όπως τον αναζητήσατε.

Το θέμα της Κρήτης πάει σε σβήσιμο, παρά τους δύο στροβίλους τους οποίους πάτε, διότι δε θα προλάβουν μέχρι το καλοκαίρι να έχουν εγκατασταθεί. Εάν ρωτήσετε τους τεχνικούς σας, θα δείτε ότι το θέμα της Κρήτης είναι πολύ μεγάλο και είναι μια διάσταση ενεργειακή, μια άλλη διάσταση οικονομική, μια άλλη διάσταση εθνική και αν κάνετε μια άθροιση αυτών των διαστάσεων, δεν υπάρχουν δυσκολίες στην ανεύρεση λύσεων. Συμφέροντα που αντιπαλεύουν αυτές τις καταστάσεις υπάρχουν και αυτά κοιτάξτε να αντιμετωπίσετε.

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Υφυπουργός έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Κύριε συνάδελφε, αν υπάρχουν σήμερα συμφέροντα που επηρεάζουν τις αποφάσεις θα παρακαλούσα να τα κατονομάσετε, γιατί ο σχεδιασμός ο οποίος υπάρχει από πλευράς Υπουργείου είναι σαφής και εξήγησα ότι στο θέμα, ιδιαίτερα της καλωδιακής σύνδεσης, δεν είναι θέμα τεχνικό -είναι σαφές ότι δεν είναι τεχνικό το θέμα-είναι βαθύτατα και κυρίως οικονομικό. Είναι πάρα πολύ μεγάλο το κόστος και δεν είναι απλοί περιβαλλοντικοί λόγοι.

Είπα απλά ότι δεν είναι τόσο φυσιολογικό να θεωρούμε, ότι μπορούμε να παράγουμε ενέργεια στη Μεγαλόπολη ή στο Αμύνταιο και την ενέργεια αυτή να την παίρνει η Κρήτη και μάλιστα να βάζει θέματα περιβαλλοντικά, όπως μπαίνουν σε πολλά σημεία των νησιών. 'Οπως μπαίνουν στην Κρήτη τα περιβαλλοντικά, μπαίνουν και σε όλη την Ελλάδα. Το θέμα όμως δεν είναι αυτό. Είναι ότι υπάρχουν μελέτες βιωσιμότητας απ' τις οποίες φαίνεται ότι οι υπάρχουσες λιγνιτικές παραγωγές δεν είναι τέτοιες που να θεωρείται δυνατή η διασύνδεση με καλώδιο. Σε καμιά περίπτωση βέβαια δεν είναι δυνατόν να αποδεχτούμε αυτό το "περί συμφερόντων". Και θα πρέπει να σταθώ στο θέμα της μονάδας συνδυασμένου κύκλου Χανίων.

Κύριε συνάδελφε, εάν υπάρχει κάτι στον ανακριτή και εκκρεμεί, δε σημαίνει ότι πρέπει να το ονομάσουμε και σκάνδαλο. Αυτό που μπορώ να σας πω και είναι φυσικά μέσα από ενημέρωση συνεχώς από τις υπηρεσίες της Δ.Ε.Η. είναι ότι υπάρχει πενταμελής επιτροπή παραλαβής του έργου από μηχανικούς της Δ.Ε.Η. η οποία θεώρησε το έργο σωστό και το παρέλαβε με πρωτόκολλο. Εάν υπάρξει άλλη απόφαση φυσικά θα την ερευνήσουμε αμέσως.

Τώρα για το τι γίνεται για το σχεδιασμό της Κυβέρνησης. Τα επτά σημεία, τα οποία προανέφερα αφορούν συμφωνία όλων των φορέων της Κρήτης, όλων των Βουλευτών της Κρήτης και της Υπουργού Ανάπτυξης. Αφορούν το Σταθμό Χανίων τις περιβαλλοντικές παρεμβάσεις που θα γίνουν και τον εξοπλισμό σε αεροστροβίλους αφορούν την τήρηση των χρονοδιαγραμμάτων με δεσμεύσεις όλων για το σταθμό Αθερινόλακο, για τον εκσυγχρονισμό του σταθμού Λινοπεραμάτων, οπότε θα μειωθεί και το περιβαλλοντικό πρόβλημα. ΠΡΟΕΔΡΕΥΩΝ (Παναγιώτης Ν. Κρητικός): Δεύτερη στην ημερήσια διάταξη είναι η με αριθμό 515/15.1.1997 επίκαιρη ερώτηση του Βουλευτή της Νέας Δημοκρατίας κ. 'Αγγελου Μπρατάκου προς τον Υπουργό Εθνικής Παιδείας και Θρησκευμάτων, σχετικά με τις απεργιακές κινητοποιήσεις των καθηγητών Μέσης Εκπαίδευσης και των δασκάλων, τη λήψη των αναγκαίων μέτρων για την επίλυση των προβληματων τους κ.λπ.

Θα παρακαλέσω να κρατηθεί η ερώτηση αυτή, γιατί ο κύριος Υφυπουργός είναι σε μία εν εξελίξει σύσκεψη και τελειώνει από στιγμή σε στιγμή. Η ερώτηση θα συζητηθεί αργότερα.

Τρίτη στην ημερήσια διάταξη είναι η με αριθμό 533/20.1.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Δικαιοσύνης, σχετικά με την ποινικοποίηση των κοινωνικών, συνδικαλιστικών και πολιτικών δραστηριοτήτων.

Η επίκαιρη ερώτηση έχει ως εξής:

Πέρα από τις δίκες χιλιάδων αγροτών, που βρίσκονται σε εξέλιξη αυτό το διάστημα, παρατηρείται ποινικοποίηση των αγώνων και σε άλλους τομείς της κοινωνικής, συνδικαλιστικής και πολιτικής δραστηριότητας. Συγκεκριμένα:

Στις 10.1.1997 πέρασαν από δίκη δεκαοκτώ μαθητές του 2ου Τ.Ε.Λ. και της 1ης ΤΕΣ Βόλου και δύο απ' αυτούς κρίθηκαν ένοχοι, γιατί συμμετείχαν στην κατάληψη του σχολικού συγκροτήματος όπου συστεγάζονται τα δύο σχολεία και η οποία έγινε από 20 Νοέμβρη 1992 έως 8 Γενάρη 1993, μετά από απόφαση της γενικής συνέλευσής τους.

Επίσης εκκρεμεί η εκδίκαση και άλλης παρόμοιας υπόθεσης που αφορά την κατάληψη του 3ου Τ.Ε.Λ. Βόλου και στην οποία κατηγορούμενοι είναι είκοσι επτά πρώην μαθητές και γονείς.

Πρόσφατα, δύο στελέχη του Κ.Κ.Ε. στις Σέρρες σύρθηκαν στα δικαστήρια μετά από μήνυση της Αστυνομίας και καταδικάστηκαν επειδή κατά την προεκλογική περίοδο των Ευρωεκλογών του '94 "τόλμησαν" να χρησιμοποιήσουν μικροφωνική εγκατάσταση στην πλατεία Ελευθερίας των Σερρών όπου γίνονται όλες οι εκδηλώσεις των πολιτικών δυνάμεων και των άλλων μαζικών φορέων.

Ερωτάται ο κύριος Υπουργός εάν συμφωνεί με την ποινικοποίηση των κινητοποιήσεων και τι μέτρα πρόκειται να πάρει για να σταματήσει η αντιδημοκρατική και αυταρχική αυτή εξέλιξη.

Ο κύριος Υπουργός έχει λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, δεν πρόκειται περί ποινικοποίησης κινητοποιήσεων. Δεν πρόκειται για επέμβαση της Εκτελεστικής Εξουσίας εις βάρος της Δικαστικής. Δεν επιτρέπεται άλλωστε. Παρά ταύτα, αν αρχίσουμε με τους μαθητές εκφράζω την ευχή σαν Υπουργός Δικαιοσύνης να αντιμετωπιστούν οι μαθητές με πάσαν επιείκεια και λόγω του νεαρού της ηλικίας και λόγω του γεγονότος ότι σαν μαθητές θεωρούν νομίμως ή εσφαλμένως, ότι εκπληρώνουν καθήκον βελτιώσεων των συνθηκών της Παιδείας. Ευχή μπορώ να απευθύνω και τίποτε άλλο.

Να έλθω τώρα στις άλλες κατηγορίες πολιτών που θέτει η ερώτηση. Λέει πέρα από τις δίκες χιλιάδων αγροτών που βρίσκονται σε εξέλιξη παρατηρείται ποινικοποίηση των κινητοποιήσεων.

Κατ' αρχήν δεν πρόκειται περί ποινικοποίησης των κινητοποιήσεων για να επαναλάβω. Πρόκειται περί εφαρμογής κανόνων του Ποινικού Δικαίου λειτουργίας, του κράτους δικαίου.

Οι αγρότες δεν τελούν υπό εργασιακή σχέση ή υπό εργασιακό καθεστώς. Είναι ιδιοκτήτες γης και εκμεταλλεύονται την γη τους και την παραγωγή τους, διότι πρόκειται περί επαγγελματιών μιας ελεύθερης επιλογής. 

Βεβαίως παρατηρήθηκε εσχάτως και προηγουμένως μία επίθεση κατά της έννομης τάξης, βίαιη επίθεση. Παρατηρείται σύγκρουση με το οργανωμένο κράτος, παρατηρείται ταξική ρήξη με το ταξικό κράτος. Ναι, το κράτος είναι ταξικό. Αυτο το κράτος, όμως, το βρήκαμε, το προηγάγαμε, το υπηρετούμε, το λειτουργούμε επ' αγαθώ όλων των κοινωνικών ταξεων και των στρωμάτων του Eλληνικού Λαού.

Από κει και ύστερα, η Eκτελεστική Eξουσία, έχουσα το βάρος της διατηρήσεως της ηρεμίας για τη Χώρα, παρακολουθεί τα γεγονότα. Δεν παίρνει μέρος, ούτε επεμβαίνει σε θέματα λειτουργίας, εισαγγελικών αρχων, εισαγγελέων, ή δικαστικών αρχών. Το Κράτος είναι οργανωμένο. Κάθε εξουσία ή λειτουργία του Κράτους πράττει το καθήκον της. Και καλά είναι, μια και βρισκόμαστε σε παραμονές λεγόμενων κινητοποιήσεων, οι οποίες είναι σφόδρα παράνομες, δεν επιτρέπεται κατάληψη συγκοινωνιακών κόμβων ή παρακώλυση συγκοινωνίας. Είναι ποινικό αδίκημα. Κολάζεται, σύμφωνα με το άρθρο 292 του Ποινικού Κώδικα, με φυλάκιση τουλάχιστον τριών μηνών μέχρι πέντε ετών. Ουδέποτε χρησιμοποιήσαμε αυτή τη μορφή κινητοποιήσεων εμείς παλαιότερα, που βρισκόμασταν και επικεφαλής των αγώνων των συνδικαλιστικών, των αγροτικών κινητοποιήσεων, των εργατικών κινητοποιήσεων, ουδέποτε είτε σαν μέλη είτε σαν μονάδες είτε σαν συνδικαλισμένοι οπωσδήποτε προοδευτικοί φορείς ή ακόμη επιστημονικοί φορείς.

Σελίδα 2903 

 

Αυτά έχω να δηλώσω και εκείνο που έχω σαν ευχή ή παραίνεση προς τα έξω, είναι να πειθαρχήσουν στις διατάξεις των κανόνων του δικαίου και να μην προκαλούμε το ίδιο το Κράτος, την έννομη τάξη και προπαντός να μην προκαλούμε τον ίδιο τον Ελληνικό Λαό, τις ίδιες τις κοινωνικές ομάδες, τις κοινωνικές τάξεις και τα κοινωνικά στρώματα, τα οποία ζουν και πρέπει να ζουν εν αρμονία.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γκατζής εχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, άκουσα με μεγάλη προσοχή τον κύριο Υπουργό και σχετικά με την ευχή που έδωσε, πιστεύω να είναι πολιτική ευχή, να μην είναι ευχή απλώς και έτσι να παρθεί από τους χρήστες αυτών των διαδικασιών, που στέλνουν στα εδώλια του κατηγορουμένου δεκαπέντε - δεκαέξι χρονών μαθητές, που αγωνίζονται πραγματικά για τα προβλήματα της Παιδείας και της βελτίωσης των ίδιων των μαθητικών και κοινωνικών τους συνθηκών.

Θα ήθελα να πω, ότι το μέτρο της διαπαιδαγώγησης της νέας γενιάς σε σχέση με την ποινικοποίηση, μόνο αρνητικές επιπτώσεις θα έχει και όχι θετικές. Και νομίζουμε ότι έχουν το δικαίωμα και οι μαθητές ακόμη να αγωνίζονται για τα προβλήματά τους και να πάψει επιτέλους αυτή η δίωξη.

Πέρα όμως από αυτό, ο κύριος Υπουργός, αναφέρθηκε σε όλες τις κινητοποιήσεις και ιδιαίτερα των αγροτών χωρίς να σταθεί στο θέμα το οποίο θέσαμε. Δύο στελέχη του Κόμματος καταδικάστηκαν στις Σέρρες γιατί χρησιμοποίησαν μεγάφωνα στις Ευρωεκλογές. Και ρωτώ: Ποιο Κόμμα δε χρησιμοποίησε μεγάφωνα; Γιατί έγινε αυτή η επιλεκτική έτσι διάκριση των στελεχών του Κ.Κ.Ε.; Δεν είναι πολιτική δίωξη; Δεν είναι επιλογή ενός Κόμματος;

Εν πάση περιπτώσει, εμείς δεν αποδεχθήκαμε ποτε αυτή τη διάταξη που λέγει ότι απαγορεύονται οι αφίσσες, το ένα και το άλλο, όπως δεν την αποδέχθηκαν και τα άλλα τα Κόμματα, κύριε Πρόεδρε. Και εδώ, θα πρέπει να δούμε ότι γίνονται διακρίσεις. Δεν την αποδεχθήκαμε, διότι δεν έχουμε την ίδια δυνατότητα προσβασης, διάδοσης των θεσεών μας, των αντιλήψεών μας και τελικά των στόχων μας.

Πέρα από εκεί, όμως, θα ήθελα να απαντήσω στον κύριο Υπουργό ο οποίος είπε ότι είναι παράνομες: Κύριε Υπουργέ, μ' αυτή σας τη γνώμη -την οποία στις αρχές των κινητοποιήσεων ποτέ δεν εκφράσατε, όταν έφθασε το μαχαίρι στο κόκαλο τότε αρχίσατε να χρησιμοποιείτε αυτή σας την άποψη ότι είναι παράνομες κ.λπ.- δίνετε πολιτική κατεύθυνση στα όργανα να ποινικοποιήσουν, να κυνηγήσουν τους αγρότες. Και έχετε μεγάλη ευθύνη, κύριε Υπουργέ. Στις άλλες εποχές που υπερασπιζόσασταν τους αγώνες των εργαζομένων για παράνομες και τότε καταλήψεις ή άλλες ενέργειες, κύριε Υπουργέ, θέλω να μου απαντήσετε σε τριπλή ερώτηση στο ίδιο πρόσωπο: σαν Υπουργός: εγκρίνετε αυτές; Σαν Ευάγγελος Γιαννόπουλος: εγκρίνετε αυτές; Σαν εκπρόσωπος της Κυβέρνησης τις εγκρίνετε όλες αυτές τις ποινικοποιήσεις που γίνονται στο εργατικό, συνδικαλιστικό αλλά και μαθητικό κίνημα;

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός της Δικαιοσύνης έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι, τη μορφή αυτών των κινητοποιήσεων ουδέποτε τη θάλψαμε, εννοώ των αγροτικών κινητοποιήσεων. Κατάληψη κόμβων, ποτέ. Κατάληψη οδών και οδοστρωμάτων και εμπόδιση ή παρακώλυση συγκοινωνίας, ποτέ. 'Ημουν πάντοτε άλοτε υπερασπιστής, άλλοτε επικεφαλής. Για τους νέους, πράγματι, έχουμε εκφράσει την άποψη αυτή και στις καταλήψεις ακόμα, αλλά για την περίπτωση των μεγαφώνων πρέπει, κύριοι συνάδελφοι να συμμορφωθείτε και εσείς με τη νομοθεσία. Κάποτε -και έχω κάνει γνωμοδότηση, στο "ΡΙΖΟΣΠΑΣΤΗ", να τη διαβάσετε- είπα ότι νόμιμη είναι η τοιχοκόληση προγραμμάτων, θέσεων κ.λπ. όταν τότε δεν υπήρχαν τα μέσα εκείνα με τα οποία μπορούσε κανείς να εκφρασθεί. Υπήρχαν τα Κόμματα που είχαν λεφτά, εντάξει, υπήρχε το Κ.Κ.Ε. που δεν είχε λεφτά, εντάξει. Και είχα πει ότι νόμιμη είναι η κατ' αυτόν τον τρόπο έκφραση των ιδεών και της ιδεολογίας. Αργότερα, όμως, τα μέσα αυτά επληθύνθηκαν ή κατά τέτοιο τρόπο όσον αφορά την έκφραση των ιδεών εξέφρασαν τις απόψεις. Και δεν μπορώ να πω ότι συμφωνώ απολύτως και σαν Γιαννόπουλος με την απαγόρευση, αλλά όλα τα Κόμματα εφήρμοσαν αυτή τη διάταξη.

ΝΙΚΟΛΑΟΣ ΓΚΑΤΖΗΣ: Κανένα, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εκεί πάνω στις Σέρρες δεν ξέρω τι γίνεται, αλλά εδώ τα μεγάφωνα εσίγησαν.

ΠΡΟΕΔΡΕΥΩΝ (Παναγιώτης Ν. Κρητικός): Μη διακόπτετε παρακαλώ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εδώ τα μεγάφωνα εσίγησαν, η κουρελαρία όμως εδώ κατεστράφη. Υπήρξαν και τρεις υποψήφιοι Βουλευτές του ΠΑ.ΣΟ.Κ. ακόμη οι οποίοι γέμισαν τις κολώνες. Εκεί προς την Κηφισιά ακόμα υπάρχουν αφίσσες υποψηφίων Βουλευτών και του ΠΑ.ΣΟ.Κ. Δεν είναι μεγάλο το θέμα και μπορώ να πω ότι, σαν Υπουργός της Δικαιοσύνης -δεν ξέρω αν είναι τελεσίδικη εκείνη η απόφαση της καταδίκης- εκφράζω και εδώ ευχή, εκφράζω παραίνεση να δουν το θέμα επιεικώς. Δεν είμαστε από εκείνους που θα συμφωνήσουμε σχετικά με όλα αυτά τα θέματα της εμποδίσεως, της εκφράσεως των ιδεών.

'Οσον αφορά δε το θέμα κάποιων ποινών, που κανείς γεύεται σε κάποια διαδικασία, ξέρετε ότι οι ιδεολόγοι άλλοτε είχαν βαρύτερες συνέπειες, εξορίες και βασανιστήρια και φυλακές και ακόμα είχαμε και δολοφονίες, αλλά ήταν προς τιμή εκείνων των ιδεολόγων, οι οποίοι τραβούσαν ένα αγώνα είτε προς διάδοση είτε προς υπεράσπιση είτε προς επιβολή ορισμένων ιδεολογικών αρχών. Τώρα δεν είναι έτσι τα πράγματα. Τώρα ήρθε μία άλλη κατάσταση.

ΝΙΚΟΛΑΟΣ ΓΚΑΤΖΗΣ: Τώρα είναι αγώνας επιβίωσης.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη διακόπτετε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ελάτε στο Υπουργείο ή να βγούμε σε καμιά πλατεία να τα πούμε, αλλά εγώ ούτε παραίνεση θέλω ούτε διδασκαλία θέλω.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού).

Τράβηξα ένα βάρος όλη μου τη ζωή μαζί με το Κομμουνιστικό Κόμμα, χωρίς να είμαι μέλος του ποτέ και είμαι υπερήφανος γι' αυτήν τη θέση που πήρα. Περιμένετε καμιά δεκαπενταριά, εικοσαριά μέρες, θα κυκλοφορήσει ένα βιβλίο, να δείτε τον ύμνο προς τους Κομμουνιστές και το Κομμουνιστικό Κόμμα όσον αφορά την πολιτεία του, τις θυσίες του, τα μαρτύριά του στον τομέα της Εθνικής Αντίστασης.

(Στο σημείο αυτό και πάλι ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

ΠΡΟΕΔΡΕΥΩΝ (Παναγιώτης Ν. Κρητικός): Μάλιστα, κύριε Υπουργέ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Ενα λεπτό, κύριε Πρόεδρε, είναι χρήσιμο και για σας.

'Οσον αφορά τον αγώνα της Εθνικής Αντίστασης των Ελλήνων και τους προοδευτικούς, κοινωνικούς αγώνες του Λαού, ξέρω ότι αρέσουν και σε σας, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς. Μ' αρέσουν να τ' ακούω μέρα νύχτα, αλλά εδώ έχουμε και Κανονισμό αλλά και ξενύχτι.

Επανερχόμαστε στη δεύτερη, της ημερήσιας διάταξης με αριθμό 515/15.1.1997 επίκαιρη ερώτηση του Βουλευτή της Νέας Δημοκρατίας κ. 'Αγγελου Μπρατάκου, προς τον Υπουργό Εθνικής Παιδείας και Θρησκευμάτων, σχετικά με τις απεργιακές κινητοποιήσεις των καθηγητών Μέσης Εκπαίδευσης και των Δασκάλων, τη λήψη των αναγκαίων μέτρων για την επίλυση των προβλημάτων τους κ.λπ., η οποία σε περίληψη έχει ως εξής:

"Από τις 20 Ιανουαρίου η Παιδεία σε όλες τις βαθμίδες της μετατρέπεται και πάλι σε πεδίο μάχης. 

Πρώτοι, οι καθηγητές της Μέσης Εκπαίδευσης ανοίγουν το χορό των απεργιακών κινητοποιήσεων, από τη Δευτέρα 20 Ιανουαρίου απειλώντας με λουκέτο διαρκείας όλων των σχολείων της Χώρας και διαμαρτυρόμενοι (όπως καταγγέλει 

Σελίδα 2904 

η Ο.Λ.Μ.Ε.) για τη μείωση των αποδοχών τους λόγω της εφαρμογής του νέου μισθολογίου.

Στις 23 Ιανουαρίου αναμένεται να ιδρυθεί από την Ολομέλεια των Προέδρων των διδασκαλικών συλλόγων, η πρόταση του διοικητικού συμβουλίου της Δ.Ο.Ε. για τριημέρη απεργία των δασκάλων και των νηπιαγωγών κατά τη συζήτηση στη Βουλή του φορολογικού νομοσχεδίου.

Ταυτόχρονα, οι πανεπιστημιακοί καθηγητές είναι έτοιμοι να αντιδράσουν δυναμικά εφ' όσον δεν τηρηθούν οι υποσχέσεις σας για αυξήσεις των αποδοχών τους. 

Ερωτάσθε, κύριε Υπουργέ της Παιδείας:

Θα υπάρξουν βελτιώσεις, τροποποιήσεις ή αλλαγές στις διατάξεις του νέου μισθολογίου, ώστε να αποφευχθεί η ουσιαστική μείωση των αποδοχών των καθηγητών Μέσης Εκπαίδευσης;

Θα διασφαλίσετε μέσα από το νέο μισθολόγιο τις αποδοχές των εκπαιδευτικών της πρωτοβάθμιας εκπαίδευσης με πραγματικές αυξήσεις;

Θα προχωρήσετε στην ουσιαστική αύξηση των αποδοχών του νεοδιοριζόμενου καθηγητή ή δάσκαλου τουλάχιστον κατά 70.000 δραχμές φθάνοντας έτσι στις 250.000 δραχμές; 

Θα προχωρήσετε στη δημιουργία του κατάλληλου θεσμικού πλαισίου, ώστε να αναβαθμιστεί έμπρακτα ο ρόλος του δασκάλου και του νηπιαγωγού; 

Είστε πράγματι διατεθειμένος να τηρήσετε τις υποσχέσεις σας για αυξήσεις των αποδοχών των πανεπιστημιακών καθηγητών;

Θα πραγματοποιηθούν προσλήψεις για την κάλυψη των τεράστιων κενών σε διδακτικό προσωπικό της πρωτοβάθμιας και δευτεροβάθμιας εκπαίδευσης;

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, αγαπητοί κυρία και κύριοι συνάδελφοι, μας δίδεται η ευκαιρία, με αυτή την επίκαιρη ερώτηση να κάνουμε ακόμη μια φορά τη δήλωση ότι αναγνωρίζουμε πως ο εκπαιδευτικός χρειάζεται ένα διαφορετικό, πολύ καλύτερο και κοινωνικό και οικονομικό status. Αυτή όμως η εκδήλωση και η δήλωση καλών προθέσεων αντιλαμβάνεστε, ότι έχει κάποιους φυσικούς περιορισμούς. Είναι ο Προϋπολογισμός της Χώρας. Αυτό δε σημαίνει, όμως, ότι η Κυβέρνηση, η παρούσα Κυβέρνηση, δε σηματοδότησε το ιδιαίτερο ενδιαφέρον και την ιδιαίτερη σημασία που δίνει και στην Παιδεία γενικότερα και στον εκπαιδευτικό ειδικότερα, που τον θεωρεί εμψυχωτή όλου του εκπαιδευτικού οικοδομήματος. Η αύξηση σε ποσοστό του προϋπολογισμού που διατίθεται για το χώρο της Παιδείας, σε σχέση με πέρσι, εγγίζει το 25%, αν συνυπολογίσουμε στο 14,2% και το ποσοστό που διαμορφώνεται από το πρόγραμμα δημοσίων επενδύσεων στην Παιδεία. Και βέβαια ο προϋπολογισμός δεν είναι και η μοναδική πηγή τροφοδοσίας της εκπαίδευσης. Είναι και το 2ο Κοινοτικό Πλαίσιο Στήριξης που παρέχει σημαντικούς πόρους, είναι και άλλα Κοινωνικά Ταμεία, καθώς επίσης και το Ταμείο του Συμβουλίου της Ευρώπης.

Ειδικότερα, για το αν θα υπάρξουν ή όχι τροποποιήσεις βελτιώσεις στο νέο μισθολόγιο, αυτή τη στιγμή -εγώ απεχώρησα προσωρινά και θα επανέλθω μετά το πέρας της επίκαιρης ερώτησης- διεξάγεται ένας διάλογος μεταξύ του Υπουργείου Παιδείας και των εκπροσώπων της ΟΛΜΕ. Πιστεύουμε, από το αρχικό κλίμα που επεκράτησε ότι αυτός ο διάλογος έχει προοπτικές. Διότι υπάρχει η αναγνώριση της καλοπιστίας από την πλευρά των εκπαιδευτικών προς το Υπουργείο Παιδείας, δεδομένου ότι τον αρχικό πίνακα που δόθηκε στη δημοσιότητα για το νέο μισθολόγιο των εκπαιδευτικών ήδη τον διόρθωσε το Υπουργείο Οικονομικών μετά από παρέμβαση του Υπουργείου Παιδείας, πράγμα που έγινε και στα πλαίσια του Υπουργικού Συμβουλίου. Αυτό, όμως, δε σημαίνει ότι μέχρις εδώ τελεία και παύλα και ότι δεν υπάρχει κάποιο περιθώριο διαπραγμάτευσης και όχι συζήτησης για τη συζήτηση, προκειμένου να βρεθεί η λύση και επομένως να σταματήσει και η απεργιακή κινητοποίηση. Θα πρέπει, όμως, και από την πλευρά των εκπαιδευτικών να γίνει αντιληπτό ότι μαξιμαλιστικοί στόχοι που αναφέρονται ως ποσό 70.000 δραχμές αύξησης και ως τελικώς διαμορφούμενο ποσό πρωτοδιόριστου εκπαιδευτικού 250.000 είναι με τα σημερινά δεδομένα ακατόρθωτο. Αναζητείται η χρυσή τομή. Ελπίζω ότι θα βρεθεί.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μπρατάκος έχει το λόγο.

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, η Ελληνική Παιδεία εκπέμπτει σήμα κινδύνου. Και απ' ό,τι κατάλαβα, απ' αυτά τα οποία είπε ο κύριος Υπουργός -γιατί μίλησε για λόγια και για επιθυμίες της Κυβέρνησης, που δεν μπορεί να εκπληρώσει- νομίζω ότι δεν έχουν πάρει είδηση η πολιτική ηγεσία του Υπουργείου Παιδείας για την κατάσταση η οποία επικρατεί στο χώρο της εκπαίδευσης.

Μιλάμε για δραματικές στιγμές, κύριε Υφυπουργέ. Δραματικές στιγμές, που περνάει η εκπαιδευτική φοιτητική και ακαδημαϊκή κοινότητα. Και αυτά όλα οφείλονται στην ολιγωρία και στην ανικανότητα της Κυβέρνησης. 

Για πρώτη φορά, βάζουν λουκέττο τα πανεπιστήμια και πρυτάνεις σύρονται στα δικαστήρια.

Για άλλη μια φορά, οι εκπαιδευτικοί, οι δάσκαλοι και οι καθηγητές, με κραυγή αγωνίας διατυπώνουν τις ανησυχίες τους, για την κατάντια στην οποία βρίσκεται η Παιδεία σήμερα και για να μπορέσουν να ζουν με αξιοπρέπεια από τους μισθούς τους.

Με λίγα λόγια, η Παιδεία στήνεται στο απόσπασμα! Και αυτό, πρέπει να το καταλάβετε, κύριε Υφυπουργέ.

Από τις 20 του μηνός, έχουμε απεργίες των καθηγητών. Το Σάββατο, ετοιμάζουν απεργίες οι δάσκαλοι. Και το χειρότερο και αυτό προσέξτε το, κύριε Υφυπουργέ: Θα οδηγηθούμε σ'ένα κλίμα τέτοιο, που θα έχουμε καταλήψεις λυκείων και γυμνασίων από τους μαθητές και των ιδρυμάτων τους από τους σπουδαστές και τους φοιτητές. Και εκεί πλέον, δεν υπάρχουν διέξοδα.

Και τι κάνετε, κύριε Υφυπουργέ, έναντι όλων αυτών; Τρεις ημέρες, πριν την έναρξη της απεργίας -όταν επί τρεις μήνες δε δεχόσαστε τους καθηγητές να μιλήσετε- προχωρήσατε σε θεαματικές κινήσεις. Κινήσεις αντιπερισπασμού. Και μας εμφανίζετε εδώ εξαγγελίες που αναφέρονται στην ελεύθερη είσοδο των αποφοίτων των λυκείων στα πανεπιστήμια και στα Τ.Ε.Ι. Το κάνατε, αποκλειστικά και μόνο, για ν' αποπροσανατολίσετε τους γονείς και τους μαθητές και κυρίως, για να χαϊδέψετε τα αυτιά των μαθητών, λέγοντάς τους "ξέρετε, εμείς θα σας βάζουμε ελεύθερα στα πανεπιστήμια. Μην κάνετε καταλήψεις", όταν είναι γνωστό ότι δεν είναι δυνατόν, όπως είναι τώρα -και για πολλά χρόνια ακόμη- να καταργηθούν οι εξετάσεις στα πανεπιστήμια, ή να γίνει ελεύθερη η εισαγωγή των αποφοίτων των λυκείων στα Α.Ε.Ι.-Τ.Ε.Ι.

Αλλά τι κάνετε; Παίζετε με τα όνειρα των μαθητών για μια θέση στα Ανώτατα Εκπαιδευτικά Ιδρύματα.

Λυπάμαι, κύριε Υφυπουργέ -αναγνωρίζω τη σοβαρότητά σας- αλλά νομίζω ότι η απάντησή σας ούτε και σας τον ίδιο θα ικανοποιεί. Περιμένω μια σοβαρότερη απάντηση.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, καλό είναι ν' αποφεύγουμε τη δραματοποίηση διαφόρων καταστάσεων.

Το να πούμε ότι υπάρχουν σοβαρά προβλήματα στο χώρο της Παιδείας, είναι απλό και συγχρόνως θετικό. Αναγνωρίζεις μια κατάσταση και εν συνεχεία, οργανώνεις την αντιμετώπισή της.

Η οργάνωση, όμως, της αντιμετώπισης μιας κατάστασης, με βάση την πολιτική και τις προγραμματικές διακηρύξεις της Κυβέρνησης, δεν μπορεί, παρά να περάσει μέσα από έναν κοινωνικό διάλογο, που θα οδηγήσει σε μια εθνική κοινωνική συμφωνία. Ακριβώς γι' αυτόν το λόγο, δεν επιδιώξαμε ούτε αιφνιδιασμό ούτε εντυπωσιασμό ούτε και αντιπερισπασμό, όταν προσπαθήσαμε, στα πλαίσια μιας συζήτησης στο Υπουργικό Συμβούλιο, ν' αποσπάσουμε κατ' αρχήν την έγκρισή του, προκειμένου ν' ανοίξουμε το διάλογο πάνω σε μια νέα 

Σελίδα 2905 

στρατηγική κατεύθυνση, που οι γενικές της γραμμές είχαν χαραχθεί και εμπεριέχονται και στις προγραμματικές δεσμεύσεις του Υπουργείου Παιδείας, που είναι τι;

Είναι η κατάργηση του συστήματος των γενικών εξετάσεων. Δεδομένο αυτό.

Είναι η πάταξη και η κατάργηση της παραπαιδείας. 

Είναι το σταμάτημα της φοιτητικής μετανάστευσης.

Είναι και κάποιες αλλαγές στην τριτοβάθμια εκπαίδευση, που θα δημιουργήσουν άλλες συνθήκες, ώστε προκληθούν αλυσιδωτές αντιδράσεις αλλαγών και μεταρρυθμίσεων σε όλο το οικοδόμημα της εκπαίδευσης σε όλες τις χαμηλότερες βαθμίδες. 

Και μία από τις βαθμίδες ιδιαιτέρου ενδιαφέροντος είναι η βαθμίδα του Λυκείου.

Και δηλώσαμε ότι το ενιαίο Λύκειο που αυτή τη στιγμή έχει ένα πετυχημένο μοντέλο, το Ενιαίο Πολυκλαδικό Λύκειο, θα τύχει και της στήριξης και της βελτίωσης και της επέκτασης από την πλευρά της Κυβέρνησης.

'Ολα αυτά αποτελούν πραγματικά μια νέα πνοή στο χώρο της Παιδείας και σε αυτή τη νέα πνοή καλούμε και τους εκπαιδευτικούς να συμμετάσχουν στον ουσιαστικό διάλογο.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση της τέταρτης στην ημερήσια διάταξη, υπ' αριθμ. 514/15.1.1997 επίκαιρης ερώτησης του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την επίλυση του προβλήματος χωροθέτησης νέων χώρων υγειονομικής ταφής απορριμμάτων για την Αττική, το κλείσιμο των ανεξέλεγκτων χωματερών κ.λπ.

Η επίκαιρη ερώτηση έχει στην περίληψή της ως εξής: 

"Με ιδιαίτερη οξύτητα έρχεται στην επιφάνεια ζήτημα της διάθεσης και διαχείρισης των απορριμμάτων στην Αττική.

Μετά την ολοκλήρωση των σχετικών μελετών, επιβάλλεται η άμεση και συγκεκριμένη αντιμετώπιση του ζητήματος και η χωροθέτηση των χώρων υγειονομικής ταφής απορριμμάτων, σε συνδυασμό με την εκτέλεση των αναγκαίων εγκαταστάσεων.

Τα συνταχθέντα από το Υ.ΠΕ.ΧΩ.Δ.Ε. σχετικά νομοσχέδια δεν έχουν ακόμη προωθηθεί και σημειώνεται πολύ μεγάλη καθυστέρηση, με έντονα αρνητικές συνέπειες σε βάρος της υγείας των κατοίκων της περιοχής και του περιβάλλοντος γενικότερα.

Με τα προαναφερθέντα δεδομένα, ερωτάται ο κύριος Υπουργός:

1. Πότε και με ποια συγκεκριμένα μέτρα θα προωθήσει τη λύση του προβλήματος της χωροθέτησης νέων χώρων υγειονομικής ταφής απορριμμάτων για τα απορρίμματα της Αττικής.

2. Επιμένει ο κύριος Υπουργός στη θέση ότι τα απορρίμματα της Αττικής θα διαχειρίζονται εντός Αττικής, ή αντιμετωπίζει την περίπτωση συνδιαχείρισης με όμορους νομούς;

3. Σε ποιες ενέργειες θα προβεί για το "κλείσιμο" των ανεξέλεγκτων χωματερών της Αττικής.

4. Πότε θα ολοκληρωθεί και θα προωθηθεί νομοθετική ρύθμιση για τη μείωση των απορριμμάτων, ειδικότερα αυτών που προέρχονται από τη συσκευασία".

Ο Υπουργός ΠΕ.ΧΩ.Δ.Ε. κ. Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, είναι γνωστό ότι τα απορρίμματα στην Αττική ως πρόβλημα δεκαετιών, όπως έχει συσσωρευτεί και αυτό στα τόσα άλλα, είναι ένα εκρηκτικό πρόβλημα, με κρίσιμες κοινωνικές, περιβαλλοντικές και αναπτυξιακές παραμέτρους.

Η ολοκληρωμένη και εναλλακτική διαχείριση, μία οικολογική και σύγχρονη διαχείριση, που στηρίζεται στην ανακύκλωση, στη μείωση του όγκου και στη χρήση νέων τεχνολογιών, απαιτεί θέληση, γιατί αυτή η θέληση δεν είναι τίποτε άλλο, παρά η καλύτερη απάντηση σ' αυτό το ζωτικής σημασίας θέμα.

Ακριβώς γι' αυτό τον λόγο, το Υ.ΠΕ.ΧΩ.Δ.Ε. από το 1994 και μετά, έχει διαμορφώσει και προωθεί με συνέπεια ένα σχέδιο δράσης με κριτήρια, με προτεραιότητες, με επιλογές, με παρεμβάσεις και έργα σε εθνική, περιφερειακή και νομαρχιακή κλίμακα, σε κλίμακα πόλεων και οικισμών.

Για την εφαρμογή αυτού του σχεδίου έχουν διασφαλιστεί οι εθνικοί και κοινοτικοί πόροι. Υπάρχουν δεσμευμένοι και διαθέσιμοι πόροι για το σύνολο της Χώρας, που ανέρχονται περίπου στα 80 δισ. και εξ αυτών για την Αττική περίπου στα 45 δισεκατομμύρια. 'Ομως η εφαρμογή αυτού του σχεδίου δεν απαιτεί μόνο πόρους, απαιτεί γνώση, βούληση, τόλμη, ευθύνη και ευαισθησία, όχι μόνο της Πολιτείας, που έχουμε δείξει δείγματα γραφής -και θα πω ποια-αλλά κυρίως της Νομαρχιακής και Τοπικής Αυτοδιοίκησης και των πολιτών.

Μέχρι τώρα για την Αττική το Υ.ΠΕ.ΧΩ.Δ.Ε. έχει προωθήσει αυτό το πρόγραμμα με συνέπεια. Τι έχει κάνει;

Πρώτον, έχει προωθήσει την αποκατάσταση και την ανάπλαση των δύο παλιών χωματερών στα 'Ανω Λιόσια και στο Σχιστό, έτσι ώστε δύο χιλιάδες πεντακόσια στρέμματα να είναι όαση ζωής και πρασίνου, με 8 δισ. δεσμευμένους πόρους.

Δεύτερον, έχει προωθήσει τη σύγχρονη εναλλακτική διαχείριση των νοσοκομειακών αποβλήτων με ένα σύγχρονο αποτεφρωτήρα και σύγχρονα μέσα διακίνησης, ύψους 2 δισεκατομμυρίων.

Τρίτον, έχει προωθήσει τη διαλογή στην πηγή, δηλαδή την ανακύκλωση του χαρτιού σε πενήντα δύο δήμους και σε 1,5 εκατ. ανθρώπους. Τέταρτον, έχει προωθήσει τους σταθμούς μεταφόρτωσης για το Σχιστό, τον Ελαιώνα και το Βύρωνα και προωθεί τους άλλους τρεις, με προϋπολογισμό 4 δισεκατομμυρίων. Πέμπτον, έχει προωθήσει, με τη συγκατάθεση του Δημοτικού Συμβουλίου 'Ανω Λιοσίων, τη διαδικασία χωροθέτησης και δημοπράτησης του χώρου υγειονομικής ταφής και το εργοστάσιο ανακύκλωσης στα 'Ανω Λιόσια, 14 δισεκατομμυρίων.

Αγαπητέ κύριε Πρόεδρε και αξιότιμε κύριε Κουβέλη, πρέπει να πάρει την απόφαση η Νομαρχιακή Αυτοδιοίκηση της Ανατολικής Αττικής να διαχειριστεί τα δικά της απορρίμματα, που κατά μέσο όρο είναι περίπου χίλιοι τόνοι την ημέρα.

Από τους 1.000 τόνους την ημέρα, οι εξακόσιοι περίπου διατίθενται σε είκοσι περίπου ανεξέλεγκτες και επικίνδυνες χωματερές. Και δε νοιάζει κανέναν τόσα χρόνια. 'Εχουν γίνει μελέτες, πάλι μελέτες, πάλι μελέτες, έχουν διασφαλιστεί τα χρήματα και πρέπει επιτέλους να χωροθετηθεί στα όρια της Ανατολικής Αττικής για να διαχειριστεί η Ανατολική Αττική τα δικά της απορρίμματα σε χώρος υγειονομικής ταφής και σε εργοστάσιο ανακύκλωσης.

Τελείωσε η μελέτη του Δημοκριτείου Πανεπιστημίου και πάλι το Νομαρχιακό Συμβούλιο της Ανατολικής Αττικής αποφεύγει να πάρει θέση, εκφράζει ευχές για συνδιαχείριση με όμορους νομούς, δηλαδή να ξανακάνουμε μελέτες και μελέτες και μελέτες και το πρόβλημα να μη λύνεται ποτέ. Γιατί το Δημοτικό Συμβούλιο των 'Ανω Λιοσίων -και καλώς κάνει- και το Νομαρχιακό Συμβούλιο Δυτικής Αττικής λέει "προϋπόθεση για να χωροθετήσω τις δικές μου εγκαταστάσεις θεωρώ την απόφαση της Ανατολικής Αττικής να διαχειριστεί στο ισοδύναμο των χιλίων τόνων την ημέρα δικά της απορρίμματα". 'Ετσι δεν ανάβει το πράσινο φως να αρχίσουν οι εργασίες.

'Επίσης, θα ήθελα να πω, ότι πάλι εκφράζει γενικόλογες απόψεις και αποφάσεις για το οριστικό κλείσιμο των είκοσι ανεξέλεγκτων χωματερών που έπρεπε να έχουν κλείσει, γιατί είναι επικίνδυνες για τη δημόσια υγεία, αλλά και για το περιβάλλον.

ΠΡΟΕΔΡΕΥΩΝ (Παναγιώτης Ν. Κρητικός): Είναι γεγονός, ότι είναι μείζον το θέμα για τα τρία λεπτά που προβλέπει ο Κανονισμός, αλλά τι να κάνουμε. Πρέπει να περιοριστούμε σ' αυτά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Είναι μεγάλο το ζήτημα.

ΠΡΟΕΔΡΕΥΩΝ (Παναγιώτης Ν.Κρητικός): Ασφαλώς.

Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Αναμφισβήτητα, κύριε Πρόεδρε και κύριε Υπουργέ, το ζήτημα είναι μεγάλο, έχει πολλές και σύνθετες διαστάσεις, αλλά αυτό δε σημαίνει ότι υπάρχει δικαιολογία για την καθυστέρηση που σημειώνεται.

'Οσο καθυστερεί η αντιμετώπιση του προβλήματος είμαι

Σελίδα 2906 

βέβαιος ότι κατανοείτε ότι θα μεγεθύνεται το ζήτημα, θα πολλαπλασιάζονται οι εντάσεις μεταξύ Δυτικής και Ανατολικής Αττικής, θα απομακρύνεται η λύση και σε τελευταία ανάλυση εκείνος ο οποίος θα είναι ο μεγάλος ζημιωμένος θα είναι ο πολίτης της ευρύτερης Αττικής, αλλά και αυτό το δύσμοιρο περιβάλλον που στην κυριολεξία επιβαρύνεται με τρόπο απαράδεκτο όλα αυτά τα χρόνια.

Νομίζω, ότι είναι δική σας η ευθύνη, κύριε Υπουργέ, να προωθήσετε και τα νομοσχέδια, τα οποία έχετε εκπονήσει, αλλά να εξασφαλίσετε και την ύπαρξη των συνθηκών και των προϋποθέσεων που προβλέπονται από τη δική σας Υπουργική απόφαση η οποία δεν εφαρμόζεται για τη χωματερή των 'Ανω Λιοσίων.

Συνομολογούμε ότι η μεγάλη επιβάρυνση υπάρχει για τα 'Ανω Λιόσια, για το Θριάσειο Πεδίο και τη Δυτική Αττική, αλλά νομίζω ότι η κάθε αναβολή που δίνετε, η κάθε παραπομπή σε συζήτηση και πάλι σε συζήτηση δεν οδηγεί πουθενά. Πρέπει, κύριε Υπουργέ, να λάβετε τα κατάλληλα μέτρα να σπεύσετε να υπάρξουν οι χωροθετήσεις για να λυθεί επιτέλους το ζήτημα, σημειώνοντας αυτό που και εσείς είπατε, ότι η καθυστέρηση τελικά πολλαπλασιάζεται και κανένας δεν ξέρει πού θα πάει αυτή η κατάσταση η οποία ομολογουμένως είναι εκρηκτική.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Χαίρομαι για τις επισημάνσεις του κ. Κουβέλη, συμφωνούμε απολύτως, γιατί έχει φθάσει η ώρα της αλήθειας, η ώρα της ευθύνης και η ώρα της δράσης. Εγώ έκανα ορισμένες αναφορές τι έχει κάνει το Υ.ΠΕ.ΧΩ.Δ.Ε. και δεν πρόκειται να μεταθέσουμε αλλού τις ευθύνες, αν τις έχουμε εμείς. Πιστεύω, όμως, ότι οι φορείς της Τοπικής Αυτοδιοίκησης πρέπει να αποδείξουν και την κοινωνική τους ευθύνη και την περιβαλλοντική τους ευαισθησία.

Την Παρασκευή συνέρχεται το περιφερειακό συμβούλιο μετά από πρωτοβουλία και πρόσκληση δική μου να πάρει αποφάσεις, γιατί υπάρχει σύγκρουση των αποφάσεων που έχουν ληφθεί μέχρι τώρα ανάμεσα στο Νομαρχιακό Συμβούλιο της Ανατολικής Αττικής και στα άλλα Νομαρχιακά Συμβούλια της Αττικής. Τονίζω, ότι για την Ανατολική Αττική δεν υπάρχει θέμα να μεταφέρουμε από αλλού απορρίμματα, οφείλει να διαχειριστεί τα δικά της, δηλαδή κατά μέσο όρο χίλιους τόνους την ημέρα. Οφείλει να πάρει απόφαση.

Πιστεύω, ότι το περιφερειακό συμβούλιο ως κορυφαίος θεσμός θα ανταποκριθεί στο ρόλο του. Εδώ θα ήθελα να σας πω, ότι σε κάθε περίπτωση και αν το περιφερειακό συμβούλιο δεν πάρει απόφαση το Υ.ΠΕ.ΧΩ.Δ.Ε. δεν πρόκειται να υποχωρήσει και θα προεγκρίνει χωροθετήσεις γιατί πρέπει να αρχίσουν οι μελέτες περιβαλλοντικών επιπτώσεων, γεωλογικές, γεωτεχνικές, οι έρευνες πεδίου. Η προέγκριση δε σημαίνει και τελική επιλογή. Θα συναρτηθεί με τα ευρήματα και τα πορίσματα των μελετών.

Και κάτι ακόμα. Μιλήσατε για το νομοθετικό πλαίσιο. Μέχρι τώρα, κύριε Κουβέλη, έχουμε αλλάξει το νομοθετικό πλαίσιο και έχουν δημιουργήσει όρους και προϋποθέσεις για τη διαχείριση των στερεών αποβλήτων, για τη διαχείριση των νοσοκομειακών αποβλήτων, για την εναλλακτική διαχείριση των χρησιμοποιουμένων ορυκτελαίων, και όρους και προϋποθέσεις με αντίστοιχη νομοθεσία ή προσαρμογή κοινοτικών οδηγιών για τις ηλεκτρικές μπαταρίες και τους συσσωρευτές και για τα επικίνδυνα απόβλητα. 'Εχουμε ολοκληρώσει το σχέδιο νόμου για την εναλλακτική διαχείριση των υλικών από τις συσκευασίες έτσι ώστε και να μειώνονται οι συσκευασίες και οι πρώτες ύλες να είναι τέτοιες που να μπορούν να ανακυκλωθούν. Είναι έτοιμο το σχέδιο νόμου και ολοκληρώνεται τώρα η συζήτηση με τους κοινωνικούς φορείς.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε Υπουργέ, γιατί έχετε υπερβεί το χρόνο σας. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Είναι μεγάλο το θέμα, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Το γνωρίζω. Θα αναγκαστώ, όμως, να κόψω ερωτήσεις, αν συμπληρωθεί ο χρόνος που προβλέπει ο Κανονισμός.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Το χρόνο που δώσατε στο συνάδελφό μου να τον δώσετε και στους ομόρους.

ΠΡΟΕΔΡΕΥΩΝ (Παναγιώτης Ν. Κρητικός): Και στους ομόρους και στους ...γείτονες.

Κύριοι συνάδελφοι, επειδή ο Υπουργός Χωροταξίας και Περιβάλλοντος επείγεται να αποχωρήσει για άλλη υπορέωση παρακαλεί να προταχθεί η τέταρτη στην ημερήσια διάταξη επίκαιρη ερώτηση δευτέρου κύκλου, του Βουλευτή του Συνασπισμού κ. Αποστόλου .

Συμφωνεί το Σώμα;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το Σώμα συνεφώνησε. 

Τέταρτη επίκαιρη ερώτηση δευτέρου κύκλου είναι η με αριθμό 535/20.1.1997 του Βουλευτή του Συνασπισμού της Αριστεράς και της Προόδου, κ. Ευάγγελου Αποστόλου προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις πρόσφατες πλημμύρες στο Νομό Φθιώτιδος, την αποζημίωση των πληγέντων, την αποκατάσταση των ζημιών κ.λπ.

Η επίκαιρη ερώτηση του κ. Αποστόλου έχει ως εξής: "Με τις πλημμύρες τις 12ης και της 13ης Ιανουαρίου 1997 ο Νομός Φθιώτιδας παραδόθηκε στη λάσπη του Σπερχειού ποταμού, με αποτέλεσμα να πλημμυρίσουν δεκάδες χιλιάδες στρέμματα καλλιεργήσιμης γης, να αχρηστευθεί ένα μεγάλο μέρος του δικτύου ύδρευσης και να καταστραφούν πέντε βασικές γέφυρες, που συνδέουν τη νότια και δυτική Φθιώτιδα με τον υπόλοιπο νομό.

Αν και ανάλογα φαινόμενα, αλλά σε μικρότερη ένταση είχαμε το 1994 η Πολιτεία δεν έδειξε κανένα ενδιαφέρον, αφού είναι βέβαιο, ότι τα προβλήματα που προκάλεσε η τωρινή κακοκαιρία δεν θα είχαν την έκταση και το μέγεθος που παρουσιάζουν αν στα επίμαχα σημεία της καταστροφής, υπήρχε η στοιχειώδης κρατική παρέμβαση.

Ερωτάται ο κύριος Υπουργός 

1. Γιατί δεν ελέγχθησαν, δεν συντηρήθηκαν και δεν επισκευάστηκαν τα υπάρχοντα τεχνικά έργα και οι γέφυρες μετά τις πλημμύρες του 1994. 

2. Γιατί καθυστερεί η υπόθεση της πίστωσης του έργου "Αντιπλημμυρικά Σπερχειού" εγκεκριμένο από το 1994 με αρχικό προϋπολογισμό 2,2 δισ.

3. Τι μέτρα προτίθεται να λάβει η Κυβέρνηση για την άμεση αποζημίωση των πληγέντων και την αποκατάσταση των ζημιών ύψους σύμφωνα με τη Νομαρχιακή Αυτοδιοίκηση Φθιώτιδας περί τα 15 δισ.

4. Τι πρόκειται να κάνει η Κυβέρνηση με τα μέτρα ορεινής υδρονομίας που όλοι οι μελετητές συμφωνούν, ότι είναι απαραίτητα στη λεκάνη απορροής του Σπερχειού".

Ο κύριος Υπουργός ΠΕ.ΧΩ.Δ.Ε. έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, ευχαριστώ για την αλλαγή της σειράς και ευχαριστώ και τον κύριο συνάδελφο για την ερώτησή του.

Είναι αλήθεια, ότι οι πρόσφατες πλημμύρες έχουν προξενήσει μεγάλες καταστροφές στα δίκτυα υποδομών στη Φθιώτιδα. Ισχυρίζεται ο κύριος συνάδελφος, ότι υπήρχαν πλημμύρες και το 1994 και ότι η Πολιτεία δεν έκανε τίποτε. Εδώ θέλω να ενημερώσω τον κύριο συνάδελφο, ότι κατά τα έτη 1994-1995-1996 έχουν δοθεί στη Νομαρχιακή Αυτοδιοίκηση της Φθιώτιδας περίπου 500 εκατομμύρια, για να κάνει παρεμβάσεις με δημοπρατήσεις έργων από την ίδια. 'Εχει κάνει παρεμβάσεις και αντιπλημμυρικά έργα σε πολλούς χειμάρρους. Αν θέλετε μπορώ να σας πω ποιες ήταν αυτές οι παρεμβάσεις και στο Σπερχειό και στους παραποτάμους του και στο Γοργοπόταμο. Τα χρήματα αυτά προφανώς ήταν λίγα για τα προβλήματα που αντιμετώπιζαν.

Ακριβώς γι' αυτόν το λόγο έχει γίνει μετά από πολλές δεκαετίες μια ενιαία ολοκληρωμένη μελέτη αντιπλημμυρικής προστασίας και αντιπλημμυρικών έργων κατά μήκος του

Σελίδα 2907 

Σπερχειού.

Και βεβαίως υπάρχει δέσμευση απαιτούμενων πόρων περίπου 3 δισ. και νομίζουμε τώρα, ότι αυτά τα έργα, από τη στιγμή που θα έχουν τελειώσει οι μελέτες περιβαλλοντικών επιπτώσεων, μπορούν να δημοπρατηθούν και αυτά είπαμε στη Φθιώτιδα, όταν είχαμε πάει κλιμάκιο εγώ, ο κ. Κοτσώνης και ο κ. Παπαδήμας. 

Επαναλαμβάνω, έχουμε δεσμευθεί, ότι θα διαθέσουμε εκείνους τους πόρους, για να αποκατασταθούν οι ζημιές στο οδικό δίκτυο, γιατί είναι μεγάλες και υπάρχει ένας πρόχειρος υπολογισμός 14 δισ. δραχμών. Οπωσδήποτε κατά απόλυτη προτεραιότητα θα γίνουν τα έργα και οι παρεμβάσεις για να αποκατασταθούν οι συγκοινωνίες, τόσο στη Φθιώτιδα, για να μην είναι αποκλεισμένο το δυτικό κομμάτι, όσο και στην επικοινωνία της Φθιώτιδας με την Ευρυτανία. 'Ηδη η πρώτη γέφυρα έχει γίνει με ένα κόστος 300 εκατ. και συνεχίζουμε τη μελέτη για τα άλλα έργα. Μετά από πέντε, έξι μέρες θα είμαστε στη Φθιώτιδα, αλλά και στην Ευρυτανία, για να αναφερθούμε σε συγκεκριμένες πιστώσεις για κάθε έργο. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Είναι γεγονός, ότι το φαινόμενο είχε μεγάλη διάρκεια και ένταση και οι ζημιές που προξενήθηκαν δεν μπορούμε να πούμε ότι ήταν προβλέψιμες. 'Ομως το 1994, που ειδοποιήθηκε η Πολιτεία, όπως και σεις ο ίδιος είπατε, τα χρήματα που διατέθηκαν δεν ήταν αρκετά για να μπορέσουν να αντιμετωπίσουν αυτές τις καταστάσεις. Ο Σπερχειός είναι ένα ποτάμι αρκετά ορμητικό και μάλιστα το όνομά του σημαίνει "γοργή ροή". Σπέρχω σημαίνει γοργή ροή. Παρ' ό,τι έχουν γίνει πολλές μελέτες, ημερίδες, συνέδρια σχετικά με τα αντιπλημμυρικά έργα του Σπερχειού, ουσιαστικά δεν έχει γίνει τίποτα.

Σεις, κύριε Υπουργέ, πήγατε την επόμενη μέρα, είδατε την περιοχή, αλλά δεν δόθηκε η δημοσιότητα που δόθηκε για τις ζημίες που έγιναν σε άλλες περιοχές και αυτό γιατί οι ζημιές ήταν σε μη αστικές περιοχές.

Αυτή τη στιγμή το θέμα του Σπερχειού πρέπει να αντιμετωπισθεί, επειδή έρχεται καλλιεργητική περίοδος την άνοιξη. Θα πρέπει να δείτε οπωσδήποτε το πρόβλημα και να αντιμετωπίσετε το θέμα του καθαρισμού της κοίτης του στην εκβολή. Από το χωριό Κόμα, θα πρέπει να γίνει η διευθέτηση των αναχωμάτων μέχρι τους Καμποτάδες. Είναι μία έκταση εκατόν είκοσι χιλιάδων στρεμμάτων και πρέπει άμεσα να αντιμετωπισθεί. Εκτός αυτού θα πρέπει οπωσδήποτε τα αντιπλημμυρικά έργα του Σπερχειού, με βάση τις μελέτες που υπάρχουν, να αρχίσουν.

Επιτέλους πρέπει να μάθουμε τι θα γίνει με το θέμα των αρμοδιοτήτων. Αρμόδιο είναι το Υ.ΠΕ.ΧΩ.Δ.Ε., οι περιφέρειες, οι ΔΕΚΕ, οι Νομαρχιακές Αυτοδιοικήσεις, οι Δήμοι, οι Κοινότητες. Αυτό κάποτε πρέπει να ξεκαθαριστεί.

ΠΡΟΕΔΡΕΥΩΝ (Παναγιώτης Ν. Κρητικός): Δεν αναφέρονται στην ερώτηση οι αρμοδιότητες. Είναι οψιγενές το αίτημα του κυρίου συναδέλφου και εκτός κειμένου.

Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, σε ό,τι αφορά τις αρμοδιότητες το συντονισμό τον έχει η Γενική Γραμματεία της Περιφέρειας, γιατί υπάρχουν παρεμβάσεις και έργα διανομαρχιακού χαρακτήρα και τα ποτάμια και οι χείμαρροι, όπως ξέρετε και σεις λόγω επαγγέλματος, δεν αρχίζουν και δεν σταματούν στα διοικητικά όρια των νομών. Κατά συνέπεια η περιφέρεια πρέπει να παίξει ένα ρόλο στο σχεδιασμό και στη δημοπράτηση των έργων. Από κει και πέρα, στα όρια του ίδιου νομού είναι η Νομαρχιακή Αυτοδιοίκηση σε συνεργασία με την Τοπική Αυτοδιοίκηση.

Δεν έχει σχέση το Υπουργείο ΠΕ.ΧΩ.Δ.Ε., ως κεντρικός μηχανισμός. Εμείς είμαστε αρωγοί και για την αξιολόγηση των μελετών, αλλά και για τον καταμερισμό και την κατανομή ορισμένων χρημάτων.

Μιλήσατε για το Σπερχειό. Ο Σπερχειός όντως είναι μια από τις προτεραιότητες που Υ.ΠΕ.ΧΩ.Δ.Ε., γι' αυτό υπάρχει και η εγγραφή αυτών των 3 δισ. δραχμών περίπου. Θα προσπαθήσουμε μέσα από νέες, ίσως, αξιολογήσεις και ιεραρχήσεις έργων, να δώσουμε περισσότερα χρήματα, γιατί όντως τα προβλήματα που δημιουργεί ο Σπερχειός είναι μεγάλα και στις αγροτικές καλλιέργειες και στις υποδομές. Το πρόβλημα δεν είναι τοπικό της Φθιώτιδας, αλλά είναι εθνικό, διότι αποτελεί τον κόμβο των συγκοινωνιών και των επικοινωνιών της Ελλάδας και με το σιδηρόδρομο και οδικώς.

'Ετσι το αντιμετωπίζουμε και πιστεύουμε, ότι θα γίνουν και οι πρώτες παρεμβάσεις για τη διευθέτηση και τον καθαρισμό της κοίτης. Τα 3 δισ. δραχμές, ασφαλώς είναι για αντιπλημμυρικά έργα, που πρέπει να γίνουν με ενιαίο συνδυασμό, αρχίζοντας από πάνω, αλλά και προστατεύοντας τους οικισμούς.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη στην ημερήσια διάταξη επίκαιρη ερώτηση πρώτου κύκλου είναι η με αριθμό 524/16.1.97 του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εθνικής Οικονομίας και Οικονομικών, Εσωτερικών-Δημόσιας Διοίκησης και Αποκέντρωσης, Υγείας και Πρόνοιας, σχετικά με τη λήψη των αναγκαίων μέτρων για την καταβολή της κρατικής επιχορήγησης στα Ιδρύματα της Θεσσαλονίκης για την απρόσκοπτη λειτουργία τους.

Η επίκαιρη ερώτηση του κ. Ρόκου σε περίληψη έχει ως εξής:

"Η περικοπή κατά ένα δισεκατομμύριο δραχμές της κρατικής επιχορήγησης στα ιδρύματα ΝΠΔΔ και ΝΠΙΔ της Θεσσαλονίκης έχει δημιουργήσει τεράστια προβλήματα στη λειτουργία τους.

'Ηδη οι εργαζόμενοι στο Ψυχολογικό Κέντρο Βόρειας Ελλάδας (Ψ.Κ.Β.Ε.) που περιθάλπτει άτομα με ειδικές ανάγκες, συνεχίζουν τις κινητοποιήσεις τους με στάσεις εργασίας για μη καταβολή δεδουλευμένων σταθμών, ημερομισθίων και δώρου Χριστουγέννων και ετοιμάζονται να προχωρήσουν σε επίσχεση εργασίας.

Το ίδιο προτίθενται να κάνουν και οι εργαζόμενοι στα άλλα Ιδρύματα, οι οποίοι αντιμετωπίζουν ανάλογα προβλήματα. 

Επειδή τα Ιδρύματα αυτά επιτελούν κοινωνικό έργο που άπτεται της ευαισθησίας της κοινωνίας μας.

Επειδή οι περικοπές στην επιχορήγηση υποσκάπτουν τον ίδιο τον θεσμό της Νομαρχιακής Αυτοδιοίκησης στην αρμοδιότητα της οποίας ανήκουν τα παραπάνω Ιδρύματα.

Ερωτώνται οι κύριοι Υπουργοί, εάν θα μεριμνήσουν για την άμεση καταβολή της κρατικής επιχορήγησης στα Ιδρύματα της Θεσσαλονίκης, ώστε να συνεχίσουν απρόσκοπτα τη λειτουργία τους και να αναστείλουν οι εργαζόμενοι τις κινητοποιήσεις τους".

Ο Υφυπουργός Υγείας και Πρόνοιας, κ. Θεόδωρος Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ: (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, η κάλυψη του τακτικού προϋπολογισμού για κάθε ένα προνοιακό 'Ιδρυμα είναι ευθύνη της οικείας Νομαρχιακής Αυτοδιοίκησης. Το Υπουργείο καλύπτει συμπληρωματικά τους προϋπολογισμούς των Ιδρυμάτων.

Το Υπουργείο μας έχει επιχορηγήσει τα Ιδρύματα της Θεσσαλονίκης από 1.1.1996 έως 31.10.1996 με το ποσό των 465 εκατομμυρίων δραχμών.

Προκειμένου να εξασφαλιστεί η κατά το δυνατόν απρόσκοπτη λειτουργία των ανωτέρω Ιδρυμάτων, το Υπουργείο μας είχε προβεί στις απαιτούμενες διαδικασίες από το μήνα Δεκέμβριο 1996, για την όσο ταχύτερη μεταφορά της πίστωσης στα εν λόγω Ιδρύματα μέσω του Γενικού Λογιστηρίου του Κράτους με το ποσό των 793 εκατομμυρίων δραχμών. Δυστυχώς κάποια αλλαγή στην πολιτική του Υπουργείου Οικονομικών, επέφερε αυτήν την καθυστέρηση. Πράγματι υπάρχει καθυστέρηση, που εμάς στο Υπουργείο Υγείας και Πρόνοιας δεν μας έχει κάνει ιδιαίτερα ευτυχείς. 'Ομως, απαντώντας κατευθείαν στην ερώτηση που θέτετε, σας διαβεβαιώ, ότι μέσα στις επόμενες ημέρες θα έχει λυθεί το πρόβλημα και θα σταλούν τα χρήματα για να πληρωθούν όλοι οι εργαζόμενοι και να συνεχίσει κανονικά η λειτουργία των Ιδρυμάτων.

Σελίδα 2908 

 

ΠΡΟΕΔΡΕΥΩΝ (Παναγιώτης Ν. Κρητικός):Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, θα ήταν πράγματι ευχάριστο, έτσι με μια ευχόλογη διάθεση του κυρίου Υπουργού, να καθησυχάσει τα πράγματα, αλλά δεν είναι έτσι δυστυχώς. Και δεν είναι έτσι, διότι έχει διαφανεί εδώ και ένα χρόνο πια, ότι αυτά τα Ιδρύματα έχουν όντως εγκαταλειφθεί.

Υπάρχει ένα έλλειμμα αρκετά μεγάλο, είναι της τάξης του 1 δισ. και δεν ανακαλύπτεται τώρα. 'Εχει ανακαλυφθεί μετά από παράκληση του Νομάρχη Θεσσαλονίκης, ο οποίος είχε δει από τον Ιούλιο του 1996 το έλλειμμα και είχε από τότε προειδοποιήσει. Είχε επανέλθει στο Υπουργείο πάλι το Δεκέμβρη με παράκληση να επισπευθεί η επιχορήγηση προειδοποιώντας, ότι αυτό θα οδηγούσε σε δυσλειτουργία. Δυστυχώς δεν εισακούστηκε. Φθάσαμε έτσι στην απεργία, η οποία συνεχίζει για δύο εβδομάδες, σε ένα χώρο όπου δοκιμάζεται πραγματικά το κοινωνικό πρόσωπο του Κράτους.

Είναι αλήθεια, ότι δεν καλύπτονται έτσι εύκολα τα ανοίγματα που είναι συνέχεια του 1996. Από το 1996 υπάρχει ήδη ένα άνοιγμα 250 εκατ. δραχμών και προβλέπεται, ότι με βάση ακόμη και αυτά που υποσχέθηκαν τώρα, αυτό θα συνεχιστεί και θα αυξηθεί κατά άλλα 380 δισεκατομμύρια.

Πρέπει πράγματι να καταλάβουν οι κύριοι της Κυβέρνησης, o κύριος Υπουργός των Οικονομικών, ο οποίος άλλαξε λέει τις πολιτικές του, ότι δυστυχώς από τη μύγα δεν βγαίνει λίπος. Πρέπει κάποια στιγμή να αλλάξουν πραγματικά την κοινωνική τους πολιτική, να είναι πιο ανοιχτοί σ'αυτά τα Ιδρύματα, όπου γνωρίζουμε όλοι, ιδιαίτερα για το 'Ιδρυμα αυτό της Θεσσαλονίκης και για το συγκεκριμένο 'Ιδρυμα που υπάρχει δύο εβδομάδες απεργία τώρα, εκτρέφονται, εκπαιδεύονται, αναπτύσσονται παιδιά με ειδικές ανάγκες. Είναι εκατόν εξήντα πέντε παιδιά, τα οποία έχουν εγκαταλειφθεί μετά από την απεργία.

Πρέπει, κύριε Υπουργέ, να δείτε με μεγαλύτερη σοβαρότητα και όχι με διάθεση υποσχεσιολογίας αυτό που πραγματικά αντιμετωπίζεται εκεί πέρα. Δείτε και διαβάστε μόνο σας τις αναφορές που υπάρχουν από τον εκεί νομάρχη και από τους εκεί συλλόγους, οι οποίοι πραγματικά υλοποιούν πως ό,τι και αν κάνετε σήμερα, πως αν δεν βάλετε πραγματικά το χέρι στην τσέπη για να καλύψετε τα ελλείμματα για το 1996 τα οποία επιδεινώνουν την κατάσταση, δυστυχώς ανοίγετε μεγαλύτερη πληγή.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): 'Οπως διαβεβαίωσα τη Βουλή, τα χρήματα αυτά ευρέθησαν και μέσα στις επόμενες ημέρες διατίθενται εκεί όπου υπήρξε η έλλειψη. Το πρόβλημα αυτό λύνεται με την ελπίδα, ότι δεν θα παρουσιαστεί άλλη φορά. Τώρα, εάν αμφιβάλλετε γι'αυτά που σας λέω, δεν μένει τίποτα άλλο για επιβεβαίωση των λόγων μου από την ίδια την πράξη. Και οι λόγοι μου θα γίνουν πράξη μέσα στις επόμενες ημέρες.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των Επικαίρων Ερωτήσεων Δευτέρου Κύκλου.

Πρώτη στην ημερήσια διάταξη επίκαιρη ερώτηση είναι η υπ'αριθμ. 525/17.1.97 του Βουλευτή του Πανελληνίου Σοσιαλιστικού Κινήματος κ. Παρασκευά Παρασκευόπουλου προς τον Υπουργό Υγείας και Πρόνοιας, σχετικά με τη λειτουργία του Νοσοκομείου Δυτικών Συνοικιών "Παπαγεωργίου" της Θεσσαλονίκης.

Η επίκαιρη ερώτηση έχει ως εξής:

"Είναι γνωστό, ότι το επίπεδο παροχής νοσοκομειακής περίθαλψης στη Θεσσαλονίκη παρά τις προσπάθειες που έχουν γίνει τα τελευταία χρόνια είναι δυσανάλογο των αυξανόμενων αναγκών. Σημαντικό παράγοντα για τη βελτίωσή της θα αποτελέσει η λειτουργία του Νοσοκομείου Δυτικών Συνοικιών "Παπαγεωργίου".

Η καθυστέρηση στην εξέλιξη του θέματος με αποτέλεσμα τη στέρηση αναγκαίων υπηρεσιών σε συνδυασμό με τα δημοσιεύματα του Τύπου δημιουργούν έντονη ανησυχία στους πολίτες της Θεσσαλονίκης και της ευρύτερης περιοχής.

Κατόπιν αυτών ερωτάται ο Υπουργός Υγείας:

1. Πότε επιτέλους θα λειτουργήσει το Νοσοκομείο και πώς θα εξασφαλιστεί η διαφάνεια, το δημόσιο συμφέρον και η κοινωνική αποστολή του συγκεκριμένου νοσοκομείου, ώστε να ανταποκριθεί στις ανάγκες για υψηλού επιπέδου παροχή νοσοκομειακής περίθαλψης.

2. Ποιος είναι ο προσανατολισμός του Υπουργείου για τη συγκρότηση του διοικητικού συμβουλίου του Νοσοκομείου.

3. Πώς τοποθετείται το Υπουργείο απέναντι στις αιτιάσεις, σχετικά με το περιεχόμενο της σύμβασης και τις προτάσεις από διάφορους φορείς και μερίδα του Τύπου που τελευταία πληθαίνουν για επανεξέταση της σύμβασης με το 'Ιδρυμα Παπαγεωργίου".

Ο Υπουργός Υγείας και Πρόνοιας έχει το λόγο.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε συνάδελφε, είναι αλήθεια και είναι θετικό για μένα, ότι έχουν γίνει τελευταία πολλές συζητήσεις για το Νοσοκομείο Παπαγεωργίου. Οφείλω, όμως, να επισημάνω, ότι ταυτόχρονα ηγέρθη και τεχνητός και εν πολλοίς μεθοδευμένος θόρυβος για το θέμα.

Και γίνομαι πιο σαφής. 'Εχω δηλώσει κατ'επανάληψη, ότι το Υπουργείο έχει δρομολογήσει διάλογο με το 'Ιδρυμα Παπαγεωργίου για την επίλυση νομικών και ουσιαστικών προβλημάτων που έχουν προκύψει από ρυθμίσεις που έχουν γίνει στο παρελθόν με τη σύμβαση και τον κυρωτικό της νόμο. Αν δεν επιλυθούν με συμφωνία αυτά τα ζητήματα, τότε θα δημιουργηθεί αδιέξοδο για την έναρξη και την περαιτέρω λειτουργία του Νοσοκομείου.

Ξεκινήσαμε έγκαιρα το διάλογο και απαντώ και σε σας και σε όσους μιλούν για καθυστέρηση. Για ποια καθυστέρηση μιλάτε; Οι εργασίες στο νοσοκομείο δεν έχουν τελειώσει ακόμα. Με πληροφορούν ότι οι κτιριακές εργασίες θα τελειώσουν ίσως στις αρχές του επόμενου μήνα και μεγάλο μέρος της προμήθειας του εξοπλισμού θα γίνει σε μερικούς μήνες. 'Oλη δε αυτή η πορεία ήταν προδιαγεγραμμένη από το χρονοδιάγραμμα κατασκευής του έργου.

Επομένως δεν υπάρχει ούτε καθυστέρηση στις κινήσεις του Υπουργείου διότι δεν έχει τελειώσει το νοσοκομείο ούτε στον ορισμό του Διοικητικού Συμβουλίου του νοσοκομείου. Διότι σας ενημερώνω, η σύμβαση προβλέπει, ότι ο Υπουργός θα διορίσει το Διοικητικό Συμβούλιο μετά το πέρας των κτιριακών εργασιών και πριν την ολοκλήρωση της προμήθειας του εξοπλισμού.

Το νοσοκομείο έχει προβλήματα για τη λειτουργία του, που είπα, ότι πηγάζουν από τη σύμβαση. Ποιο είναι το βασικό πρόβλημα; Η σύμβαση και ο νόμος που την κύρωσε δεν είναι σε αρμονία με το ιδρυτικό του Ιδρύματος Παπαγεωργίου, όπου προσδιοριζόταν ως βούληση της δωρεάς, ότι θα γίνει ένα νοσοκομείο που θα ενταχθεί στο ΕΣΥ. Και όμως, στη σύμβαση προβλέπεται, ότι θα γίνει νοσοκομείο που θα λειτουργήσει με τις αρχές της ιδιωτικής οικονομίας, θα απολαμβάνει διοικητικής και οικονομικής αυτοτέλειας, ενώ προβλέπει, ότι θα επιχορηγείται από το Δημόσιο. Το Δημοσιο πέραν από τη δωρεά του οικοπέδου, συμμετέχει στο κόστος ανέγερσης κατά 75%. Επίσης, προβλέπει η σύμβαση, ότι το νοσοκομείο θα διοικείται από επταμελές Διοικητικό Συμβούλιο με την πλειοψηφία μελών να ορίζονται από το 'Ιδρυμα Παπαγεωργίου.

Προκειμένου, λοιπόν, να λυθούν αυτά τα ζητήματα, έχουμε ξεκινήσει διαπραγμάτευση. Η πρόσφατη ημερίδα του Ιατρικού Συλλόγου Θεσσαλονίκης φώτισε πολλά απ'αυτά τα προβλήματα και μπορώ να πω, ότι ήταν θετική ως προς τα συμπεράσματα.

Συνεχίζουμε, λοιπόν, το διάλογο και τη διαπραγμάτευση. Και σήμερα είχα μάλιστα συνάντηση με τους εκπροσώπους του Ιδρύματος, προκειμένου να βρούμε αποδεκτές λύσεις, που θα κατοχυρώνουν πλήρως το συμφέρον του Δημοσίου, θα επιτρέπουν την έναρξη της λειτουργίας, αλλά και την ομαλή ανάπτυξη και λειτουργία στο μέλλον του νοσοκομείου. Και οπωσδήποτε επιδιώκουμε λύσεις για τη λειτουργική, δηλαδή την ουσιαστική ένταξη του νοσοκομείου στο ΕΣΥ και δεν δεχόμαστε οπωσδήποτε διοίκηση του νοσοκομείου με πλειο-

Σελίδα 2909 

ψηφία μελών, που ορίζεται από το 'Ιδρυμα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παρασκευόπουλος έχει το λόγο.

ΠΑΡΑΣΚΕΥΑΣ ΠΑΡΑΣΚΕΥΟΠΟΥΛΟΣ: Κύριε Υπουργέ, θέλω να πιστεύω, ότι η αναφορά σας για την έγερση τεχνικού θορύβου γύρω από το πρόβλημα του Νοσοκομείου Παπαγεωργίου δεν αφορά και δεν έχει σχέση με την πραγματική και τη γνήσια αγωνία των πολιτών της Θεσσαλονίκης, δεν έχει σχέση με την ημερίδα των χιλίων και πλέον πολιτών και εκπροσώπων φορέων της Θεσσαλονίκης, που πραγματοποιήθηκε την Κυριακή και διατύπωσε πολύ σημαντικά ερωτήματα αλλά και προτάσεις, σε σχέση με την επίλυση του προβλήματος.

Τα ερωτήματα που τέθηκαν και τίθενται καθημερινά από τους πολίτες της Θεσσαλονίκης και ευρύτερα της Βορείου Ελλάδος, είναι ερωτήματα, που δεν ελέγχουν μόνο τον Υπουργό ή την Κυβέρνηση, αλλά θα έλεγα ότι ελέγχουν το σύνολο των Κομμάτων, που το 1991 ομόφωνα, στα πλαίσια της κοινοβουλευτικής λειτουργίας, επικύρωσαν τη σύμβαση για την ανέγερση αυτού του νοσοκομείου.

Αντιλαμβάνομαι, ότι τότε καλοπροαίρετα όλες οι Πλευρές του Κοινοβουλίου, όλες οι Πτέρυγες, έδωσαν τη θετική τους άποψη και θέση για να προχωρήσει αυτό το αναγκαίο έργο για τη Θεσσαλονίκη, όμως τα προβλήματα που έχουν προκύψει σήμερα, είναι πασιφανές, ότι δεν διασφαλίζουν ούτε τον κοινωνικό ούτε το δημόσιο χαρακτήρα αυτού του μεγάλου νοσοκομειακού συγκροτήματος.

Τα ερωτήματα που θέτουμε και εμείς σήμερα εδώ, δεν έρχονται να αμφισβητήσουν τη συμβολή και σ'ένα βαθμό, θα έλεγα, και τις καλές προθέσεις του δωρητή, του κ.Παπαγεωργίου, αλλά πώς είναι δυνατόν μέσα από τη σύμβαση να μην κατοχυρώνεται το δημόσιο συμφέρον, πώς είναι δυνατόν από τη μια το Δημόσιο να διαθέτει 22,5 δισ. για την ανέγερση του νοσοκομείου και η σύμβαση ή το περιεχόμενο της σύμβασης να μην αναγνωρίζει την ικανότητα, το δικαίωμα και τη δυνατότητα στους πολίτες, που φορολογούνται, μέσα από τις κοινωνικές εκπροσωπήσεις να έχουν συμμετοχή στη διοίκηση αυτής της νοσοκομειακής μονάδας.

Νομίζω, ότι είναι αναγκαίο η Κυβέρνηση και πιο συγκεκριμένα το Υπουργείο, σε συνεργασία με το 'Ιδρυμα Παπαγεωργίου, αλλά και με τους κοινωνικούς φορείς της Θεσσαλονίκης και πρώτα απ' όλα με τον Ιατρικό Σύλλογο, να προχωρήσουν σε μία συζήτηση, που θα έχει βασική προτεραιότητα την επανεξέταση του περιεχομένου της σύμβασης, μία σύμβαση, η οποία πρέπει να έρθει πολύ σύντομα για αναθεώρηση στα βασικά της σημεία εδώ στο Κοινοβούλιο. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε συνάδελφε, αν με προσέχατε, θα βλέπατε, ότι έκανα διάκριση μεταξύ τεχνητού θορύβου και θετικών συζητήσεων. Στις θετικές δε συζητήσεις ενέταξα και την ημερίδα της Θεσσαλονίκης.

Δεύτερον, το Υπουργείο, είπα, είναι μπροστά σ' ένα πρόβλημα, που αν κάποιοι πρόσεχαν, όπως είπατε και εσείς, τότε, εγκαίρως, δεν θα είχε δημιουργηθεί. Και είναι μείζον το πρόβλημα.

Είμαστε, λοιπόν, υποχρεωμένοι να δώσουμε λύση. Θέλω να σας πω και κάτι. Εμείς στο χώρο της Υγείας μπορεί πολλές φορές να νίπτουμε τας χείρας μας για λόγους υγιεινής, ποτέ όμως δεν γίνουμε Πόντιοι Πιλάτοι.

Επιδιώκουμε να δώσουμε λύσεις βρίσκοντας τη χρυσή τομή. Γι' αυτό και συνεχίζουμε τις διαπραγματεύσεις.

Δεν είναι σκόπιμο αυτήν τη στιγμή να μπω σε λεπτομέρειες oι διαπραγματεύσεις είναι προχωρημένες- γιατί υπάρχει ακόμα ο διάλογος. Αυτό είναι και μία απάντηση σε όσους με επέκριναν γιατί δεν πήγα στη Θεσσαλονίκη. Τη στιγμή που συνεχίζεται η διαπραγμάτευση, ο Υπουργός δεν ανοίγει ποτέ τα χαρτιά του.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Εφ'όσον συμφωνήσουμε στις προσεχείς εβδομάδες -και είναι βάσιμη η ελπίδα μου- τότε αυτή η συμφωνία, αφού επικυρωθεί από το 'Ιδρυμα, θα είναι μία προσυμφωνία για να προχωρήσουμε στη συγκρότηση του Διοικητικού Συμβουλίου. Αν θα κυρωθεί από το 'Ιδρυμα η συμφωνία στην οποία θα καταλήξουμε, θα ορίσω αμέσως το Διοικητικό Συμβούλιο με την εντολή να κάνει όλες τις προετοιμαστικές ενέργειες για την έγκαιρη, σύμφωνα με το χρονοδιάγραμμα, λειτουργία του νοσοκομείου και με την πρόσθετη εντολή, να επεξεργαστεί τις λεπτομέρειες για τροποποιήσεις της σύμβασης, οι οποίες οπωσδήποτε θα έλθουν προς κύρωση στη Βουλή.

Κινούμαστε, λοιπόν, μ' αυτό το χρονοδιάγραμμα και θέλω να πω, ότι θέλουμε να δώσουμε λύση -και πιστεύω, θα το επιτύχουμε- σύννομη, γρήγορη και με προοπτική.

ΠΡΟΕΔΡΟΣ (Απόστολος Κακλαμάνης): Η δεύτερη στην ημερήσια διάταξη με αριθμό 517/15.1.97 επίκαιρη ερώτηση του Βουλευτή της Νέας Δημοκρατίας κ. Γεωργίου Ορφανού, προς τον Υπουργό Εθνικής Οικονομίας και Οικονομικών, σχετικά με το διαγωνισμό και τους όρους πώλησης της Τράπεζας Κρήτης, κ.λπ., εν περιλήψει έχει ως εξής:

"Σύμφωνα με το αποτέλεσμα που προέκυψε από το άνοιγμα των προσφορών, εκ μέρους της αρμόδιας Επιτροπής για την εξαγορά της Τράπεζας Κρήτης, μέσω πλειοδοτικού διαγωνισμού, εμφανίζεται ένας και μόνον ενδιαφερόμενος, με ύψος προσφοράς ίσο με το ελάχιστο προβλεπόμενο, δηλαδή τα 40 δισ. δραχμές, η Τράπεζα Πειραιώς.

Επειδή είναι πάγια αρχή στους πάσης φύσεως διαγωνισμούς, είτε έχουν σχέση με προμήθειες είτε με δημόσια έργα και για λόγους ανάπτυξης υγιούς ανταγωνισμού να είναι τουλάχιστον πλέον του ενός οι συμμετέχοντες.

Επειδή, ακόμη, η προσφορά που υποβλήθηκε προβλέπει καταβολή αρχικού τιμήματος (προκαταβολή) περί τα 7,5 - 10 δισ. δραχμές, την δε καταβολή των υπολοίπων χρημάτων σε πέντε ετήσιες δόσεις.

Ερωτάται και καλείται ο κύριος Υπουργός να ενημερώσει τη Βουλή:

1. Αν κρίνεται σκόπιμο να προχωρήσει η διαδικασία, όταν στο διαγωνισμό δεν υπήρξε δεύτερη συμμετοχή.

2. Αν οι όροι του διαγωνισμού είναι τέτοιοι, που ουσιαστικά εξανάγκασαν άλλους χρηματοπιστωτικούς οργανισμούς σε μη συμμετοχή.

3. Αν η προσφορά που υποβλήθηκε εξασφαλίζει, τόσο τα συμφέροντα των εργαζομένων στην Τράπεζα Κρήτης και των καταθετών της όσο και τις θέσεις εργασίας των απασχολουμένων σ' αυτήν.

4. Αν τίποτα απ' τα παραπάνω δεν συμβαίνει, τι μέτρα πρόκειται να ληφθούν, ώστε πιθανή κατακύρωση του αποτελέσματος του διαγωνισμού να μην αποβεί επί ζημία εργαζομένων, καταθετών, αλλά και του κοινωνικού συνόλου γενικότερα.

Ο Υφυπουργός Εθνικής Οικονομίας κ. Αλέξανδρος Μπαλτάς έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Ευχαριστώ, κύριε Πρόεδρε.

Κύριε συνάδελφε, η εξέλιξη του διαγωνισμού για την πώληση της Τράπεζας Κρήτης είναι πλέον γνωστή από τα δημοσιεύματα του Τύπου.

Με την ευκαιρία, όμως, της ερώτησής σας θέλω επίσημα να σας πληροφορήσω τα παρακάτω:

Πρώτον ο διαγωνισμός έχει κηρυχθεί άγονος, αφού η μοναδική προσφορά που υποβλήθηκε αποσύρθηκε από τον ενδιαφερόμενο, δηλαδή την Τράπεζα Πειραιώς.

Δεύτερον, επειδή η μοναδική υποβληθείσα προσφορά αποσύρθηκε από τον ενδιαφερόμενο πριν εξετασθεί, δεν αξιολογήθηκε.

Τρίτον, το ποσό των 40 δισ. που τέθηκε σαν ελάχιστο τίμημα για την πώληση της Τράπεζας Κρήτης ήταν η αφετηρία από την οποία έπρεπε να ξεκινήσει ο διαγωνισμός και εξασφάλιζε την επιστροφή στο Δημόσιο των χρημάτων, που το ίδιο διέθεσε για τη συμμετοχή του στο μετοχικό κεφάλαιο της νέας Τράπεζας Κρήτης.

Τέταρτον, είναι αυτονόητο, ότι μετά την επανάληψη του 

Σελίδα 2910 

διαγωνισμού και την πιθανή κατακύρωση του αποτελέσματός του θα ληφθούν κατά την κατάρτιση της σύμβασης πώλησης της τράπεζας όλα τα ενδεικνυόμενα μέτρα, τόσο για την προστασία των συμφερόντων των εργαζομένων στην Τράπεζα Κρήτης όσο και των καταθετών και των εν γένει συναλλασσομένων με την τράπεζα.

Αυτά ήθελα να πω. Ευχαριστώ πολύ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ευχαριστούμε τον Υπουργό για την εξοικονόμηση χρόνου. 

Ο κ. Ορφανός έχει το λόγο.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, ο κύριος Υπουργός με την ευκαιρία που του έδωσε η Τράπεζα Πειραιώς, η οποία αποσύρθηκε από τη διαδικασία, θα πρέπει να δει από την αρχή το όλο θέμα, διότι πιστεύω, ότι η πρώτη φάση αυτού του διαγωνισμού δεν έχει μελετηθεί δεόντως, κυρίως αν ληφθεί υπόψη ότι τα 40 δισ. είναι ένας αριθμός επιθυμητός, αλλά στην πράξη είναι αδύνατον να κερδιθεί, όταν είναι δεδομένο, ότι αυτήν τη στιγμή υπάρχουν 22 δισ. επισφαλείς απαιτήσεις της τραπέζης, που είναι ένα στοιχείο το οποίο λειτουργεί σαν ανασταλτικός παράγοντας για όλους εκείνους οι οποίοι θα ήθελαν να συμμετάσχουν στο διαγωνισμό. Ακόμη εκείνο το στοιχείο το οποίο είναι φανερό, είναι, ότι οι συνθήκες του διαγωνισμού δεν εξασφάλισαν εκείνη την ελκυστικότητα η οποία είναι απαραίτητη στον επενδυτή για να μπορέσει να μετάσχει στη διαδικασία και θεωρώ, ότι το παρελθόν της Τράπεζας Κρτήςη - και σ'αυτό έχει μεγάλη σχέση το άλλο ΠΑ.ΣΟ.Κ., όπως λέτε σεις- δεν είναι ελκυστικό. Θα πρέπει να το κάνουμε ελκυστικό αυτό το προϊόν, ακόμη και αν τα χρήματα, τα οποία θα πάρουμε, δεν είναι εκείνα τα οποία ζητούμε.

Πιστεύω, λοιπόν, ότι η Kυβέρνηση σε αυτήν τη διαδικασία απλώς μπήκε μέσα στο παιχνίδι, αλλά στην ουσία δεν προχώρησε τη διαδικασία, γιατί δεν έχει πιστέψει στη διαδικασία των αποκρατικοποιήσεων, κυρίως διότι με τεχνητά εμπόδια θέλει να κρατήσει στην επιρροή της έναν ακόμη χώρο άσκησης κομματικής πολιτικής, έναν ακόμη χώρο δημιουργίας ελλειμμάτων, αντιτιθέμενη ουσιαστικά στους στόχους που έχουμε βάλει για την οικονομική και νομισματική ένωση. Και βέβαια, την ίδια ώρα με την κατάργηση των φοροαπαλλαγών των ασθενεσθέρων οικονομικά τάξεων, οδηγεί σε μεγάλη ανέχεια τη μεγάλη πλειοψηφία του Ελληνικού Λαού. Ευχαριστώ.

ΠΡΟΕΔΡΟΣ (Απόστολος Κακλαμάνης):Ο κύριος Υπουργός έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Ευχαριστώ, κύριε Πρόεδρε.

Κύριε συνάδελφε, θέλω να σας διαβεβαιώσω, ότι απόφασή μας είναι να πωληθεί η Τράπεζα Κρήτης και ο προηγηθείς διαγωνισμός επιβεβαιώνει του λόγου το αληθές.

Θέλω ταυτόχρονα να σας ευχαριστήσω για τις παρατηρήσεις σας, οι οποίες -δεν ξέρω αν είναι ακριβώς αυτές ή κάποιες άλλες- επιβεβαιώνονται από την εξέλιξη της πρώτης απόπειρας πώλησης της Τράπεζας Κρήτης. Ελπίζω, λοιπόν, ότι θα βρούμε αυτήν τη φορά καταλληλότερο τρόπο μελέτης προώθησης της πώλησής της, έτσι ώστε να μην έχουμε τα προηγούμενα αποτελέσματα. Η εμπειρία της πρώτης απόπειρας θα μας βοηθήσει. Αυτά δε που είπατε σεις, σας διαβεβαιώνω, ότι θα τα λάβουμε ιδιαίτερα υπόψη μας για τη δεύτερη απόπειρα, που θέλουμε να πουλήσουμε επιτέλους αυτήν την τράπεζα. Σας ευχαριστώ πάντως ειλικρινά για τις παρατηρήσεις σας.

ΠΡΟΕΔΡΟΣ (Απόστολος Κακλαμάνης): Τρίτη στην ημερήσια διάταξη είναι η με αριθμό 530/17.1.97 επίκαιρη ερώτηση της Βουλευτού του Κομμουνιστικού Κόμματος Ελλάδος κας Μαρίας Μπόσκου προς τους Υπουργούς Υγείας και Πρόνοιας, Εργασίας και Κοινωνικών Ασφαλίσεων, σχετικά με την οικονομική ενίσχυση των Κέντρων Αποκατάστασης Αναπήρων σε Αθήνα και Θεσσαλονίκη για την απρόσκοπτη λειτουργία τους.

Η επίκαιρη ερώτηση της κυρίας Μπόσκου έχει ως εξής:

"Τις τελευταίες μέρες έκλεισαν άλλα δύο τμήματα στον τομέα της ειδικής επαγγελματικής κατάρτισης των νέων αναπήρων, το Τμήμα Επαγγελματικής Κατάρτισης Αναπήρων Νέων (ΤΕΚΑΝ) Θεσ/νίκης και το Τμήμα Επαγγελματικής Κατάρτισης Αναπήρων Νέων (ΤΕΚΑΝ) Αθήνας, που ανήκουν στην Ελληνική Εταιρεία Προστασίας Αναπήρων Παίδων (ΕΛΕΠΑΠ).

Οι περιπτώσεις αυτές δεν είναι οι μοναδικές και πολλά άλλα τέτοια κέντρα πήραν αυτόν το δρόμο, όπως οι δύο σχολές τυφλών τηλεφωνητών Αθήνας-Θεσσαλονίκης, χειριστών και προγραμματιστών κομπιούτερ, το κέντρο ειδικής κατάρτισης τους ΕΙΑΑ ('Ιδρυμα Αποκατάστασης Αναπήρων), κ.λπ.

Αυτό είναι το αποτέλεσμα της εγκληματικής επιλογής των μέχρι σήμερα κυβερνήσεων για εκχώρηση σε διάφορους ιδιώτες των υποχρεώσεων του Κράτους για εξασφάλιση του συνταγματικού δικαιώματος των ατόμων με ειδικές ανάγκες, για ειδική, γενική εκπαίδευση και ειδική τεχνική και επαγγελματική κατάρτιση και αποκατάσταση.

Ερωτώνται οι κύριοι Υπουργοί, τι μέτρα θα παρθούν για να καλυφθεί η ανάγκη συνέχισης της εκπαίδευσης των παιδιών αυτών, που καλυπτόταν από αυτά τα τμήματα.

Προτίθεται η κυβέρνηση να αναλάβει και με ποια συγκεκριμένα μέτρα την υποχρέωσή της απέναντι στα παιδιά με ειδικές ανάγκες για δημόσια ειδική τεχνική και επαγγελματική κατάρτιση;"

Επίσης, η πέμπτη, στην ημερήσια διάταξη με αριθμό 526/17.1.97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Αράπη-Καραγιάννη προς τους Υπουργούς Εθνικής Οικονομίας και Οικονομικών, Υγείας και Πρόνοιας, σχετικά με την οικονομική ενίσχυση των Κέντρων Αποκατάστασης Αναπήρων σε Αθήνα και Θεσσαλονίκη για την απρόσκοπτη λειτουργία τους αναφέρεται στο ίδιο θέμα με την προηγούμενη, και, σύμφωνα με το άρθρο 131 παρ. 4 του Κανονισμού, θα συζητηθεί από κοινού με την πρώτη, με διατήρηση των δικαιωμάτων των ομιλητών ως προς το χρόνο, που προβλέπει ο Κανονισμός.

Η επίκαιρη ερώτησης της κας Βασιλικής Αράπη-Καραγιάννη έχει ως εξής:

"Το Τεχνολογικό Κέντρο Αποκατάστασης Αναπήρων σε Αθήνα και Θεσσαλονίκη, που φιλοξενούσε πενήντα νέους ηλικίας 20 έως 25 ετών, έκλεισε λόγω ελλείψεως πόρων.

Το Κέντρο μέχρι το 1994 χρηματοδοτείτο από τα προγράμματα εκπαίδευσης αναπήρων της Ευρωπαϊκής 'Ενωσης, τα οποία, όμως, οι αρμόδιοι δεν φρόντισαν να ανανεώσουν.

Η διακοπή της λειτουργίας τους είχε αποφευχθεί μέχρι σήμερα, χάρη στη χρηματοδότηση από την Ελληνική Εταιρεία Αποκατάστασης Αναπήρων Παίδων, που δηλώνει πλέον αδυναμία να καταβάλει τα απαιτούμενα κονδύλια.

Επειδή η διακοπή της λειτουργίας του Κέντρου οφείλεται αποκλειστικά στην αδιαφορία των αρμοδίων κρατικών λειτουργών, ερωτώνται οι κύριοι Υπουργοί:

Ποια μέτρα θα λάβουν, ώστε να εξευρεθούν τα απαιτούμενα κονδύλια για την άμεση επαναλειτουργία του Κέντρου Αποκατάστασης Αναπήρων".

Ο Υφυπουργός Υγείας και Πρόνοιας κ. Θεόδωρος Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, οι δραστηριότητες στις οποίες αναφέρεσθε, είναι δραστηριότητες, οι οποίες είχαν ενταχθεί στο πρόγραμμα του κοινωνικού αποκλεισμού και χρηματοδοτούντο από την Ευρωπαϊκή 'Ενωση.

Υπήρξαν πάρα πολλές αντιρρήσεις από πλευράς Βρυξελλών, όσον αφορά την ποιότητα αυτών των προγραμμάτων και τελικά οδηγηθήκαμε σε διακοπή, από πλευράς Ευρωπαϊκής 'Ενωσης, της χρηματοδότησης των προγραμμάτων του κοινωνικού αποκλεισμού, λόγω μη πιστοποίησης, όσον αφορά την ποιότητα και την επάρκεια των κέντρων επαγγελματικής κατάρτισης. Σταμάτησε, λοιπόν, η εισροή χρήματος από τις Βρυξέλλες. Πέρυσι καλύψαμε από εθνικούς πόρους ένα μεγάλο μέρος των δραστηριοτήτων αυτών και θα καλύψουμε τις όποιες υποχρεώσεις μέχρι τέλους για ό,τι έγινε.

'Οσον αφορά, όμως, το 1997, θα εξετάσουμε όλες αυτές τις δραστηριότητες και θα αποφασίσουμε ποιες απ' αυτές θα

Σελίδα 2911 

συνεχισθούν, γιατί οφείλω να θέσω υπόψη της Εθνικής Αντιπροσωπείας το εξής στοιχείο, που αφορά μία από αυτές τις δραστηριότητες.

Για την κατάρτιση σαράντα περίπου σπουδαστών, νέων με ειδικές ανάγκες χρειάστηκαν 183 εκατομμύρια δραχμές, δηλαδή ετήσιο κόστος 4,5 εκατομμύρια ανά σπουδαστή, μηνιαίο κόστος 400.000 δραχμές περίπου ανά σπουδαστή. Είναι κάτι που μας βάζει ορισμένα ερωτηματικά, όσον αφορά τον προγραμματισμό και τις προτεραιότητες μέσα σ'αυτά τα Ιδρύματα που διαχειρίζονται αυτά τα χρήματα. 'Ετσι σας διαβεβαιώ, ότι προτιθέμεθα να συνεχίσουμε αυτές τις δραστηριότητες και με χρήματα από το εθνικό σκέλος αρκεί αυτές οι δραστηριότητες να βρίσκονται μέσα στα πλαίσια της σωστής διαχείρισης του προγραμματισμού και όπως είπα και προηγούμενα, της ιεράρχισης των απαιτήσεων.

ΠΡΟΕΔΡΟΣ (Απόστολος Κακλαμάνης): Η κ. Μπόσκου έχει το λόγο.

ΜΑΡΙΑ ΜΠΟΣΚΟΥ: Κύριε Πρόεδρε, πιστεύουμε πως οι ευθύνες των Κυβερνήσεων που πέρασαν, αλλά και της σημερινής -και αποδείχθηκε και απ'αυτά που είπε ο κύριος Υπουργός σήμερα, για το πώς αντιμετωπίζουνε το πρόβλημα της κατάρτισης και επαγγελματικής εκπαίδευσης των ατόμων με ειδικές ανάγκες- είναι τεράστιες. Αντί να την αναβαθμίζουν, την έχουν υποβαθμίσει.

Ρωτάμε τον κύριο Υπουργό, όχι για κανέναν άλλο λόγο, αλλά για να αποδείξουμε του λόγου το αληθές: Υπάρχουν δημόσιες σχολές επαγγελματικές στον τομέα της ειδικής κατάρτισης, ναι ή όχι; Ξέρετε σαν Κυβέρνηση πόσα είναι τα εκπαιδεύσιμα παιδιά και σε τι ποσοστό ανέρχεται στο σύνολο των παιδιών με ειδικές ανάγκες;

Γιατί, κύριε Υπουργέ, δεν υπάρχει εννιάχρονη υποχρεωτική δημόσια εκπαίδευση για τα άτομα με ειδικές ανάγκες; 'Εχουν ή δεν έχουν υποχρεωτικά κατοχυρωμένο, συνταγματικό δικαίωμα για γενική εκπαίδευση και ειδική τεχνική επαγγελματική κατάρτιση; 'Εχουν ή δεν έχουν το δικαίωμα αυτά τα παιδιά για αποκατάσταση, μετά από την επαγγελματική κατάρτιση;

Πιστεύουμε, λοιπόν, πως όλα αυτά τα χρόνια εκχωρήθηκαν αυτά τα δικαιώματα στα διάφορα αμφίβολης ποιότητας προγράμματα της Ευρωπαϊκής 'Ενωσης, τα οποία έτσι και αλλιώς μέχρι το 1999 τελειώνουν, το ξέρετε. Τι μέτρα, λοιπόν, θα πάρει η Κυβέρνηση για πραγματική τεχνική και επαγγελματική κατάρτιση των παιδιών με ειδικές ανάγκες κάτω απ'αυτές τις συγκεκριμένες συνθήκες;

Για να μιλήσουν οι ίδιοι οι γονείς και όχι εγώ. Να τι λένε: "Το σημαντικότερο είναι, ότι τα παιδιά μας μέσα από το ΤΕΚΑΝ αποκατέστησαν ελπίδα, διάθεση για ζωή. Η παρέα, η γνώση, οι επαγγελματικές δεξιότητες που αποκτούν, τους έδιναν μεγάλο κουράγιο".

"Αν κλείσουν οριστικά τα ΤΕΚΑΝ" -μάνα παιδιού του ΤΕΚΑΝ τα λέει αυτά-"αυτά τα παιδιά είναι καταδικασμένα να επιστρέψουν στο σπίτι τους χωρίς καμία άλλη διέξοδο".

ΠΡΟΕΔΡΟΣ (Απόστολος Κακλαμάνης): Η κα Αράπη-Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, μιλήσατε για εισροή χρήματος, που έρχεται από τις Βρυξέλλες. Αυτά τα παιδιά και ειδικά οι γονείς που έχουν αυτά τα παιδιά, είναι μία ανάσα ζωής.

Στο Εθνικό 'Ιδρυμα Αποκατάστασης των Αναπήρων, γνωρίζετε πολύ καλά, ότι με νομοθετική ρύθμιση πηγαίνουν μόνο δεκαέξι γιατροί και κάνουν φυσιοθεραπεία στους ασθενείς. Εάν είναι δυνατόν, κύριε Υπουργέ, σε ένα 'Ιδρυμα Αναπήρων να πηγαίνουν φιλοξενούμενοι οι γιατροί του ΕΣΥ για να βοηθήσουν τα ανάπηρα παιδιά.

Επίσης, λόγω έλλειψης προσωπικού και λόγω μη ύπαρξης χρημάτων, ο τρίτος όροφος στο Εθνικό 'Ιδρυμα Αποκατάστασης Αναπήρων δεν λειτουργεί, διότι δεν έχουν γίνει κάποιες προσλήψεις προσωπικού.

'Ενα άλλο πρόβλημα που υπάρχει, κύριε Υπουργέ, είναι το εξής. Ξέρετε ότι υπάρχει σχολείο, που τα παιδιά αυτά -όπως τα υγιή παιδιά- έχουν το δικαίωμα να μορφώνονται. Δεν λειτουργεί, λοιπόν, το σχολείο αυτές τις ημέρες και απεργούν οι συνάδελφοι καθηγητές, διότι, αφ'ενός μεν ο χώρος είναι μικρός και δεν χωράνε τα καροτσάκια να μπαίνουν μέσα και αφ'ετέρου, δεν υπάρχει η υποδομή, που να μπορούν τα παιδιά αυτά να μάθουν γράμματα.

Κύριε Υπουργέ, νομίζω ότι έχετε και εσείς ευαισθησία, όπως και εμείς, και έχουμε συνταγματική πρόνοια να βοηθήσουμε τα ανάπηρα παιδιά, όπως και τους γονείς, οι οποίοι υφίστανται τα πάνδεινα.

Υπάρχει επίσης και το 'Ιδρυμα "ΘΕΟΤΟΚΟΣ", το οποίο κύριε Υπουργέ, σχεδόν έχει κλείσει. Δεν χρηματοδοτείται καθόλου. Αυτό το γνωρίζετε. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε Πρόεδρε, θεωρώ πάρα πολύ θετικές τις παρατηρήσεις και τις προτάσεις, τις οποίες έκανε η συνάδελφος του Κομμουνιστικού Κόμματος κα Μπόσκου. Πράγματι, έτσι πρέπει να δούμε την επαγγελματική εκπαίδευση και κατάρτιση και από την πλευρά των αρμοδιοτήτων Υπουργείου Παιδείας. 'Ηδη και στο τελευταίο Υπουργικό Συμβούλιο συζητήθηκε το θέμα νομοσχεδίου για την επαγγελματική κατάρτιση των ατόμων με ειδικές ανάγκες από πλευράς Υπουργείου Παιδείας.

Πράγματι, ουσιαστικά είναι αρμοδιότητα του Υπουργείου Παιδείας η επαγγελματική εκπαίδευση και κατάρτιση. Δεν είναι πολιτική πρόνοιας. Μέχρι τώρα έτσι γινόταν.

Γι' αυτό σας είπα, ότι τώρα, στο μέτρο που μου αναλογεί, κοιτάζουμε να τα βάλουμε μέσα σε μια σωστή κατεύθυνση, μέχρις ότου αναλάβει εκείνος ο φορέας που πρέπει να αναλάβει, δηλαδή το Υπουργείο Παιδείας, την εκπαίδευση και την κατάρτιση συνολικά και με σύστημα, όλων των Ελληνοπαίδων που έχουν προβλήματα αναπηρίας.

'Οσον αφορά τις παρατηρήσεις της συναδέλφου κας Αράπη, έχω να πω, ότι μου έθεσε πάρα πολλά θέματα, τα οποία είναι έξω βέβαια από την ερώτηση την οποία κατέθεσε και που αφορούν τη γενικότερη λειτουργία του Εθνικού Ιδρύματος Αναπήρων.

Πράγματι, υπάρχουν προβλήματα εκεί, τα οποία η διοίκηση φροντίζει να τα επιλύει καθημερινά και πραγματικά βελτιώνεται η κατάσταση. 'Ηδη το τελευταίο έργο που κάναμε σ' αυτό το 'Ιδρυμα, είναι μια μεγάλη πισίνα ολυμπιακών διαστάσεων, για τη φυσικοθεραπεία των ατόμων με ειδικές ανάγκες. Οπωσδήποτε υπάρχουν πολλά άλλα πράγματα, τα οποία θα λυθούν.

Αλλά μη νομίζετε, ότι και ο κρατικός προϋπολογισμός είδε με στενή ματιά το όλο πρόβλημα. Σας λέγω για γνώση της Βουλής, ότι το Εθνικό 'Ιδρυμα Αναπήρων, το οποίο είναι Νομικό Πρόσωπο Δημοσίου Δικαίου, εκτός απο τους δικούς του πόρους, δηλαδή από τα ασφαλιστικα ταμεία που αφορούν τους περιθαλπόμενους, επιχορηγήθηκε από το Υπουργείο μας με το ποσό του 1.430.000.000 δραχμών, ενώ παράλληλα χρηματοδοτήθηκε απο το Υπουργείο μας με το ποσό των 72.400.000 δραχμών για το πρόγραμμα επαγγελματικής κατάρτισης ώστε να αποφευχθεί ο κοινωνικός αποκλεισμός. 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.

Σελίδα 2912 

 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί της αρχής των άρθρων και του συνόλου του σχεδίου νόμου αρμοδιότητας του Υπουργείου Οικονομικών "Κατάργηση φορολογικών απαλλαγών και άλλες διατάξεις".

Για τη συζήτηση του νομοσχεδίου αυτού η Νέα Δημοκρατία έχει ορίσει ως Κοινοβουλευτικό Εκπρόσωπο το Βουλευτή Αρκαδίας κ. Δημήτριο Κωστόπουλο.

Κυρίες και κύριοι συνάδελφοι, χθες αρχίσαμε τη συζήτηση αυτού του νομοσχεδίου σχετικά αργά. Σήμερα είχα από την πλευρά του Προέδρου της Νέας Δημοκρατίας μία πρόταση, η οποία διευκολύνει περαιτέρω τη συζήτηση, χωρίς να καταστρατηγούμε και τις αποφάσεις, τις οποίες έχουμε πάρει.

Θα συνεχίσουμε και σήμερα και αύριο τη συζήτηση επί της αρχής, θα κάνουμε αύριο στο τέλος της συνεδριάσεως ή όταν τελειώσουν οι αγορεύσεις επί της αρχής, την ψηφοφορία επι της αρχής και εν συνεχεία, την προσεχή Δευτέρα, που είναι ημέρα κοινοβουλευτικού ελέγχου της Νέας Δημοκρατίας, θα συνεχίσουμε τη συζήτηση του νομοσχεδίου επί των άρθρων και θα γίνουν και οι άλλες δύο συνεδριάσεις, που είχαμε αποφασίσει, την Τρίτη και την Τετάρτη.

Επομένως, θα μπορέσουμε να συζητήσουμε για τρεις μέρες τα άρθρα του νομοσχεδίου και έτσι θα δοθεί η δυνατότητα και σε συναδέλφους, που αργά χθες το βράδυ, δεν μπόρεσαν να εγγραφούν, να μιλήσουν και επί των άρθρων. 'Ηδη, με τις καταστάσεις των Κομμάτων, έχουν εγγραφεί επί της αρχής και μπορούμε να προχωρήσουμε.

Κύριε Πρόεδρε, ζητήσατε το λόγο. 

Ο Αρχηγός της Αξιωματικής Αντιπολιτεύσεως κ. 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Κύριε Πρόεδρε, θα ήθελα να θέσω ένα θέμα, το οποίο, κατά την άποψή μας, δημιουργεί τεράστιο ηθικό θέμα για τον τρόπο λειτουργίας του Κοινοβουλίου. 'Οπως γνωρίζετε, κυρίες και κύριοι συνάδελφοι, υπάρχει η Εξεταστική των Πραγμάτων Επιτροπή για το θέμα του καζίνο.

Η κα Βάσω Παπανδρέου κατέθεσε χθες στην Επιτροπή και στην κατάθεσή της μίλησε για την ανάγκη να ανοίξουν λογαριασμοί συναδέλφων μελών της Εξεταστικής Επιτροπής, διότι ο τρόπος που υποβάλλουν τις ερωτήσεις και όλη η διαδικασία της Εξεταστικής Επιτροπής δημιουργεί υπόνοιες, υποψίες και βεβαιότητες, ότι πίσω απ' αυτήν την πρακτική, υποκρύπτονται συμφέροντα, τα οποία έχουν σχέση με το καζίνο του Φλοίσβου.

Θα περίμενε κανείς, η κα Βάσω Παπανδρέου να έχει πολύ μεγαλύτερη ψυχραιμία όταν καταθέτει σε μία Εξεταστική των Πραγμάτων Επιτροπή. Και θα έλεγα, το γεγονός ότι έχασε την ψυχραιμία της η κυρία Υπουργός και προχώρησε σ' αυτές τις αβάσιμες κατηγορίες, για πρώτη φορά στα πρακτικά της Βουλής και των Εξεταστικών Επιτροπών, υποδηλώνει και σύγχυση και δημιουργεί και πολλές υποψίες.

Περίμενε σήμερα κάποιος, ότι θα έκανε, εν πάση περιπτώσει, έστω και καθυστερημένα μία διόρθωση των χθεσινών της δηλώσεων, οι οποίες δημιούργησαν σήμερα στον Τύπο τεράστιο θέμα. Επανέρχεται, όμως, σήμερα με ένα δελτίο Τύπου η κυρία Υπουργός, η οποία, κύριε Πρόεδρε, λέει τα εξής:

"'Οπως προκύπτει από την κατάθεσή μου στην Εξεταστική Επιτροπή της Βουλής, η υπόθεση "ΦΛΟΙΣΒΟΣ" αγγίζει μεγάλα συμφέροντα και βρίθει σκοπιμοτήτων."

'Οπως ξέρετε, κυρίες και κύριοι συνάδελφοι, η Εξεταστική των Πραγμάτων Επιτροπή -και όχι η προανακριτική, αλλά η εξεταστική-συστήθηκε με ομόφωνη απόφαση της Βουλής. Συνεπώς, δεν μπορώ να καταλάβω ποιες σκοπιμότητες υποκρύπτει η σύγκλιση και ο τρόπος με τον οποίο γίνονται οι εργασίες της Εξεταστικής Επιτροπής. Προχωρεί, όμως, ακόμη περισσότερο. "Επομένως όταν Βουλευτές, μέλη της Επιτροπής δημιουργούν με τη στάση τους, τόσο στα μέλη της Επιτροπής όσο και σε μένα ερωτηματικά για πιθανή εξυπηρέτηση σκοπιμοτήτων, πρέπει να είναι διατεθειμένοι να αναλάβουν και την ευθύνη της απάλειψης οποιασδήποτε τέτοιας σκιάς".

Αντιλαμβάνεσθε, κύριε Πρόεδρε και κυρίες και κύριοι συνάδελφοι, ότι η κυρία Υπουργός, ούτε λίγο ούτε πολύ, προσπαθεί να εγκλωβίσει την Εξεταστική Επιτροπή και τα μέλη της Εξεταστικής Επιτροπής, για το πώς πρέπει να ασκήσουν το καθήκον τους. Τους απειλεί και τους εκβιάζει. Είναι πρωτόγνωρο αυτό που γίνεται, κύριε Πρόεδρε. Εκβιάζει ακόμα, όχι μόνο τους συναδέλφους που κάνουν κατ' αυτόν τον τρόπο τις ερωτήσεις, αλλά και τον συνάδελφό της Υπουργό κ. Λαλιώτη, γι'αυτά τα οποία είπε μέσα στην Εξεταστική Επιτροπή, αλλά και έναν πρώην συνάδελφό της Υπουργό, για τον οποίο κατά βάση γίνεται η Εξεταστική των Πραγμάτων Επιτροπή. Δηλαδή ό,τι καταθέτει κάθε μάρτυρας και όποια ερώτηση γίνεται από τους συναδέλφους στην Εξεταστική Επιτροπή έχουν σκοπιμότητα, κατά την κα Βάσω Παπανδρέου. Και μάλιστα επικαλείται η κυρία Υπουργός, ότι αυτή είναι και η άποψη μελών της Επιτροπής.

Πρέπει να κληθεί στην Αίθουσα, κύριε Πρόεδρε, διότι αύριο το πρωί θα δούμε μεγάλα δημοσιεύματα, ότι μέλη της Επιτροπής είναι υπέρ συγκεκριμένων συμφερόντων και ότι δεν προσπαθούν να αναζητήσουν μέσα από την Εξεταστική των Πραγμάτων Επιτροπή ποια είναι η αλήθεια, για να ενημερώσουν την Ολομέλεια της Βουλής, αλλά ότι τάχα υποκρύπτεται απ' αυτές τις ερωτήσεις προσπάθεια να αποζημιωθεί η εταιρεία, την οποία έθεσε εκτός διαγωνισμού η κα Βάσω Παπανδρέου.

Πώς θα τολμήσει κάποιος συνάδελφος Βουλευτής να κάνει από εδώ και πέρα ερώτηση;

Ανεφέρθη δε και σε συγκεκριμένους συναδέλφους, από τους οποίους ζήτησε να δώσουν στη δημοσιότητα τους λογαριασμούς τους. Και αυτήν την ώρα έχω στα χέρια μου -και πρέπει να έχετε και εσείς στα χέρια σας- ανακοίνωση συναδέλφου της Νέας Δημοκρατίας να λέει, αυτοί είναι οι λογαριασμοί μου. Ο εκβιασμός είναι πρωτοφανής και ανήθικο αυτό το οποίο έκανε η κα Παπανδρέου.

Κύριε Πρόεδρε, είναι υποχρεωμένη να έλθει να ζητήσει συγγνώμη από την Ολομέλεια. Εάν δεν το ζητήσει εντός της ημέρας, η Νέα Δημοκρατία επιφυλάσσεται για το πρόσωπό της. Δεν ξέρω τι πρόκειται να γίνει, αλλά έχετε υπόψη σας, ότι είναι απαράδεκτη αυτή η διαδικασία. Με συγχωρείτε που διέκοψα τη ροή των εργασιών της Βουλής, αλλά αντιλαμβάνεστε, ότι θέμα ηθικής τάξεως αυτής της μορφής δεν μπορούμε να το αφήνουμε στον Τύπο, για να υπάρχει σε μία κρίσιμη για το κοινοβουλευτικό μας σύστημα περίοδο το ενδεχόμενο η σκέψη, ότι οι Βουλευτές κάνουν ερωτήσεις ή δεν κάνουν ερωτήσεις με ορισμένες σκοπιμότητες. 'Εχασε την ψυχραιμία της. Οφείλει να έλθει και να ζητήσει συγγνώμη από την Ολομέλεια του Σώματος για λογαριασμό των δύο συναδέλφων στους οποίους ανεφέρθη.

(Χειροκροτήματα από την Πτέρυγα της Νέας Δημοκρατίας.)

Καταθέτω για τα Πρακτικά τη δήλωσή της.

(Στο σημείο αυτό ο Πρόεδρος της Νέας Δημοκρατίας κ. Μιλτιάδης 'Εβερτ καταθέτει την προαναφερθείσα δήλωση, η οποία έχει ως εξής:

"ΥΠΟΥΡΓΕΙΟ ΑΝΑΠΤΥΞΗΣ

ΓΡΑΦΕΙΟ ΤΥΠΟΥ 22 Ιανουρίου 1997

ΔΕΛΤΙΟ ΤΥΠΟΥ

Η Υπουργός Ανάπτυξης κα Βάσω Παπανδρέου δήλωσε τα εξής:

"'Οπως προκύπτει από την κατάθεσή μου στην Εξεταστική Επιτροπή της Βουλής, η υπόθεση "ΦΛΟΙΣΒΟΣ" αγγίζει μεγάλα συμφέονται και βρίθει σκοπιμοτήτων.

Επομένως, όταν Βουλευτές - Μέλη της Επιτροπής δημιουργούν με τη στάση τους, τόσο σε Μέλη της Επιτροπής, όσο και σε εμένα, ερωτηματικά για πιθανή εξυπηρέτηση σκοπιμοτήτων, πρέπει να είναι διατεθειμένοι να αναλάβουν και την ευθύνη της απάλειψης οποιασδήποτε τέτοιας σκιάς. Αυτό επιβάλλει η ανάγκη υπεράσπισης της τιμής του πολιτικού 

Σελίδα 2913 

κόσμου, χωρίς αυτό να συνεπάγεται την οποιαδήποτε κατηγορία ή μομφή από μέρους μου, όπως άλλωστε ανέφερα και στην κατάθεσή μου.")

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, ζητήσατε το λόγο και ειλικρινά προσπαθώ να δω ποιες διατάξεις, που από τον Κανονισμό καθορίζουν τη λειτουργία της Βουλής, όπως αναφερθήκατε, έχουν παραβιαστεί με τα γεγονότα και τις εκδηλώσεις, στις οποίες αναφερθήκατε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Ηθική διάσταση.

ΠΡΟΕΔΡΟΣ (Απόστολος Κακλαμάνης): Παρακαλώ!

Υπάρχουν πράγματι οι διατάξεις των άρθρων 144 και επόμενα, που αφορούν τη σύσταση, συγκρότηση και λειτουργία των Εξεταστικών Επιτροπών. Και πρέπει να σημειώσω, ότι αυτό που προκύπτει από τις διατάξεις αυτές είναι ότι τον Κανονισμό παραβιάζουν όλοι είτε μέλη των Εξεταστικών και Ανακριτικών Επιτροπών κατά καιρούς είτε καθ'οιονδήποτε τρόπο λαμβάνοντες γνώση των συζητήσεων και εν γένει των στοιχείων, τα οποία εμφανίζονται στις επιτροπές αυτές τα δημοσιοποιούν. Διότι, όπως λέει ο Κανονισμός, ισχύουν οι διατάξεις του Κώδικα Ποινικής Δικονομίας για τις Επιτροπές αυτές, το έργο τους είναι καθαρά ανακριτικό και το πρώτο καθήκον και χρέος που έχουν αυτοί που συγκροτούν τις Επιτροπές και όσοι λαμβάνουν με καθ' οιονδήποτε τρόπο γνώση του έργου τους είναι να μη το δημοσιοποιούν.

Το τονίζω αυτό γιατί και άλλες φορές και από αυτήν τη θέση και κατ'άλλον τρόπο δημοσία έχω διατυπώσει την κατάπληξή μου, γιατί μέλη Εξεταστικών και Ανακριτικών Επιτροπών με πολλή ευκολία- προφανώς γιατί οι δημοσιογράφοι δεν τα γράφουν από φαντασιώσεις τους, από κάπου ενημερώνονται- δημοσιοποιούν το περιεχόμενο του ανακριτικού τους έργου, του εξεταστικού τους έργου και νομίζω ότι έτσι δημιουργούν ένα πρόβλημα για το ίδιο το κύρος αυτών των διαδικασιών.

Σε, ότι αφορά την ανακοίνωση της κας Παπανδρέου, κύριε Πρόεδρε, νομίζω ότι θα ενημερωθεί, ότι ζητήσατε να έλθει να μιλήσει στη Βουλή πάνω σ'αυτά, αλλά νομίζω ότι θα οφείλατε σεις να ειδοποίησετε είτε απ'ευθείας είτε μέσω της Βουλής, ότι θα βάζατε ένα προσωπικό θέμα για την κα Παπανδρέου.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Σας ζήτησα στο τηλέφωνο, κύριε Πρόεδρε, και δε σας βρήκα.

ΠΡΟΕΔΡΟΣ (Απόστολος Κακλαμάνης): Υπάρχει ο Αντιπρόεδρος, υπάρχουν οι υπηρεσίες της Βουλής, διότι νομίζω ότι δεν είναι σωστό να αιφνιδιάζεται οποιοσδήποτε μέσα σ' αυτήν την Αίθουσα με οποιοδήποτε, βάσιμο ή όχι, κατά την κρίση του διατυπώνοντος κατηγορητήριο.

Τώρα σ' ό,τι αφορά αυτό τούτο το γεγονός. Διάβασα και εγώ στις εφημερίδες, ανεζήτησα τον Πρόεδρο της Επιτροπής- όχι για να ενημερωθώ επί του περιεχομένου των συζητήσεων, διότι, επαναλαμβάνω ότι δε δικαιούται κανείς να λάβει γνώση των Πρακτικών και οποιουδήποτε άλλου γεγονότος λαμβάνει χώρα στις διαδικασίες αυτές- για να μου πει αν αυτά που γράφονται στις εφημερίδες έχουν απασχολήσει ή νομίζει ότι πρέπει να απασχολήσουν την Επιτροπή. Δεν μπόρεσα να επικοινωνήσω, διότι η Επιτροπή συνέχιζε μέχρι αργά να εξετάζει μάρτυρες επί της υποθέσεως αυτής.

Κάλεσα τώρα τον κο Τζανή και ήρθε εδώ....

ΛΕΩΝΙΔΑΣ ΤΖΑΝΗΣ: Είμαι εδώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ωραία. Και πράγματι μπορεί να το πει και ο ίδιος. 'Οταν μου είπε ότι "από τα Πρακτικά θα προκύψει ...", του λέγω δε θέλω να ξέρω τι θα προκύψει από τα Πρακτικά. Και κάποτε ας γίνει αυτό κατανοητό και από τα Μέσα Ενημέρωσης και από εμάς τους ίδιους, ότι δεν είναι δυνατόν το κύρος αυτών των διαδικασιών να το υποβαθμίζουμε μ' αυτό τον τρόπο.

Τώρα βάλατε ένα θέμα, στο οποίο εγώ δε δικαιούμαι να πάρω θέση. Για να πάρω θέση πρέπει να κατέβω σ' ένα έδρανο εκεί και να μιλήσω και να πω την άποψή μου.

Υποθέτω ότι και η Υπουργός, στην οποία αναφερθήκατε, διακρίνεται για ευαισθησία και αίσθηση ευθύνης έχει και θα λάβει θέση είτε εντός του Κοινοβουλίου είτε εκτός. Θα πρέπει υποθέτω να απαντήσει. Και θα δώσω το λόγο στον Πρόεδρο της Επιτροπής, αν είναι σε θέση, χωρίς να παραβιάσει το απόρρητο της Επιτροπής, να πει την άποψή του.

Υπενθυμίζω δε ότι, σύμφωνα με ρητή διάταξη του Κανονισμού, ο Πρόεδρος της Εξεταστικής Επιτροπής έχει τις εξουσίες ανακριτή, σύμφωνα με το άρθρο 252, παρ. 3 του Κώδικα Ποινικής Δικονομίας, "...σε περίπτωση διαταραχής, ησυχίας και αταξίας των εργασιών της ή εναντίωσης στα μέτρα που διέταξε". Και μπορεί, νομίζω, στα πλαίσια του Κανονισμού, των διατάξεων του Κώδικα Ποινικής Δικονομίας, το οποιοδήποτε θέμα ανέκυψε ή θα ανακύψει στο μέλλον, μέχρι ολοκληρώσεως του έργου της Επιτροπής, να το αντιμετωπίσει κατά τρόπο αδιάβλητο και αποτελεσματικό.

ΜΙΤΛΙΑΔΗΣ ΕΒΕΡΤ (Πρόεδρος της Νέας Δημοκρατίας): Αν μου επιτρέπετε, κύριε Πρόεδρε, για ένα λεπτό.

ΠΡΟΕΔΡΟΣ (Απόστολος Κακλαμάνης): Παρακαλώ, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, κατ' αρχήν σας αναζήτησα και δε σας βρήκα.

ΠΡΟΕΔΡΟΣ (Απόστολος Κακλαμάνης): Σας είπα ότι υπάρχει ο Α' Αντιπρόεδρος, υπάρχουν οι υπηρεσίες.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): 'Ηταν στην 'Εδρα.

ΠΡΟΕΔΡΟΣ (Απόστολος Κακλαμάνης): Υποθέτω ότι και σεις, εάν επρόκειτο να αναφερθούν σε σας, θα θέλατε να σας ειδοποιήσουν για να ακούσετε το κατηγορητήριο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, εγώ δεν αναφέρομαι απλώς και μόνο στο τι είπε η κα Παπανδρέου μέσα στην Εξεταστική των Πραγμάτων Επιτροπή. Αυτό είναι ένα μεγάλο θέμα και θα μας απαντήσει ο Πρόεδρος της Επιτροπής, ο κος Τζανής, για όσα ελέχθησαν και το τι έγινε μέσα στην Επιτροπή. Εδώ επανέρχεται η κα Παπανδρέου με σημερινή της δημόσια δήλωση και ούτε λίγο ούτε πολύ καταγγέλλει μέλη της Επιτροπής, ότι ο τρόπος με τον οποίο ασκούν τα καθήκοντά τους εμπεριέχει υπόνοιες, υποψίες, βεβαιότητα ότι ενεργούν για λογαριασμό άλλων και ότι βλάπτουν κατ' αυτόν τον τρόπο τα εθνικά συμφέροντα. Και θα ήθελα να ρωτήσω ευθέως τον κο Τζανή, εάν συμφωνεί μ' αυτήν τη δημόσια τοποθέτηση της κας Παπανδρέου.

ΠΡΟΕΔΡΟΣ (Απόστολος Κακλαμάνης): Θα δώσω το λόγο τώρα στον κ. Τζανή, διότι βλέπω το Δελτίο Τύπου το οποίο μου έδωσε η υπάλληλος και το οποίο καταθέσατε για τα Πρακτικά. 'Οντως, εδώ η κα Παπανδρέου λέει ότι "τα μέλη της Επιτροπής, όταν δημιουργούν ερωτηματικά για πιθανή εξυπηρέτηση σκοπιμοτήτων, πρέπει να είναι διατεθειμένοι να αναλάβουν και την ευθύνη της απάλειψης της οποιαδήποτε τέτοιας σκιάς".

Πρέπει να πω ότι αυτό με ξενίζει και μένα, διότι κατά πάγια αρχή του δικαίου, όποιος έχει να κατηγορήσει κάτι για κάποιον, εκείνος φέρει το βάρος της αποδείξεως και όχι οποιοσδήποτε....

(Χειροκροτήματα από την Πτέρυγα της Νέας Δημοκρατίας.)

Παρακαλώ, κύριοι συνάδελφοι. Αυτό αφορά τη Βουλή και οφείλω να λάβω θέση επ' αυτού. Αλλά επαναλαμβάνω, κύριε Πρόεδρε, ότι όσα είπατε οφείλατε να τα πείτε, πλην, όμως, θα έπρεπε, επαναλαμβάνω, να ειδοποιήσετε ότι θα θέσετε αυτό το θέμα, για να είναι εδώ και η κα Παπανδρέου, για να σας ακούσει και να σας απαντήσει.

Ορίστε, κύριε Τζανή, έχετε το λόγο.

ΛΕΩΝΙΔΑΣ ΤΖΑΝΗΣ: Κύριε Πρόεδρε, είναι η δεύτερη φορά που οι εργασίες της Εξεταστικής Επιτροπής για το θέμα του Καζίνο του Φλοίσβου απασχολούν την Ολομέλεια με πρωτοβουλία του Αρχηγού της Αξιωματικής Αντιπολίτευσης. Και πιστεύω ότι και στη μία και στην άλλη περίπτωση υπήρχε λόγος να απασχοληθεί η Ολομέλεια. Εκείνο που έχω να δηλώσω, σεβόμενος τις υποχρεώσεις που έχω σαν πρόεδρος της Εξεταστικής Επιτροπής, για μη δημοσιοποίηση του περιεχομένου των καταθέσεων και του έργου της Εξεταστικής Επιτροπής, ανεξαρτήτως του ότι άλλοι συνάδελφοι το κάνουν και θα έλεγα αβιάστως -μάλιστα σήμερα γίνεται και από ένα 

Σελίδα 2914 

συγκεκριμένο κανάλι- είναι ότι στη μέχρι τώρα πορεία των εργασιών της Εξεταστικής Επιτροπής, όλα τα μέλη της, ο κάθε ένας από τη δική του σκοπιά και βλέποντας τα πράγματα κάτω από το πρίσμα της δικής του αντίληψης, συμβάλλουν στη διαλεύκανση μιας υπόθεσης η οποία είναι δύσκολη, είναι αντικειμενικά δύσκολη και στην οποία υπόθεση εμπλέκονται τεράστια συμφέροντα. Κι αυτό είναι γνωστό σε όλους.

Πραγματικά στη χθεσινή συνεδρίαση της Εξεταστικής Επιτροπής υπήρξε μία οξύτητα πέραν της συνήθους. Προσπάθησα, επιτυχώς ή ανεπιτυχώς αυτό είναι μια άλλη υπόθεση, να αμβλύνω τη σύγκρουση αυτή. Αντηλάγησαν ορισμένα επιχειρήματα και απόψεις μεταξύ της κυρίας Υπουργού, της κας Παπανδρέου...

ΠΡΟΕΔΡΟΣ (Απόστολος Κακλαμάνης): Και τα οποία δε θα εκθέσετε, όπως καταλαβαίνετε.

ΛΕΩΝΙΔΑΣ ΤΖΑΝΗΣ: ...τα οποία δε θα εκθέσω, όπως σωστά μου λέτε, κύριε Πρόεδρε, θυμίζοντάς μου τον Κανονισμό. 'Ηλπιζα-και ελπίζω-ότι το θέμα αυτό θα έληγε, διότι τις προεκτάσεις τις φοβόμουν και τις προέβλεπα από χθες και τις είδα με τη μεγέθυνση του ζητήματος σήμερα στις εφημερίδες.

Επαναλαμβάνω ότι όλα τα μέλη της Επιτροπής, ο κάθε ένας από τη δική του σκοπιά, βλέποντας τα πράγματα κάτω από το δικό του ανακριτικό βλέμμα, προσπαθούν για τη διαλεύκανση μιας υπόθεσης, που πιστεύω ότι -η προσπάθεια διαλεύκανσής- πήγε μέχρι τώρα πάρα πολύ καλά και αισιοδοξώ ότι και έως το τέλος, εκτός απ'αυτήν την άσχημη παρένθεση, οι εργασίες της επιτροπης θα εξελιχθούν ομαλά.

Κατά τα λοιπά, όπως αντιλαμβάνεσθε, δεν μπορώ να αναφερθώ στο περιεχόμενο της δηλώσεως της κας Παπανδρέου, το οποίο εγώ πληροφορήθηκα μόλις πριν λίγο και το οποίο δεν αποτελεί και αντικείμενο των εργασιών της Επιτροπής.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Το εγκρίνετε το περιεχόμενο, κύριε συνάδελφε;

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, ιδιαίτερα συνάδελφοι που έχετε πείρα στην δικηγορία και στην ποινική δικηγορία ειδικότερα, δεν πρέπει να παρεμβαίνετε. 'Οντως το περιεχόμενο αυτών των διαδικασιών δεν είναι δημοσιοποιήσιμο και ίσως πρέπει να ληφθούν κάποια άλλα μέτρα και από μένα τον ίδιο ή τον Πρόεδρο της Επιτροπής, της κάθε Επιτροπής,διότι είναι απαράδεκτο με τη δημοσιοποίηση να δημιουργείται αυτό το μείζον πρόβλημα, που αφορά το κύρος πλέον των διαδικασιών.

Απλώς, εγώ θα παρατηρήσω, κύριε Πρόεδρε της Εξεταστικής Επιτροπής, ότι θα πρέπει ό,τι έχει να κάνει με την αξιοπιστία της λειτουργίας σας και του οποιουδήποτε πορίσματός σας, να το αντιμετωπίσετε μέσα στα πλαίσια των διαδικασιών που καθορίζει και ο Κανονισμός της Βουλής και οι, κατ'επέκταση του χαρακτήρα σας, διατάξεις της Ποινικής Δικονομίας.

Ορίστε, κύριε Σφυρίου, και παρακαλώ να κλείσουμε το θέμα, διότι δεν πιστεύω ότι εμμέσως και εκ πλαγίου άπτεται του Κανονισμού.

ΚΟΣΜΑΣ ΣΦΥΡΙΟΥ: Κύριε Πρόεδρε, θα είμαι πολύ σύντομος. Δεν πρόκειται να μακρηγορήσω.

Οφείλουμε, νομίζω όλοι και η Ολομέλεια έχει ασφαλώς -πιστεύω-ομόφωνα αυτήν την άποψη, να διαφυλάξουμε και το κύρος και τη λειτουργία της Εξεταστικής Επιτροπής. Και αυτό δεν είναι μόνο ευθύνη του Προέδρου.

Είναι ευθύνη και όλων των μελών που συμμετέχουν. Διότι δεν είναι δυνατόν να διαρρέουν πράγματα στον Τύπο. Αυτό έχει να κάνει με το κύρος και την αξιοπιστία της Επιτροπής. Και βεβαίως καλό θα ήταν -γιατί νομίζω ατυχή στιγμή επέλεξε ο Πρόεδρος της Νέας Δημοκρατίας να θέσει το θέμα- χωρίς να ευρίσκετο εδώ η κα Παπανδρέου, προκειμένου να απαντήσει. Διότι δεν αποκλείεται, διαβάζοντας τις διαρροές οι οποίες σήμερα φιλοξενούνται στις εφημερίδες, να ωθήθηκε στο να εκδώσει αυτό το δελτίο Τύπου. Εγώ δε γνωρίζω τίποτα επί του περιεχομένου των συζητήσεων και δεν μπορώ να μιλήσω επί της ουσίας.

(Διαμαρτυρίες από την Πτέρυγα της Νέας Δημοκρατίας).

Επομένως, να καταλήξουμε, κύριε Πρόεδρε, στην ανάγκη που υπάρχει, όλοι που συμμετέχουν να φροντίσουν να μη διαρρέει τίποτα στον Τύπο απ' αυτά τα οποία συζητά η Εξεταστική Επιτροπή.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, χαίρομαι για την διαβεβαίωση, καταρχήν, την οποία έδωσε ο Πρόεδρος της Επιτροπής, ότι δηλαδή όλοι οι συνάδελφοι, μέσα στα πλαίσια των καθηκόντων τους, των αρμοδιοτήτων και των δικαιωμάτων τους, καταβάλλουν κάθε δυνατή προσπάθεια, ώστε να διαλευκανθεί αυτή η υπόθεση. Αυτή η δήλωση του κυρίου Προέδρου της Εξεταστικής των Πραγμάτων Επιτροπής για την υπόθεση του καζίνο του Φλοίσβου, αφήνει έκθετη, ηθικά, την κα Παπανδρέου...

ΠΡΟΕΔΡΟΣ (Απόστολος Κακλαμάνης): Σας παρακαλώ θερμά. Μιλούμε για κάποιον απόντα. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Εμείς, κύριε Πρόεδρε, δε θέσαμε θέμα για το τι ακριβώς -και είδατε ότι δεν αναφέρθηκα-συνεζητήθη και ποια είναι τα Πρακτικά της Εξεταστικής των Πραγμάτων Επιτροπής. Αναφέρθηκα σε μία δήλωση της κας Παπανδρέου, η οποία ενσυνείδητα επιχειρεί να εκβιάσει και να φιμώσει τα μέλη της Εξεταστικής των Πραγμάτων Επιτροπής. Και πιστεύω ότι η κα Παπανδρέου οφείλει να έρθει εδώ στη Βουλή να δώσει στην Ολομέλεια εξηγήσεις και να ζητήσει συγγνώμη από τα μέλη της Επιτροπής. Διότι δε θίγει έτι μόνο τα μέλη της Επιτροπής, αλλά θίγει και όλους όσους κατέθεσαν ως μάρτυρες.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα κλείσει η συζήτηση αυτή, θα πω, όμως, μόνο μία φράση εγώ. Δεν έχω την αίσθηση ότι εκβιάζονται τα μέλη της Επιτροπής. Αν είχα αυτήν την αίσθηση ή οποιοσδήποτε άλλος εδώ, κύριε Πρόεδρε, βεβαίως θα αντιδρούσαμε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): 'Ετσι λέει.

ΠΡΟΕΔΡΟΣ (Απόστολος Κακλαμάνης): Υπάρχει μία φράση, για την οποία είπα ότι όποιος κατηγορεί κάποιον, οφείλει να αποδείξει. Από εκεί και περα δε νομίζω ότι υπάρχει αυτό που λέτε εσείς, η απόπειρα εκβίασης των μελών της Επιτροπής. Τότε θα αντιδρούσε ολόκληρη η Βουλή και πρώτος εγώ.

Εισερχόμεθα στην συζήτηση του νομοσχεδίου του Υπουργείου Οικονομικών.

ΕΛΕΥΘΕΡΙΟΣ ΒΕΡΥΒΑΚΗΣ: Κύριε Πρόεδρε το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Βερυβάκη.

ΕΛΕΥΘΕΡΙΟΣ ΒΕΡΥΒΑΚΗΣ: Κύριε Πρόεδρε, όπως θα γνωρίζετε ήδη, χθες το βράδυ περί την δωδεκάτη και μετά, ένας αριθμός συναδέλφων διεγράφη με το αιτιολογικό ότι δεν ήταν παρόντες. Θέλω να σας θυμίσω ότι και εσείς χθες, όταν ξεκινήσαμε να μιλάμε, είπατε ότι θα μιλήσουν οι Εισηγητές και κάποιοι εκ των Βουλευτών, οι οποίοι θα επιθυμούν. Δε δόθηκε η εντύπωση ότι η συζήτηση θα περάσει την δωδεκάτη θα φθάσει στη μία και ουσιαστικά με την απλή ανάγνωση του καταλόγου και την εκφώνηση του ονόματος θα διαγράφεται καθείς εξ ημών. Νομίζω, ότι πρέπει να βρεθεί λύση σε αυτό, διότι ιερότερο του δικαιώματος της ψήφου είναι το δικαίωμα του λόγου.

ΣΤΡΑΤΗΣ ΚΟΡΑΚΑΣ: Κύριε Πρόεδρε, παρακαλώ το λόγο σχετικά μ'αυτό.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, αν φάμε το χρόνο στη διαδικασία, δε θα τον αξιοποιήσουμε στη συζήτηση.

Κύριε Βερυβάκη, αυτό που έχω να πω ως απάντηση σε αυτό που είπατε όπως και για άλλους συναδέλφους, οι οποίοι πιθανόν να βάλουν αυτό το θέμα, είναι ότι η λύση την οποία εγώ βρίσκω και την οποία προτείνω είναι να μιλήσουν αυτοί οι συνάδελφοι, ως να δευτερολογούσαν, με την σειρά τους, και έτσι να λυθεί το θέμα. Και βέβαια, δεν εννοώ μετά το τέλος των άλλων.

Σελίδα 2915 

 

ΣΤΡΑΤΗΣ ΚΟΡΑΚΑΣ: Κύριε Πρόεδρε το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μελέτησα χθες τα Πρακτικά της χθεσινής συζήτησης επί του διαδικαστικού για αυτό το νομοσχέδιο, καθώς και τις σημειώσεις μου από τη διάσκεψη των Προέδρων της περασμένης Πέμπτης. Διαπίστωσα ότι, ενώ στην Διάσκεψη των Προέδρων σε ερώτησή μου, μου απαντήσατε ευθέως ότι, θα φέρετε το φορολογικό νομοσχέδιο την Τετάρτη για συζήτηση, χθες το απόγευμα και ενώ έγινε η Διάσκεψη των Προέδρων και δεν αναφέρθηκε τίποτα, μου είπατε κατ'ιδίαν ότι σκέπτεστε, αν τελειώσουμε νωρίς απόψε να ξεκινήσουμε τη συζήτηση του φορολογικού νομοσχεδίου.

Διατύπωσα τότε την αντίθεσή τη δική μου και του Κόμματός μας. Χθες στα Πρακτικά είπατε ότι είχατε ενημερώσει όλα τα Κόμματα. Θέλουμε, λοιπόν, να διευκρινίσουμε ότι δε μας ενημερώσατε για απόφασή σας, αλλά για πρόθεσή σας και μάλιστα την τελευταία στιγμή, πράγμα που δημιουργούσε προβλήματα.

(θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρακαλώ ησυχία.

Συνεχίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Δεύτερο ζήτημα: Δώσατε εντολή στον Προεδρεύοντα να προχωρήσει χθές βράδυ τη συζήτηση και μετά τη δωδεκάτη, μετά τους Εισηγητές, διαγράφοντας όσους Βουλευτές δεν ήταν παρόντες. 'Ετσι, λοιπόν, στο σημερινό κατάλογο των ομιλητών, βλέπω είκοσι ένα συναδέλφους εγγεγραμμένους, από τριάντα εννέα που ήταν χθες, ενώ μίλησαν πέντε μόνο.

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης): Ησυχία παρακαλώ, κύριοι συνάδελφοι.

ΣΤΡΑΤΗΣ ΚΟΡΑΚΑΣ: Θεωρούμε, λοιπόν, ότι κάτι τέτοιο δημιουργεί σοβαρό πρόβλημα και είναι σε αντίφαση, με το ότι μας ζητήσατε, χθες σεις ο ίδιος, να δώσουμε κατάλογο ομιλητών, μια που είδατε ότι οι συνάδελφοι δεν ήταν εδώ, γιατί πίστευαν -όπως είχαμε ενημερωθεί- ότι το νομοσχέδιο θα συζητηθεί σήμερα επί της αρχής.

Το τελευταίο, που ήθελα να πω, μαζί με την έντονη διαμαρτυρία μας, γι'αυτήν την πρακτική, είναι ότι, με τον τρόπο αυτόν, θεωρούμε ότι εμποδίσθηκε η δημοσιότητα των θέσεών μας και διευκολύνθηκε η Κυβέρνηση, η οποία έχει κάθε λόγο να γίνει όσο γίνεται μικρότερος θόρυβος γι'αυτό το αντιλαϊκό νομοθέτημα, εν όψει μάλιστα και των κινητοποιήσεων, που έχουν προγραμματισθεί από τη ΓΣΕΕ και άλλους συνδικαλιστικούς φορείς.

Ζητούμε, να δοθεί η δυνατότητα σήμερα, επί σαράντα λεπτά, ως να ήταν οι δύο Εισηγητές, να εγγραφούν όσοι συνάδελφοι θέλουν να εγγραφούν και να προχωρήσει κανονικά η διαδικασία και όχι με τη διαδικασία των προτασσόμενων δευτερολογιών.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, η μόνη απάντηση, η οποία νομίζω, από την πλευρά μου, μπορεί να δοθεί στον κ. Κόρακα, είναι η έντονη διαμαρτυρία μου. 

Γιατί είναι απαράδεκτο, πραγματικά, να εμφανίζεται, από οποιονδήποτε συνάδελφο στην Αίθουσα αυτή, το Προεδρείο ως ευρισκόμενο οιωνεί σε συμπαιγνία με την Κυβέρνηση, για να μη δοθεί δημοσιότητα στις απόψεις του Κόμματος στο οποίο ανήκει. Είναι απαράδεκτο!

Διαμαρτύρομαι απλώς. Και είσθε όλοι νομίζω μάρτυρες, επί τέσσερα σχεδόν χρόνια της συμπεριφοράς μου μέσα στην Αίθουσα. Λυπάμαι βαθύτατα!

Και κάθε ένας, κύριε Κόρακα, κρίνεται απ'αυτά που λέει και κάνει μέσα στην Αίθουσα.

Αυτό ήθελα να σας πω. Και αλίμονο...

ΣΤΡΑΤΗΣ ΚΟΡΑΚΑΣ: Ακριβώς αυτό, κύριε Πρόεδρε. Και παρακαλώ να πω μια κουβέντα.

ΠΡΟΕΔΡΟΣ (Απόστολος Κακλαμάνης): Παρακαλώ! Δεν μπορώ να μιλήσω επιτέλους; Μα, είναι δυνατόν εγώ να παρακαλώ τους συναδέλφους να σας ακούσουν και όταν πρέπει να πω μία φράση εγώ, σε απάντηση, να μη μου το επιτρέπετε; Τί είναι αυτά τα πράγματα δηλαδή; Δε καταλαβαίνω εγώ αυτήν την αντίληψη.

Σας λέγω, λοιπόν, μόνον αυτό σε απάντηση. Δεν θα πω τίποτε άλλο απολύτως. Γιατί, αλίμονο, αν θα αρχίσει μια αντιδικία μεταξύ υμών και εμού, εμού απολογουμένου για ό,τι εσείς στη φαντασία σας κατασκευάζετε για τον Προεδρεύοντα του Σώματος.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν είναι θέμα φαντασίας, κύριε Πρόεδρε. Επιτέλους!

ΠΡΟΕΔΡΟΣ (Απόστολος Κακλαμάνης): Παρακαλώ! Είναι θέμα φαντασίας και μόνο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν είναι θέμα φαντασίας. 'Εχετε και την απόλυτη ευθύνη.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κατ'αρχήν, δεν καταλαβαίνω την παρατήρησή σας. Ενώ ομιλούσατε, σήκωσα το χέρι μου, για να ζητήσω το λόγο.

Και ήθελα να διαμαρτυρηθω γι' αυτήν την κατηγορία, που μας απευθύνετε, λέγοντας ότι πρόκειται για φαντασίες ή ότι δε θέλατε να εμποδίσετε τη δημοσιότητα.

ΠΡΟΕΔΡΟΣ (Απόστολος Κακλαμάνης): Το "φαντασίες" το είπα τώρα.

ΣΤΡΑΤΗΣ ΚΟΡΑΚΑΣ: Για τη δημοσιότητα, κύριε Πρόεδρε.

Η απόδειξη είναι ότι καμία εφημερίδα σήμερα ούτε από τις πρωϊνές, ούτε από τις απογευματινές, εκτός από την εφημερίδα "ΡΙΖΟΣΠΑΣΤΗΣ", που καθυστερήσαμε την έκδοσή του, δεν αναφέρεται στο φορολογικό νομοσχέδιο και ιδιαίτερα στις θέσεις μας.

Και επιπλέον, θα ήθελα να σας παρακαλέσω να πιστέψετε ότι δεν είμαστε φαντασιόπληκτοι. Απλώς προσπαθούμε να εξηγήσουμε τα γεγονότα.

Είπε ο κ. Αποστολίδης χθες ότι, όσοι δεν είναι παρόντες, θα διαγραφούν. Ειδοποίησε. 'Ηρθε ο συνάδελφος Γκατζής και σας βρήκε και του είπατε "θα διαγράψω μέχρι του 40".

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, δεν είναι επίπεδο, ούτε τρόπος συζητήσεως αυτός. Γι'αυτό και εγώ δεν θ'ακολουθήσω τον κύριο συνάδελφο σ'αυτήν την τακτική.

'Ηδη, όπως ανακοίνωσα από την αρχή, το νομοσχέδιο θα συζητηθεί σήμερα, αύριο, τη Δευτέρα, την Τρίτη, την Τετάρτη. Αλίμονο, εάν μπορεί κανείς να ισχυρισθεί ότι μια τέτοια συζήτηση του νομοσχεδίου έχει μεθοδευθεί, για να μη δημοσιευθούν οι απόψεις οποιουδήποτε συναδέλφου, που θα διατυπωθούν μέσα στην Αίθουσα.

Καθένας, το τονίζω και κλείνω, κρίνεται απ'αυτά που λέει και κάνει εδώ μέσα και όχι απ'αυτό που φαντάζεται οποιοσδήποτε από οποιαδήποτε πλευρά.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κωστόπουλε, έχετε το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, θα πρέπει να δημοσιοποιηθεί πότε θα συζητήσουμε επί της αρχής και πότε θα τελειώσουμε. Αυτό είναι το ένα. 

Δεύτερον, έχω στα χέρια μου δύο καταστάσεις: Η μία η κατάσταση είναι η μηχανογραφημένη, που γράφει για τους ομιλητές και η άλλη είναι της 'Εδρας. Θα παρακαλέσω να μας πείτε ποια τακτική θα ακολουθήσουμε, ποιοι θα προηγηθούν, για να δουν ποιοι συνάδελφοι θα φύγουν και ποιοι θα μείνουν στην κατάσταση.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, πράγματι, χθες πέρα από το φαινόμενο που ήταν ασύνηθες -τουλάχιστον με τη δική μου εμπειρία που θητεύω δεκαπέντε χρόνια στη Βουλή- να αρχίζει η συζήτηση ενός 

Σελίδα 2916 

τέτοιου σημαντικού νομοσχεδίου στις δέκα το βράδυ και να μιλάνε οι Εισηγητές όλων των Κομμάτων μετά τις δέκα, δημιουργήθηκε η εντύπωση και σε μένα που βρισκόμουν εδώ -και αντέδρασα μάλιστα στην όλη διαδικασία-ότι θα μιλούσαν οι Εισηγητές και ασφαλώς, ότι δε θα διαγράφονταν οι Βουλευτές. Και το λέω αυτό, παρ'ό,τι δεν έχουμε πρόβλημα εμείς ως ΔΗ.Κ.ΚΙ. γιατί χθες και ο Εισηγητής μας και ο κ. Τσαφούλιας και ο κ. Καρακώστας κάθισαν μέχρι αργά το βράδυ. Δεν έχουμε πρόβλημα. Αλλά το θέμα είναι ότι οι Βουλευτές είχαν αυτήν την εντύπωση γι'αυτό και δεν ήταν παρόντες.

Για να τελειώνει αυτή η συζήτηση επί τις διαδικασίας, κάνω την πρόταση στο Προεδρείο να μιλήσουν οι Βουλευτές που είχαν εγγραφεί κανονικά, ανεξάρτητα εάν ήταν χθες το βράδυ απόντες, γιατί ήταν τέτοια η ώρα και τέτοια η εντύπωση που δημιουργήθηκε.

Το λέω καλόπιστα, γιατί και σε μένα αυτή η εντύπωση δημιουργήθηκε ότι δε θα μιλούσαν οι Βουλευτές ή αν δεν ήταν παρόντες, δε θα διεγράφοντο.

Αυτό ήθελα να προτείνω, κύριε Πρόεδρε. Παρακαλώ να συνεχισθεί η διαδικασία και να μιλήσουν όλοι οι Βουλευτές.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, από τις έξι και κάτι χθες το απόγευμα, μέχρι τις δέκα παρά, ήμουν στην 'Εδρα και διεδήλωσα με πολλούς τρόπους, απευθυνόμενος και προς στην Κυβέρνηση, τον Υπουργό Εργασίας και Κοινωνικών Ασφαλίσεων και προς τους συναδέλφους ότι δεν ήμουν διατεθειμένος να ανεχθώ μία καταφανή προσπάθεια να τραβήξει η συνεδρίαση, ενώ ήδη το νομοσχέδιο για τις κοινωνικές ασφαλίσεις είχε ψηφισθεί, πλην τριών άρθρων. Για δύο άρθρα δεν υπήρχε καμία άποψη να διατυπωθεί και απέμενε ένα άρθρο για την Πειραϊκή-Πατραϊκή και η τροπολογία για τη λίστα των φαρμάκων.

Εάν θέλουμε να σεβαστούμε τη βασική αρχή, ότι στο Κοινοβούλιο η Κυβέρνηση δεν μπορεί να εμποδίζεται στο νομοθετικό της έργο, όπως και η Αντιπολίτευση δεν μπορεί να εμποδίζεται στον ελεγκτικό της ρόλο, δεν υπάρχει κανένα πρόβλημα.

Εάν σκέφτεται, είτε η Κυβέρνηση ότι μπορεί να παρεμποδίσει την Αντιπολίτευση στο ελεγκτικό της έργο είτε η Αντιπολίτευση ότι μπορεί να εμποδίσει την Κυβέρνηση στο νομοθετικό της έργο, ο Πρόεδρος του Σώματος εάν θέλει να είναι αντικειμενικός, πρέπει να αντιτάσσεται και στη μία και στην άλλη λογική.

Για το γεγονός ότι αυτή είναι η γραμμή μου και η τακτική μου, είστε μάρτυρες όλοι και πολλές φορές μάλιστα, μέσα σ' αυτήν την Αίθουσα και όταν απευθύνομαι προς την Κυβέρνηση και όταν απευθύνομαι προς την Αντιπολίτευση. 'Ετσι έχουν τα πράγματα.

Επειδή πήρατε το λόγο, κύριε Τσοβόλα, θέλω να πω ότι είχα πει και σε σας ότι θα μπούμε στο φορολογικό νομοσχέδιο. Το είχα πει και ειδοποιήσαμε τα Κόμματα. Το είχα πει και στον κ. Κόρακα αμέσως μετά τη Διάσκεψη των Προέδρων και μου είπε πράγματι ότι δεν υπολογίζει ότι θα καταστεί δυνατόν να μπούμε στο νομοσχέδιο αυτό. Είναι άποψη του.

Δεν είπα ότι συμφωνήσατε, κύριο Κόρακα. Αυτό το οποίο λέγω είναι ότι δεν ήταν κάτι άγνωστο σε σας. Δεν είπα ότι συμφωνήσατε.

Από κει και πέρα, νομίζω ότι δεν πρέπει να λέτε ότι ο Πρόεδρος αιφνιδιάσε, όταν είναι γνωστά τα γεγονότα ότι η συνεδρίαση χθες που μπορούσε να τελειώσει στις επτά, την τραβήξατε μέχρι τις δέκα. Γιατί να το ανεχθώ εγώ αυτό; Δε θα διαμαρτυρηθεί η Κυβέρνηση ότι έτσι παρεμποδίζεται στο νομοθετικό της έργο;

Πώς λοιπόν, μπορώ να είμαι θετικός άλλοτε μεν με αυτόν που έχει αυτήν την άποψη και όταν έχει την αντίθετη άποψη, πάλι να είμαι μαζί του; Δεν είναι αυτός ο ρόλος μου.

Σε ό,τι αφορά το θέμα που θέσατε, κύριε Κωστόπουλε. 'Ηταν πριν εδώ ο Πρόεδρός σας ο κ.'Εβερτ και είπα τα της διαδικασίας. Σε ό,τι αφορά την κατάσταση, είναι βεβαίως η κατάσταση που τηρείται εδώ στο Προεδρείο και αυτή θα ληφθεί υπόψη. Γιατί όπως εζήτησα χθες, έδωσαν τα Κόμματα τους Βουλευτές, οι οποίοι εγράφησαν χθες το βράδυ. Προχώρησε όντως η συνεδρίαση, δέχομαι ότι υπήρξε η εντύπωση σε κάποιους συναδέλφους ότι ίσως δε θα προχωρήσει η συζήτηση, αν και άλλοι συνάδελφοι έμειναν και μίλησαν όπως ο κ.Βεζδρεβάνης, ο κ.Ρεγκούζας και άλλοι συνάδελφοι που ήταν εδώ.

Στο δε κ. Γκατζή, ο ίδιος το είπε τώρα, είπα ότι θα προχωρήσω και θα διαγράφω. 'Αρα, ήταν γνωστό ότι προχωρεί η συζήτηση. Υπάρχει και η εντύπωση κάποιων συναδέλφων ότι δε θα προχωρούσε. Γι'αυτό το λόγο είπα,απαντώντας στον κ.Βερυβάκη, ότι οι συνάδελφοι αυτοί δε θα πανε στο τέλος του καταλόγου, θα μιλήσουν όσοι είναι εδώ σ'αυτήν τη σειρά. Όμως, θα σεβαστούμε και τον Κανονισμό. Δηλαδή, μία λύση μέση πρότεινα, γιατί δεν είναι δυνατόν να καθιερώσουμε ότι όποιος συνάδελφος δεν είναι στην εκφώνηση, αν κανονικά προχωρεί η συνεδρίαση, θα πρέπει να επανέρχεται και να μιλάει. Δεν είναι σωστό. Τότε δε θα τελειώνουν ποτέ οι συζητήσεις μας. Θα μιλήσουν, λοιπόν, στη σειρά τους, με τη διαφορά ότι θα μιλήσουν στο χρόνο της δευτερολογίας.

Επειδή δε τίθεται το θέμα ειδικώς από την πλευρά του Κ.Κ.Ε., η κα Μπόσκου και ο κ. Κωστόπουλος που είναι γραμμένοι στον κατάλογο, θα μιλήσουν σε χρόνο πέντε λεπτών, γιατί έχει οριστεί από το Κόμμα ειδικός αγορητής. Και όπως ειναι γνωστό, σε αυτήν την περίπτωση ο ομιλητής του Κόμματος περιορίζεται στο ήμισυ του χρόνου που δικαιούται.

'Ετσι, είμεθα τυπικά εντάξει και όλοι λοιπόν θα μιλήσουν με τον τρόπο αυτό και κανένα παράπονο δε θα υπάρξει.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Τσοβόλα, έχετε το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος ΔΗ.Κ.ΚΙ.): Για την τάξη είμαι υποχρεωμένος να πω, ότι πράγματι είχατε πάρει και εμένα τη Δευτέρα και μου είπατε ότι την Τρίτη θα αρχίσει η συζήτηση του νομοσχεδίου. Αυτή είναι η αλήθεια, ανεξάρτητα αν εμείς είχαμε τις απόψεις μας. Απλά για την τάξη το λέω.

ΠΡΟΕΔΡΟΣ (Απόστολος Κακλαμάνης): Σεβαστές οι απόψεις σας.

Κύριοι συνάδελφοι, συνεχίζουμε.

Ο κ. Βαρίνος έχει το λόγο.

ΑΘΑΝΑΣΙΟΣ ΒΑΡΙΝΟΣ: Κύριε Πρόεδρε, ο Εισηγητής μας ο κ.Μπασιάκος εξήγησε με σαφήνεια τους λόγους για τους οποίους δε θα ψηφίσουμε αυτό το νομοσχέδιο. Εγώ θ'αναφερθώ σε έναν από τους λόγους σήμερα, ενώ επιφυλάσσομαι να μιλήσω στη δευτερολογία μου για θέματα που αφορούν τα ακριτικά μας νησιά στο Αιγαίο.

Κύριε Πρόεδρε, κύριοι συνάδελφοι, γνωρίζετε την προσφορά της εμπορικής μας ναυτιλίας και του 'Ελληνα ναυτικού στην εθνική μας οικονομία. Περισσότερα από 2 δισ. δολάρια δραχμοποιούνται κάθε χρόνο για να στηρίξουν την οικονομία της Χώρας μας.

Ο εμπορικός μας στόλος είναι ο πρώτος στον κόσμο και βέβαια πρώτος στην Ευρωπαϊκή 'Ενωση. Τα ελληνικά πλοία αποτελούν το 52% του συνόλου του ευρωπαϊκού στόλου, δηλαδή, οι 'Ελληνες διαχειρίζονται περισσότερα πλοία από όσα έχουν όλοι οι άλλοι στην Ευρωπαϊκή 'Ενωση.

Η εμπορική μας ναυτιλία είναι η μόνη οικονομική δραστηριότητα στην οποία υπερέχουμε των εταίρων μας στην Ευρωπαϊκή 'Ενωση. Η ψυχή του ελληνικού πλοίου είναι ο 'Ελληνας ναυτικός, που είναι ένας από τους κύριους συντελεστές αυτής της εθνικής επιτυχίας.

Η εργασία του 'Ελληνα ναυτικού χαρακτηρίζεται από ειδικές συνθήκες εργασίας, αντίξοοες, επικίνδυνες, βαριές και ανθυγιεινές, μακριά από την οικογένειά του. Γι'αυτο το επάγγελμα του ναυτικού έχει από τη φύση του ιδιομορφίες και ιδιαιτερότητες. 'Οπως και η εμπορική ναυτιλία, το ελληνικό πλοίο, έχει ιδιαιτερότητες και ιδιομορφίες, όταν μάλιστα έχει ν'ανταγωνιστεί στο διεθνή στίβο με άλλες σημαίες και όταν δεν υπάρχουν εθνικά φορτία για να εξυπηρετηθεί.

Γι'αυτό η Πολιτεία από το 1955 μέχρι σήμερα θέσπισε έναν προστατευτικό, αναπτυξιακό, νομοθετικό πλαίσιο για τη ναυ-

Σελίδα 2917 

τιλία, που βασίστηκε σε ειδικές, φορολογικές και άλλες ρυθμίσεις.

Με το ν.δ.3323/55, αλλά και με άλλες διατάξεις, όλες οι Κυβερνήσεις από τότε μέχρι και το 1994, στήριξαν το υπό ελληνικήν σημαία πλοίο και τον 'Ελληνα ναυτικό. Με το ν.2214/94, παρά την έντονη αντίθεση του ναυτιλιακού και του ναυτεργατικού κόσμου, αλλά και την προσωπική μου παρέμβαση στη Βουλή τότε, αυξήθηκε κατά 60% η φορολογία εισοδήματος για τους 'Ελληνες ναυτικούς το 1994.

'Ερχεται σήμερα η Κυβέρνηση μ'αυτό το νομοσχέδιο να ανατρέψει αυτό το αναπτυξιακό πλαίσιο, πάνω στο οποίο στηρίχθηκε η μεγάλη εμπορική μας ναυτιλία, αλλά και να αυξήσει ακόμα περισσότερο τη φορολογία στις αμοιβές των ναυτεργατών που η ίδια είχε νομοθετήσει πριν από δύο χρόνια. Το περίεργο είναι ότι αυτήν την ανατροπή δεν τη σχεδίασε το Υπουργείο Εμπορικής Ναυτιλίας το οποίο είναι αρμόδιο για τη ναυτιλιακή πολιτική. Τη σχεδίασε το Υπουργείο Οικονομικών, μετά από εισήγηση υπηρεσιακών παραγόντων. Είναι βέβαιο ότι ο Υπουργός Εμπορικής Ναυτιλίας έμαθε τις αποφάσεις του Υπουργείου Οικονομικών πολύ αργότερα, αφού δε δικαιολογείται η στάση του κατά τη συνεδρίαση του Συμβουλίου Υπουργών της Ευρωπαϊκής 'Ενωσης που έγινε στις 14 Δεκεμβρίου 1996 στο Δουβλίνο, όπου ψήφισε ακριβώς το αντίθετο απ'αυτό που κάνει τώρα το Υπουργείο Οικονομικών. Δηλαδή, το ψήφισμα του Συμβουλίου Υπουργών της Ευρωπαϊκής 'Ενωσης, αναφέρεται στην ανάγκη να πάρουν τα κράτη-μέλη της Ευρωπαϊκής 'Ενωσης ακριβώς τέτοια μέτρα που είχαμε εμείς από το 1955 και τα οποία καταργούμε τώρα μ'αυτό το νομοσχέδιο.

Το ερώτημα που μπαίνει για όλους μας εδώ στη Βουλή, είναι που βασίστηκε το Υπουργείο Οικονομικών για να κάνει αυτήν την πολιτική; Οι συνάδελφοι Βουλευτές του ΠΑ.ΣΟ.Κ. που μετέχουν στο Κοινοβουλευτικό Τμήμα Εργασίας της Ναυτιλίας, σε κατ'ιδίαν συζητήσεις τους, δηλώνουν άγνοια. Το ίδιο κάνουν και οι συνάδελφοι Βουλευτές του ΠΑ.ΣΟ.Κ., οι νησιώτες και οι Πειραιώτες.

Η Οικονομική και Κοινωνική Επιτροπή, κορυφαίο συμβουλευτικό όργανο της Κυβέρνησης, με την από 27/5/96 γνώμη της Ολομέλειάς της, προτείνει τη διατήρηση της απαλλαγής από την υποχρέωση καταβολής φόρου εισοδήματος για τα κατώτερα πληρώματα, ενώ για τους αξιωματικούς προτείνει τη διατήρηση του ισχύοντος φορολογικού καθεστώτος.

Το Ευρωπαϊκό Κοινοβούλιο με ψήφισμά του στις 6 Νοεμβρίου 1996, τονίζει την ανάγκη να πάρουν τα κράτη-μέλη της Ευρωπαϊκής 'Ενωσης θετικά μέτρα για τη φορολογία των κοινοτικών ναυτικών και του κόστους εργασίας και ασφάλισής τους,προκειμένου να αναπτυχθεί η Ευρωπαϊκή Ναυτιλία. Η διάσκεψη που οργάνωσε η Επιτροπή Μεταφορών της Ευρωπαϊκής 'Ενωσης, υπό την Προεδρία του κ.Κίνοκ στο Δουβλίνο στα μέσα του Δεκεμβρίου του 1996, κατέληξε ακριβώς στα ίδια συμπεράσματα.

Η οικονομική και κοινωνική επιτροπή της Ευρωπαϊκής 'Ενωσης που συνεδρίασε στις 30 και 31 Οκτωβρίου 1996, γνωμοδοτεί για κατάργηση του φόρου εισοδήματος στις θαλάσσιες αμοιβές των ναυτικών, που εργάζονται στα κοινοτικά σκάφη. Ακριβώς το αντίθετο απ'αυτό που κάνετε εσείς. Ακόμα γνωμοδότησε για μείωση όσο το δυνατόν μεγαλύτερη των δαπανών για την κοινωνική ασφάλιση των εργαζομένων και εργοδοτών όσον αφορά στην απασχόληση των ναυτικών που υπηρετούν σε κοινοτικά πλοία, για μείωση της συνολικής φορολογικής επιβάρυνσης των ναυτιλιακών εταιρειών, για ευνοϊκή μεταχείριση από φορολογική σκοπιά των κερδών από ναυτιλιακές δραστηριότητες και για ευέλικτες φορολογικές ελαφρύνσεις, προς αντιστάθμιση του κόστους αγοράς και ναυπήγησης νέων σκαφών που εσείς ερχόσαστε μ'αυτό το νομοσχέδιο να φορολογήσετε.

Αλλά και η Ιταλική κυβέρνηση πρόσφατα, στα πλαίσια της ενίσχυσης του εισοδήματος των Ιταλών ναυτεργατών και της διατήρησης των επιπέδων απασχόλησης αντιγράφει την ελληνική φορολογική πολιτική και νομοθεσία του 1955 και θεσπίζει μέτρα για την προσέλκυση των πλοίων στην Ιταλική σημαία.

Δηλαδή, η Ιταλία κάνει αυτό που εμείς καταργούμε τώρα. Οπως η απαλλαγή του φόρου από το μισθό των ναυτικών και η απαλλαγή της υποχρέωσης καταβολής των εισφορών κοινωνικής ασφάλισης τις οποίες θα επιδοτεί το ιταλικό δημόσιο. Αυτά κάνει, κύριε Υπουργέ, που δυστυχώς δε μας ακούτε, η κυβέρνηση του κ. Πρόντι.

Αντίθετα σεις σήμερα με αυτό το νομοσχέδιο ανατρέπετε το νομοθετικό πλαίσιο που έχουμε αγνοώντας ότι αυτό αποτέλεσε μείζονος σημασίας αναπτυξιακό κίνητρο για τη ναυτιλία μας. Οι επιπτώσεις απ' αυτή την πολιτική πέρα από την καταστροφή που είναι εμφανής στην οικονομία των νησιών μας, από την απεργία των ναυτεργατών για την οποία έχετε σεις την αποκλειστική ευθύνη, οι επιπτώσεις αυτές θα είναι αθρόες διαρροές από το ελληνικό νηολόγιο. 'Ηδη λόγω του μηδενικού σας έργου για τη ναυτιλία στις πρώτες εκατό μέρες που βρίσκεστε στην εξουσία υπέστηλαν την ελληνική σημαία ογδόντα έξι πλοία, δύο εκατομμυρίων κόρων ολικής χωρητικότητας. Δραστική μείωση των θέσεων εργασίας των ελλήνων ναυτικών. Αυτές ήταν οι επιπτώσεις με ανάλογη μείωση του ναυτιλιακού συναλλάγματος και δραματική αύξηση της ανεργίας στον Πειραιά και στους ναυτότοπους όλης της Χώρας. Αύξηση της ανεργίας στην ναυπηγοεπισκευαστική ζώνη και έχουμε κλείσιμο των επισκευαστικών επιχειρήσεων. Θα το δείτε αυτό τις επόμενες εβδομάδες που θα σας έρθουν χιλιάδες άνεργοι από την ναυπηγοεπισκευαστική ζώνη που φθάσατε στο σημείο να φορολογήσετε τις επισκευές τις μετασκευές, τη συντήρηση και τις ναυπηγήσεις των πλοίων. Εχουμε ακόμη κλείσιμο των ναυτιλιακών γραφείων στον Πειραιά και τέλος μείωση των φορολογικών εσόδων. Πάντως αυτό που επιδιώκεται δε θα το πετύχετε. Ο στόχος που έχετε βάλει είναι να καταστρέψετε την εμπορική ναυτιλία. Φράγκο δεν πρόκειται να μαζέψετε. Η προσπάθειά σας να συντρίψετε τους ναυτεργάτες θα έχει σαν αποτέλεσμα την καταστροφή της μεγάλης μας εμπορικής ναυτιλίας, της πρώτης στον κόσμο.

Γι' αυτό το λόγο, κύριε Υπουργέ, που δυστυχώς δε με ακούσατε, δε θα ψηφίσω το νομοσχέδιο. Σας ευχαριστώ.

(Χειροκροτήματα από την πλευρά της Νέας Δημοκρατίας).

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, σύμφωνα με αυτά που είπαμε πριν θα εκφωνώ τα ονόματα αυτών που έχουν διαγραφεί και όσοι είναι παρόντες θα παίρνουν το λόγο για πέντε λεπτά.

Ο κ. Μάτης. Απών, διαγράφεται για δεύτερη φορά.

Ο κ. Κουρουμπλής.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Παρών.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κουρουμπλή.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κύριε Πρόεδρε, θα παρακαλέσω εσάς και τον κ. Κουρουμπλή για κάποια αιτία να προταχθώ έναντι εκείνου; Νομίζω είμαι αμέσως μετά στον κατάλογο. 

ΠΡΟΕΔΡΟΣ (Απόστολος Κακλαμάνης): Αμέσως μετά είστε.

Εφ' όσον ο κ. Κουρουμπλής συμφωνεί και υποθέτω όλη η Αίθουσα, ορίστε έχετε το λόγο.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Αντιλαμβάνομαι ότι έχει συρρικνωθεί ο χρόνος μου στο απειροελάχιστο, γι' αυτό θα κάνω μερικές γενικές επισημάνσεις εκ των πραγμάτων.

ΠΡΟΕΔΡΟΣ (Απόστολος Κακλαμάνης): Δεν είναι απειροελάχιστο. Τα πέντε λεπτά, από τα δέκα, είναι ο μισός χρόνος. Και οι έννοιες των μαθηματικών, δεν πρέπει να υπηρετούν την όποια σκοπιμότητα της στιγμής.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κύριε Πρόεδρε, είναι ζήτημα από ποια σκοπιά το βλέπει κανείς. Ως Πρόεδρος σεις θέλετε να τα μαζέυετε τα πράγματα, εμείς ως μέλη της Βουλής θέλουμε να τα απλώνουμε. Αυτή είναι η διαφορά μας.

'Ηθελα να επισημάνω ότι το νομοσχέδιο είναι μεν προς τη σωστή κατεύθυνση αλλά πάντως δεν έχω την αίσθηση ότι μπορεί να απαντήσει στο βασικό ερώτημα της ανάγκης για ένα σύγχρονο φορολογικό σύστημα, δίκαιο και αποτελεσματικό. Και λυπάμαι να σημειώσω "ακόμη" ότι μολονότι τις 

Σελίδα 2918 

τελευταίες ημέρες η Βουλή και ως Ολομέλεια και ως Διαρκής Επιτροπή Οικονομικών ασχολείται συνεχώς με οικονομικά νομοσχέδια στο σύνολό τους αυτά τα νομοσχέδια δεν δίνουν απάντηση στο πρόβλημα της ανάγκης ενός ορθολογιστικού, δίκαιου και αποτελεσματικού φορολογικού συστήματος. Πολύ φοβάμαι ότι η λαϊκή σοφία που εκφράζεται με τη ρήση "Οι γαϊδάροι κουβαλούν το κριθάρι και τα άλογα το τρώνε" θα συνεχίσει να ισχύει και μετά την ψήφιση και του υπό συζήτηση αλλά και των άλλων νομοσχεδίων αυτών των ημερών.

Θέλω να προσθέσω ακόμα, ότι απ' όλη αυτήν τη νομική καινοτομία στο φορολογικό σύστημα, που γίνεται με τα υπό συζήτηση νομοσχέδια, ούτε η παραοικονομία μειώνεται, έστω κατ' ελάχιστο, αλλά πάντως ούτε απαντάται και το ερώτημα ενός αποτελεσματικού φοροεισπρακτικού συστήματος. Πολύ φοβούμαι ότι και πάλι το Κράτος θα μεταθέτει από τη μία στην άλλη κυβέρνηση, από την μία στην άλλη χρήση προϋπολογισμού, την εκπόνηση ενός φορολογικού συστήματος, το οποίο θα μπορεί θα κατορθώνει να εισπράττει όντως αυτά τα οποία οι φορολογικές υπηρεσίες καταλογίζουν, διαπιστώνουν ότι είναι εισπρακτέα από τους πολίτες.

Να πω ακόμη, ότι με το υπό συζήτηση νομοσχέδιο και στο κεφάλαιο του φόρου ακίνητης περιουσίας, δεν έχει αποσαφηνιστεί μία αναμενόμενη γενναιότητα από τη μεριά του αρμοδίου Υπουργού στο θέμα της μη φορολόγησης της ακίνητης περιουσίας του Αγίου 'Ορους, το οποίο δικαίως προειδοποιεί ότι θα αναγκαστεί να διακόψει την παραδοσιακή φιλοξενία.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Εξηρέθη απολύτως.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Εξηρέθη; Χαίρομαι, κύριε Υπουργέ, διότι συνέβη αυτό. Λυπάμαι, απλά γιατί είχε τεθεί εξ αρχής...

ΙΩΑΝΝΗΣ ΒΑΡΒΙΤΣΙΩΤΗΣ: Εξηρέθη το 'Αγιο 'Ορος ή όλες οι Μονές;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Ολες οι Μονές από το φόρο ακίνητης περιουσίας και από το φόρο εισοδήματος.

ΠΡΟΕΔΡΟΣ (Απόστολος Κακλαμάνης): Μην διακόπτετε!

Συνεχίστε, κύριε Παπαθεμελή.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Πώς να συνεχίσω, κύριε Πρόεδρε, αφού και ο κύριος Υπουργός μιλάει;

ΙΩΑΝΝΗΣ ΒΑΡΒΙΤΣΙΩΤΗΣ: Ο κύριος Υπουργός έκανε μία δήλωση, την οποία δεν γνωρίζουμε. Θα πρέπει να την επαναλάβει, για να την ακούσουμε όλοι.

ΠΡΟΕΔΡΟΣ (Απόστολος Κακλαμάνης): Κύριε Βαρβιτσιώτη, ας τελειώσει ο κ. Παπαθεμελής, ο οποίος άκουσε τη δήλωση.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Τελειώνει ο χρόνος μου. Κατάλαβα πάντως πως ο κύριος Υπουργός εξήρεσε από φορολογικές επιβαρύνσεις πάσης φύσεως το 'Αγιο 'Ορος και το χαιρέτισα ως θετικό γεγονός. Θα κάνω, επίσης, την έκκληση να ισχύσει αυτό για τα ιδρύματα και τις μη κερδοσκοπικές εταιρείες, οι οποίες ασκούν κοινωνικό έργο. Εάν δεν συμβεί αυτό, κύριε Υπουργέ, είναι βέβαιο ότι πολλοί από τους οργανισμούς αυτούς θα αναγκασθούν να κλείσουν ή να περιορίσουν και την ποιότητα και την έκταση του προσφερόμενου έργου, σε βάρος αυτού που ονομάζουμε σύστημα πρόνοιας στη Χώρα.

Ο Υφυπουργός των Οικονομικών, μας προϊδέασε σήμερα το πρωί, ότι αύριο θα καταθέσει την περιλάλητη τροπολογία για την κατάργηση του επιδόματος των πολύτεκνων μητέρων.

Θέλω να κάνω μία έκκληση να μη συμβεί αυτό, πρώτον, διότι δεν θα κερδίσετε δα και τίποτα σπουδαίο.

ΒΑΣΙΛΗΣ ΚΕΔΙΚΟΓΛΟΥ: Τροπολογία για την άρση της κατάργησης!

ΠΡΟΕΔΡΟΣ (Απόστολος Κακλαμάνης):Παρακαλώ να μη γράφεται στα Πρακτικά καμία διακοπή και καμία απάντηση επί της διακοπής.

Συνεχίστε, κύριε Παπαθεμελή.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Τροπολογία με την οποία θα καταργηθεί το επίδομα των πολύτεκνων μητέρων. Αυτό θέλει να καταθέσει.

Εν πάση περιπτώσει, επαναλαμβάνω, κύριε Πρόεδρε, με όλη την έκταση της φωνής μου, την έκκληση να μην κατατεθεί αυτή η περιλάλητη τροπολογία. Θα δημιουργήσει σωρεία προβλημάτων, χωρίς να λύσει κανένα άλλο.

Σε κάθε περίπτωση σε ό,τι με αφορά προσωπικά, θα καταψηφίσω μία τέτοια τροπολογία.

ΠΡΟΕΔΡΟΣ (Απόστολος Κακλαμάνης): Τελειώσατε, κύριε Παπαθεμελή.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Τελείωσα. 'Ετσι όπως έγινε, κύριε Πρόεδρε, τι να κάνω; Τελείωσα χωρίς να προλαβαίνω να θέσω το ζήτημα της άμεσης τιμαριθμοποίησης της φορολογικής κλίμακας και άλλα εξίσου σημαντικά.

ΠΡΟΕΔΡΟΣ (Απόστολος Κακλαμάνης): Ο κ. Κουρουμπλής έχει το λόγο και εν συνεχεία ο λόγος θα δοθεί στον Πρόεδρο του Δημοκρατικού Κοινωνικού Κινήματος κ. Τσοβόλα.

Ορίστε, κύριε Κουρουμπλή, έχετε το λόγο για πέντε λεπτά.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Ναι, κύριε Πρόεδρε. Προσαρμόζομαι πάντοτε στις οδηγίες σας.

ΠΡΟΕΔΡΟΣ (Απόστολος Κακλαμάνης):Ευχαριστώ.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, θα περιορισθώ ίσως σε λιγότερο από πέντε λεπτά, διότι θα επανέλθω σε ορισμένα άρθρα, όταν θα έλθει η ώρα της συζήτησης των άρθρων.

Κυρίες και κύριοι συνάδελφοι, κανένας δεν μπορεί να αμφισβητήσει ότι με το νομοσχέδιο αυτό προωθείται ένα πλαίσιο φορολογικού νόμου με το οποίο γίνεται δικαιότερη η κατανομή των βαρών για την υλοποίηση των προγραμμάτων της Κυβέρνησης. 

Πρέπει, λοιπόν, να πούμε ότι οι τομές που γίνονται σε ό,τι αφορά τη φορολόγηση της μεγάλης ακίνητης περιουσίας, η φορολόγηση των ομολόγων, η φορολόγηση των τραπεζικών λογαριασμών και των χρηματοοικονομικών παραγώγων και μια σειρά τέτοιων παρεμβάσεων, διευρύνει τη φορολογητέα ύλη και διαμορφώνει ένα καλύτερο πλαίσιο για την ανάπτυξη της Χώρας. Βεβαίως, πρέπει να ομολογήσουμε ότι ακόμα δεν είμαστε σε εκείνο το επίπεδο ώστε πραγματικά τα βάρη να κατανέμονται δίκαια προς κάθε κατεύθυνση. Και βεβαίως πρέπει να καταδειχθεί ότι ακόμη δεν έχουμε εκείνο το φοροεισπρακτικό μηχανισμό που να μπορεί να περιορίσει τη φοροδιαφυγή στο ελάχιστο όριο.

Θέλω να πω προς τον Υπουργό Εθνικής Οικονομίας και τον Υπουργό Οικονομικών, ότι στον πρόσφατο προϋπολογισμό της Αγγλίας ενεγράφη ποσό 300 εκατομμυρίων λιρών για να εκσυγχρονιστεί το μηχανογραφικό σύστημα, προκειμένου να περιορίσει η Μεγάλη Βρετανία στο ελάχιστο τις φοροδιαφυγές. Θα πρέπει, λοιπόν, σ' αυτό το θέμα το Υπουργείο Οικονομικών να επιδείξει τη μεγαλύτερη δυνατή σπουδή προκειμένου να περιοριστεί η φοροδιαφυγή, ώστε τα δισεκατομμύρια που χάνονται από την αδυναμία του ίδιου του Κράτους να ελέγξει αυτήν τη φοροδιαφυγή και τη φοροκλοπή να μην τα πληρώνει ο πολίτης που πραγματικά δεν μπορεί να φοροδιαφεύγει όπως είναι ο εργαζόμενος και ο συνταξιούχος.

Υπάρχουν ορισμένες ρυθμίσεις τις οποίες θα παρακαλούσα και εγώ με τη σειρά μου τον Υπουργό Οικονομικών να λάβει υπόψη του. Στο θέμα των δωρεών έγινε μια βελτίωση. Νομίζω ότι χρειάζεται περισσότερη βελτίωση της διάταξης αυτής, γιατί πραγματικά σε καιρούς δύσκολους όπου η πρόνοια και τα ιδρύματα έχουν ανάγκη αυτών των δωρεών θα υποστούν συνέπειες με μια τέτοια ρύθμιση.

'Ενα δεύτερο θέμα που ήθελα να θίξω είναι το θέμα της τροπολογίας που αφορά την ισόβια σύνταξη της πολύτεκνης μάνας. Πρέπει, λοιπόν, εδώ κατ' αρχήν να αποσαφηνιστεί, διότι δημιουργείται μια εσκεμμένη σύγχυση, ότι η Κυβέρνηση ποτέ δεν εξήγγειλε περικοπή του πολυτεκνικού επιδόματος.

(Στο σημείο αυτό, την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Ακούστηκε μια θέση για τον περιορισμό, την περικοπή για κάποιες ηλικίες της ισόβιας σύνταξης. Με την τροπολογία, που όπως φαίνεται θα έλθει, πιστεύουμε ότι θα υπάρξει ένα οικονομικό κριτήριο, δε θα καταργείται για καμία ηλικία. Και πιστεύω προς αυτήν την κατεύθυνση θα κινηθεί η Κυβέρνηση, επιδεικνύοντας για άλλη μια φορά ευαισθησία απέναντι σε μια 

Σελίδα 2919 

ομάδα του πληθυσμού που οφείλουμε να την επιδείξουμε εμπράκτως με το να υπάρξει οικονομικό κριτήριο. Γιατί πραγματικά δεν μπορεί επί δικαίοις και αδίκοις να παρέχονται προνοιακά επιδόματα. Τα χρήματα που διαθέτει η κοινωνική πρόνοια πρέπει να στηρίζουν εκείνες τις οικογένειες που πραγματικά έχουν ανάγκη αυτής της επιδοματικής πολιτικής για να μην κάνουμε πολιτικό παιχνίδι -ας μου επιτραπεί η έκφραση- πάνω σε ευαίσθητα ζητήματα. Διότι ποτέ δεν προσεγγίσαμε το δημογραφικό θέμα της Χώρας με επιστημονικά κριτήρια παρά με πολιτικάντηκες ρυθμίσεις παραμονές εκλογών για να πάρουμε ψήφους και όχι να αντιμετωπίσουμε τέτοιου είδους ζητήματα, που πραγματικά αγγίζουν την εθνική διάσταση.

Πιστεύω, λοιπόν, ότι η Κυβέρνηση θα επιδείξει την ανάλογη ευαισθησία και θα φέρει αυτήν τη διάταξη που πραγματικά θα αποκαθιστά τα πράγματα, ώστε να κλείσει και αυτό το θέμα που πραγματικά έχει προκαλέσει έναν ιδιαίτερο προβληματισμό στην κοινή γνώμη.

Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός):Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔH.K.KI.): Κυρίες και κύριοι συνάδελφοι, έρχεται προς συζήτηση το φορολογικό νομοσχέδιο και παρά τις τυμπανοκρουσίες της Κυβέρνησης, αμέσως μετά την κατάθεση του Προϋπολογισμού, αλλά και μετά τις προγραμματικές δηλώσεις, ότι θα ρίχνει τα βάρη στους έχοντες και κατέχοντες, που έγινε και σλόγκαν προπαγανδιστικό, βλέπουμε ότι εναντίον αυτού του νομοσχεδίου οι μόνοι που δεν κατέρχονται σε κινητοποιήσεις και δε διαμαρτύρονται είναι ο ΣΕΒ, οι εφοπλιστές και γενικότερα οι πραγματικά έχοντες και κατέχοντες.

Βλέπουμε εναντίον αυτού του νομοσχεδίου να βρίσκονται σε απεργιακές κινητοποιήσεις για όγδοη συνεχή μέρα, οι ναυτεργάτες. Αυτοί θεωρούνται από την Κυβέρνηση ως οι έχοντες και κατέχοντες -δηλαδή, τα κατώτερα πληρώματα θεωρούνται ως έχοντες και κατέχοντες- και μια σειρά άλλοι εργαζόμενοι, οι οποίοι πλήττονται σοβαρότατα με τις διατάξεις του συζητούμενου νομοσχεδίου.

'Οπως είχαμε προβλέψει πριν δούμε το νομοσχέδιο, τελικά αυτό το νομοσχέδιο έχει καθαρά εισπρακτική φιλοσοφία και δεν ανταποκρίνεται σε καμιά περίπτωση στις οικονομικές και κοινωνικές ανάγκες του σήμερα και του αύριο, παρά τις διατυπώσεις και τα συνθήματα της Κυβέρνησης περί εκσυγχρονισμού και εξυγίανσης του φορολογικού, αλλά και του δημοσιονομικού συστήματος της Χώρας μας.

Διερωτώμαι, πράγματι, αν αυτό το νομοσχέδιο μπορεί να θεωρηθεί ως σύγχρονο φορολογικό νομοσχέδιο και σύστημα, τι δε θα μπορούσε να χαρακτηρισθεί ως σύγχρονο; Αν αυτό το νομοσχέδιο δε χαρακτηρισθεί ως ένα από τα συνηθισμένα νομοσχέδια, που χρησιμοποιήθηκε κατά κόρον, πριν είκοσι και τριάντα χρόνια για να συλλαμβάνει, πλασματικά πολλές φορές, εισοδήματα από εκείνους που πάντα εξαντλούν τις φορολογικές τους υποχρεώσεις, τότε τι μπορούμε να πούμε, ότι μπορεί να περιέχει ένα νομοσχέδιο φορολογικό, που πράγματι αποδίδει αναμόρφωση και εκσυγχρονισμό φορολογικού συστήματος.

Μια και έπιασα το θέμα των ναυτεργατών: Η Κυβέρνηση στην απελπισία της που την οδηγεί η ανερμάτιστη, η αδιέξοδη οικονομικά πολιτική που εφάρμοσε και τα προηγούμενα τρία χρόνια, αλλά και η Νέα Δημοκρατία, τα προηγούμενα τρία χρόνια, του να βελτιώνει τα έσοδα με υγιείς τρόπους μέσα από βελτίωση του εθνικού εισοδήματος, μέσα από βελτίωση επίσης του κατά κεφαλήν εισοδήματος, οδηγείται σε ρυθμίσεις με το να επιβάλλει φόρο στο εισόδημα των κατωτέρων πληρωμάτων των εμπορικών πλοίων σε αντίθεση, ακόμη και με τη ναυτιλιακή και φορολογική στρατηγική πάνω στο θέμα της ναυτιλίας που προωθεί η ίδια η Ενωμένη Ευρώπη. Και αναφέρομαι στη γνωμοδότηση με ημερομηνία 31.12.1996 -τώρα πρόσφατη- της Ευρωπαϊκής Επιτροπής Οικονομικών και Κοινωνικών Υποθέσεων, η οποία, χαράσσοντας τη νέα ναυτιλιακή πολιτική, γνωμοδοτεί και λέει ότι δεν πρέπει να φορολογείται το εισόδημα στη ναυτιλία.

Αλλά για να δείτε, πέρα απ'αυτό, πόσο άδικη κοινωνικά είναι η Κυβέρνηση και πόσο λειτουργεί με το νομοσχέδιο αυτό κατά τρόπο αντίθετο προς την παραπλανητική δέσμευση, που εμπαίζει τον εργαζόμενο λαό, περί φορολογίας δήθεν με αυτό των εχόντων και κατεχόντων, αν τολμάτε, κύριοι της Κυβέρνησης, αν τολμάτε, κύριε Πρωθυπουργέ, και δεν υπολογίζετε πολιτικό κόστος, όπως σας είπα και προχθές, όχι προς το φτωχό, προς τον αδύναμο, το ναυτεργάτη ή τον αγρότη ή τον μισθωτό, στον οποίο κτίζετε κάθε μέρα καινούριες διμοιρίες ΜΑΤ κρυφά, δυνάμεις καταστολής και προετοιμάζετε παρεμβάσεις στη Δικαιοσύνη -οι γνωστές μεθόδοι που τις ζήσαμε όταν ήμασταν στα παιδικά μας χρόνια, τις ίδιες αυτές μεθόδους, εκσυγχρονισμός για σας άλλωστε, και αυτό αποδεικνύεται κάθε μέρα, σημαίνει να πάμε πίσω σε μεθόδους πριν τριάντα και σαράντα χρόνια- αν επαναλαμβάνω είχατε το θάρρος το πολιτικό, γιατί σκεφθήκατε τα πληρώματα, τους ναυτεργάτες που σας ανέφερα προηγουμένως και δε σκεφθήκατε τους εφοπλιστές;

Σας καλώ αυτή τη στιγμή, για να σας αποκαλύψω το γνωστό ταξικό χαρακτήρα της δικής σας πολιτικής απέναντι στον Ελληνικό Λαό, να καταργήσετε το ν.27/75, ώστε να φορολογηθούν κανονικά τα εισοδήματα των εφοπλιστών. Γιατί; Περιμένω απάντηση.

ΚΥΡΙΑΚΟΣ ΣΠΥΡΙΟΥΝΗΣ: (Δεν ακούστηκε)

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Και σας ρωτώ, κύριε συνάδελφε, επειδή τόσο εύκολα πετάγεστε. Τα πλοία χωρίς πληρώματα μπορούν να κινηθούν; Αλλά αυτή είναι η πολιτική της Κυβέρνησης και αυτή στηρίζετε. Δηλαδή οι εφοπλιστές έφτιαξαν τα πλοία χωρίς τον ιδρώτα και το μόχθο και το θαλασσοπνιγμό των ναυτεργατών και των εμπόρων των ναυτικών πλοίων, έτσι; Αυτή είναι λογική και αυτός είναι ο προοδευτικός χαρακτήρας της Κυβέρνησης του σημερινού ΠΑ.ΣΟ.Κ., της Κυβέρνησης του κ. Σημίτη.

ΚΥΡΙΑΚΟΣ ΣΠΥΡΙΟΥΝΗΣ: Πόσα παίρνουν;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Σταματήστε, γιατί θα κλαίτε πολλοί με μαύρο δάκρυ σε λίγους μήνες γι'αυτό το κατάντημα αυτής της Κοινωνίας και αυτής της οικονομίας αυτής της Χώρας.

ΚΥΡΙΑΚΟΣ ΣΠΥΡΙΟΥΝΗΣ: 'Ιδωμεν.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Δεν καταλαβαίνετε τι σας γίνετε, τι παιγνίδια παίζονται έξω από αυτήν την Αίθουσα, στο παρασκήνιο, ερήμην του Ελληνικού Λαού. Και γίνεστε συμμέτοχοι εν αγνοία σας αυτών των παιγνιδιών και γίνεστε χειρότεροι από εκείνο που θα ήταν, αν ήταν στην Κυβέρνηση η γνωστή στον Ελληνικό Λαό συντηρητική Παράταξη, που έχει φύσει και θέσει αντιλαϊκές πολιτικές.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Μη μας υβρίζετε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.)Και νομίζετε ότι με αυτόν τον τρόπο θα μπορέσετε να επιβιώσετε πολιτικά. Η πορεία θα το δείξει. Δεν το εύχομαι καθόλου. Αλλά κάθε μέρα ο Ελληνικός Λαός αντιλαμβάνεται ότι δεν είναι τυχαίες αυτές οι πολιτικές εξελίξεις.

Κυρίες και κύριοι συνάδελφοι, η Κυβέρνηση στο θέμα των ναυτεργατών, για να το κλείσω, έχει υποχρέωση, χωρίς άλλη καθυστέρηση, να δώσει λύση, να αποσύρει αμέσως τη σχετική διάταξη, που είναι άδικη και παράλληλα αντιοικονομική, όπως έχει υποχρέωση να αποσύρει διατάξεις, με τις οποίες επιβάλλονται φορολογικές επιβαρύνσεις για πρώτη φορά σε μία σειρά άλλων εργαζομένων του ιδιωτικού και του δημόσιου τομέα. Γιατί προσπαθείτε μέσα από αυτό το νομοσχέδιο να βάλετε αντιθέσεις μεταξύ των εργαζομένων, για να ξεχάσει ο εργαζόμενος την κυρίαρχη αντίθεση, που είναι μεταξύ συνολικά των εργαζομένων και των μη προνομιούχων και εκείνων οι οποίοι καθημερινά με αυτήν την πολιτική γίνονται πλουσιότεροι σε βάρος των χαμηλών και μεσαίων εισοδηματικών στρωμάτων.

Κυρίες και κύριοι συνάδελφοι, δεν είναι τυχαίο ότι κάθε μέρα που περνάει ογκώνεται η κοινωνική αγανάκτηση, διότι κάθε 

Σελίδα 2920 

μέρα προκαλεί η Κυβέρνηση τα λαϊκά στρώματα με την απάνθρωπη οικονομική πολιτική που εφαρμόζει και στην προκειμένη περίπτωση και με τη φορολογική της πολιτική.

'Ενα φορολογικό σύστημα εκπληρώνει το σκοπό του όταν μπορεί να πετύχει τρεις παράλληλους στόχους: Πρώτον, τον αναπτυξιακό χαρακτήρα, να πετύχει το στόχο της ανάπτυξης. Δεύτερον, να πετύχει το στόχο της είσπραξης των χρημάτων που απαιτεί η ανάγκη για κοινωνική πρόνοια και για ανάπτυξη. Και τρίτον, να πετύχει τη δίκαιη κατανομή των φορολογικών βαρών, που είναι βασικός στόχος για να μπορεί να περπατήσει, να εφαρμοσθεί, ένα φορολογικό σύστημα και ένα φορολογικό νομοσχέδιο.

Από τους τρεις αυτούς στόχους που πρέπει ένα σύγχρονο φορολογικό σύστημα να εκπληρώνει, αυτό το νομοσχέδιο επιδιώκει -μάταια βέβαια- να πετύχει μόνο τον ένα στόχο, τον εισπρακτικό, σε βάρος της πλειοψηφίας -κατά τρόπο άδικο- του Eλληνικού Λαού, σε βάρος των χαμηλών και μεσαίων εισοδηματικών στρωμάτων, δημιουργώντας παράλληλα αντικίνητρα για ανάπτυξη, αλλά μη υπηρετώντας και τον άλλο στόχο, τον αναπτυξιακό, ο οποίος θα φέρει τελικά πραγματική αύξηση του εθνικού εισοδήματος, ώστε να έχουμε αύξηση των φορολογικών εσόδων, όχι μέσα από μείωση του βιοτικού επιπέδου του Λαού, όχι μέσα από μείωση του κράτους-πρόνοιας, αλλά μέσα από βελτίωση της παραγωγής και της παραγωγικότητας και τελικά μέσα από αύξηση του πραγματικού ακαθάριστου εγχώριου προϊόντος, που θα φέρει τελικά και τη βελτίωση του βιοτικού επιπέδου ή του επιπέδου ευημερίας του Ελληνικού Λαού.

Είπα ότι επιδιώκετε μόνο το στόχο της είσπραξης, αλλά κύριε Υπουργέ, ουκ αν λάβεις παρά του μη έχοντος. Πώς θα εισπράξεις χρήματα από το ναυτεργάτη, από το μικροεπαγγελματία που του αυξάνεις περαιτέρω τα αντικειμενικά κριτήρια και από τους άλλους μισθωτούς, όταν επί επτά συνεχή χρόνια και τώρα για όγδοη χρονιά, του αφαιρείς συνεχώς εισόδημα; Πώς θα εισπράξεις χρήματα ακόμα και αν τα βεβαιώσεις, που θα τα βεβαιώσεις, στον μικρό και μεσαίο έμπορο, βιοτέχνη και επαγγελματία που τηρεί Α και Β κατηγορίας βιβλία, όταν κάθε ημέρα τον οδηγείς στο να κλείσει την επιχείρηση, τον οδηγείς σε μείωση του καθαρού κέρδους και τον οδηγείς κατά συνέπεια σε μαρασμό;

Αυτό δεν είναι υγιής τρόπος ούτε βεβαίωσης ούτε είσπραξης των φορολογικών εσόδων. Αυτός είναι βίαιος τρόπος είσπραξης από τους μη έχοντες και κατέχοντες και μάλιστα κατά τρόπο τελείως αντιοικονομικό. Θα οδηγηθείτε να βεβαιώνετε χρήματα, έσοδα, στις ΔΟΥ, να φθάνετε -όπως φθάσατε- τα 2.200.000.000.000 -εσείς το είπατε στη Διαρκή Επιτροπή πριν δύο μήνες- και να λέτε ότι δεν μπορείτε να τα εισπραξετε, γιατί δε θα μπορείτε να τα εισπράξετε. Και τελικά θα κάνετε ρυθμίσεις για να πάρετε από τα 2.200.000.000.000 δραχμές, 100.000.000.000 δραχμές.

Αυτή είναι η δημοσιονομική εξυγίανση; Αυτή είναι η οικονομική πολιτική, την οποία εσείς θεωρείτε ότι μπορεί να οδηγήσει σε λύση των οικονομικών και κοινωνικών προβλημάτων; Είναι αυτή πολτική με άλλα λόγια, η οποία θα μπορέσει να οδηγήσει στη σύγκλιση της ελληνικής οικονομίας με την οικονομία των άλλων χωρών; Είναι δε περισσότερο ακόμη ικανή αυτή η οικονομική πολιτική να οδηγήσει σε βελτίωση του πραγματικού επιπέδου ανάπτυξης και ευημερίας του Ελληνικού Λαού έναντι των οικονομιών και των λαών των υπόλοιπων χωρών της Ευρώπης και κυρίως του ευρωπαϊκού βορρά, όπως φραστικά, για κατανάλωση και μόνο, λέτε προς τον Ελληνικό Λαό; Ασφαλώς όχι.

Θα καλούσα τον κύριο Υπουργό Εθνικής Οικονομίας και Οικονομικών, που πολύ αριστοκράτης μας το παίζει και φεύγει από την Αίθουσα, όταν είναι να έλθει και να δώσει απάντηση. Θα ήθελα να του πω ότι η αλαζονεία έχει και κάποια όρια. 'Οταν νομίζετε ότι μπορεί εδώ να ανεβαίνουμε στο Βήμα και να φεύγει ο αρμόδιος Υπουργός, γιατί ακριβώς δεν μπορεί να δώσει απάντηση και ότι αυτή είναι η σύγχρονη πολιτική, που είναι να μην τη χαρακτηρίσω τι είναι και είναι πολιτική που ακολουθεί και ο κύριος Πρωθυπουργός, όπως το κατήγγειλα προχθές στην προ ημερησίας διατάξεως συζήτηση, κάνετε μεγάλο λάθος.

Αν συνεχίσετε αυτήν την περιφρόνηση προς τα Κόμματα, προς τη Βουλή, προς τους Αρχηγούς των Κομμάτων και προς τους Βουλευτές, απλά θα γράψετε μια μελανή σελίδα στην πολιτική κοινοβουλευτική ιστορία αυτού του Τόπου. Θα δώσετε με το παράδειγμά σας ένα μήνυμα προς τον Ελληνικό Λαό, ότι τελικά άλλους υπολογίζετε, σ’ άλλους κάθεστε προσοχή και εκείνο που δεν υπολογίζετε είναι ο Ελληνικός Λαός και οι αντιπρόσωποί του μέσα στη Βουλή, οι οποίοι έρχονται ακριβώς να σας μιλήσουν για συγκεκριμένα ζητήματα και έχετε υποχρέωση να δώσετε απάντηση.

Η φυγομαχία δείχνει ενοχές και αδυναμία να υποστηρίξετε ακόμη και αυτήν την πολιτική, που εμφανίζεται τυπικά να την πιστεύετε, ενώ στην πραγματικότητα δεν την πιστεύετε και ο καθένας σας άρχισε ήδη να κρατάει τις αποστάσεις και να λέει, "ο άλλος είναι υπεύθυνος". Αυτή είναι η πολιτική σας, το ζήσαμε και σήμερα, το ζήσαμε πολλές φορές μέσα σ' αυτήν την Αίθουσα τους τελευταίους τρεις μήνες.

Κυρίες και κύριοι συνάδελφοι, οι καταργήσεις φορολογικών απαλλαγών, που γίνονται, αλλά και εκπτώσεων, δαπανών από το εισόδημα, που δεν είναι φορολογικές απαλλαγές, οδηγούν στο αντίθετο αποτέλεσμα από το επιδιωκόμενο. 

Ας ξεκινήσω από τις καταργήσεις δαπανών, από την έκπτωση του φορολογητέου εισοδήματος. Καταργείτε π.χ. το 30% της αμοιβής, που καταβάλλει ο πολίτης στο δικηγόρο, που εξέπιπτε. Τι θα πετύχετε μ'αυτό; Αύξηση της φοροδιαφυγής. Θα χάσει το Ελληνικό Δημόσιο φόρους πολύ περισσότερους από εκείνους που θα ωφεληθεί με την κατάργηση της έκπτωσης.

Εσείς οι ίδιοι δεν είσθε εκείνοι, οι οποίοι καθιερώσατε το 1994 το τεκμήριο στους ελεύθερους επαγγελματίες, μεταξύ των οποίων και στους δικηγόρους και ως επιχείρημα δεν είχατε ότι αυτό γίνεται για να πατάξετε τη φοροδιαφυγή; Ξέρετε τι κάνετε, για να δείτε πόσο λάθος είσθε; Δεν έχετε φορολογική πολιτική. Τώρα τι λέτε; Ουσιαστικά λέτε, "αρκούμαστε σ'αυτό που βγάζει το αντικειμενικό σύστημα για το δικηγόρο". 'Αρα, στους μεγάλους δικηγόρους λέτε ότι, αφού καταργούμε την έκπτωση αμοιβής, εμείς αρκούμαστε σαν Κράτος μόνο σ'αυτά, που βγαίνουν σαν τεκμήρια. 'Αρα, χαρίζεσθε στους μεγάλους και πάτε να πιάσετε τον πολίτη, τον απλό πολίτη, κατά τρόπο άδικο και να τον φορολογήσετε σε δαπάνες. Το ίδιο ισχύει και για άλλες τέτοιες διατάξεις, που είναι οι βασικότερες σ'αυτό το νομοσχέδιο. 

Και θελήσατε να πείτε το εξής: 'Οτι πιάνετε τους μεγάλους με το να τους βάλετε φόρο ακίνητης περιουσίας και σεις οι ίδιοι στην έκθεση του Λογιστηρίου λέτε ότι στα 900 περίπου δισ. αύξηση φόρων, είτε με τη φυσιολογική αύξηση είτε με τους νέους φόρους, που θα πετύχετε μέσα στο 1997, μόνο 25 δισ. περιμένετε εσείς να εισπράξετε από αυτό, που διαφημίσατε ότι πιάνει δήθεν τους έχοντες και κατέχοντες. Δηλαδή, στα 950 δισ. θα πιάσετε, λέτε, από τους έχοντες και κατέχοντες 25 δισεκατομμύρια.

Αν πάρω το Φ.Π.Α. που ίσχυε το 1982, το 1983, το 1984 και το 1985 που εισπράττονταν μόνο 2,5 δισ. το χρόνο, φαντάζεται κανείς ότι αυτό χρησιμοποιήθηκε ως πυροτέχνημα για να καλύψει η Κυβέρνηση την πολιτική, φορολογική και οικονομική πραγματικότητα που είναι, ότι τα παίρνει και πάλι από το μισθωτό, το συνταξιούχο, το μικρό και το μεσαίο εισοδηματία, έμπορο, βιοτέχνη και επαγγελματία, ενώ αφήνει σχεδόν τελείως ανέπαφους τους οικονομικά ισχυρούς στους οποίους μάλιστα και αυτά που θα εισπράξει μέσα από τη νέα φορολογική επιβάρυνση και από τους νέους φόρους θα δώσει και άλλα με τη μορφή φορολογικών και άλλων οικονομικών προνομίων. Αυτό αποδεικνύει ότι η Κυβέρνηση αυτή δεν έχει οικονομική, άρα δεν έχει και φορολογική πολιτική που είναι αντάξια της κρισιμότητας των στιγμών. Απλά εφαρμόζει μία πολιτική που εφαρμόστηκε πριν είκοσι και τριάντα χρόνια και πάει να εισπράξει από εκείνους που πληρώνουν συνήθως, ενώ δημιουργεί προϋποθέσεις για να γλυτώσουν ακόμη περισσότερα εκείνοι που ήδη πληρώνουν ελάχιστα στον Κρατικό

Σελίδα 2921 

Προϋπολογισμό.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης, Κοινοβουλευτικός Εκπρόσωπος του Συνασπισμού της Αριστεράς και της Προόδου, έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κυρίες και κύριοι συνάδελφοι, πρέπει να πω ότι σε αντίθεση με τον προϋπολογισμό, αυτό το νομοσχέδιο έτυχε μιας αναλυτικής συζήτησης στη Διαρκή Επιτροπή. 'Εχοντας παρακολουθήσει όλη αυτή τη συζήτηση αρκετών ημερών, έχοντας παρακολουθήσει τις συζητήσεις για το φορολογικό νομοσχέδιο που θα ερχόταν εδώ και μήνες και παρακολουθώντας κάπως τα οικονομικά πράγματα της Χώρας μας μερικά χρόνια, το δίλημμα το οποίο έχω -και πιστεύω και άλλοι συνάδελφοι που ανεβαίνουν στο Βήμα αυτό-δεν είναι τι θα πει κανείς, αλλά τι να πρωτοπεί. Περιμέναμε με κάποιες προσδοκίες αυτό το φορολογικό νομοσχέδιο. Υπήρξε μία νέα Κυβέρνηση και είχε τη δυνατότητα να αποσπασθεί, να απομακρυνθεί κάπως από τις αμαρτίες του παρελθόντος και να καταθέσει έστω μία ευσυνείδητη προσπάθεια αντιμετώπισης του μεγάλου προβλήματος, το οποίο έχουμε στη Χώρα μας και στον τομέα αυτό, το φορολογικό. Δυστυχώς, έχουμε ένα βήμα, θα έλεγα, προς τα πίσω. Το φορολογικό μας σύστημα γίνεται ακόμα λιγότερο σύστημα και αποκτά τα χαρακτηριστικά ενός φορολογικού χάους.

Στο ντοσιέ αυτό έχω περί τα εκατόν πενήντα υπομνήματα, τα οποία έφθασαν σε μας -και προφανώς και σε σας- από διάφορους φορείς που αρχίζουν από τους καστανάδες της πλατείας Συντάγματος μέχρι τις ναυτιλιακές εταιρείες της Κρήτης. Αυτές τις μέρες η Κοινωνία σπαράζεται από μία σειρά από απεργίες και διαδηλώσεις.

Το ερώτημα είναι: 'Εχουν όλοι αυτοί άδικο και έχει η Κυβέρνηση δίκιο, ή μήπως συμβαίνει το αντίθετο;

Κυρίες και κύριοι συνάδελφοι, το φορολογικό σύστημα της Χώρας μας είναι πιστεύω γνωστό. Είναι ένα σύστημα, το οποίο υπάρχει από το 1955. Από τότε μέχρι σήμερα έχουν ψηφισθεί περί τους εβδομήντα οκτώ νόμους. Δυστυχώς, όμως το σύστημα έχει μείνει σταθερό σ' ό,τι αφορά τα βασικά του χαρακτηριστικά, δηλαδή τη φορολογική αδικία που παράγει, την αδυναμία του να αντιμετωπίσει τη φοροδιαφυγή και την αυξανόμενη διαχειριστική του δαπάνη και δυσκολία.

Το αίτημα, λοιπόν, της ριζικής φορολογικής μεταρρύθμισης με το οποίο έχει ταυτιστεί το δικό μας Κόμμα, το αίτημα που η Αριστερά έχει προβάλλει με συνέπεια εδώ και χρόνια, είναι ακριβώς ένα ώριμο και εντελώς αναγκαίο αίτημα.

Και επειδή καμιά φορά αντιμετωπίζουμε το επιχείρημα ότι "καλά τα λέτε, αλλά δεν γίνονται", θέλω να πω, ότι πρέπει να αρχίσουμε να σκεπτόμαστε για το κόστος της μη μεταρρύθμισης. 'Ο,τι δε μεταρρυθμίζεται, μετατρέπεται σε ένα τέλμα, ό,τι δε μεταρρυθμίζεται σαπίζει, ό,τι δε μεταρρυθμίζεται παράγει τεράστιο κόστος για την κοινωνία και τεράστιες αδικίες για τους αδύνατους της κοινωνίας. Και αυτή είναι η πραγματικότητα με το φορολογικό σύστημα της Χώρας μας.

Ο κ.Παπαντωνίου στη Διαρκή Επιτροπή είχε το κουράγιο να συγκεντρώσει στην ομιλία του όλες τις ωραίες φράσεις που θα ήθελε κανείς να ακούσει και να μας τις πει. Μίλησε για τομές, ρήξεις, Δικαιοσύνη, εκσυγχρονισμό, αποτελεσματικότητα. Τίποτα απ'αυτά δεν υπάρχει στο νομοσχέδιο. Υπάρχουν βήματα προς αποσπασματικότητα, ακόμα μεγαλύτερη και επικίνδυνη. Το φορολογικό σύστημα που έχουμε οδηγείται σε κατάρρευση, αν δεν αλλάξει ταχύτατα και ριζικά.

Αλλά θα ήθελα, κυρίες και κύριοι συνάδελφοι, να επισημάνω και κάτι άλλο, που αφορά τον τρόπο που λειτουργεί η Κυβέρνηση και τον τρόπο που συνδέεται η Εκτελεστική με τη Νομοθετική Εξουσία. Την ώρα που το Κοινοβούλιο συζητά αυτό το νομοσχέδιο για να το εγκρίνει ή να το απορρίψει, το Υπουργείο Οικονομικών έχει ήδη στείλει εγκυκλίους στις ΔΟΥ,στις εφορίες, με βάση τις οποίες υλοποιεί ήδη το νομοσχέδιο αυτό.

ΓΙΑΝΝΟΣ ΠΑΠΑΝΤΩΝΙΟΥ (Υπ.Εθνικής Οικονομίας και Οικονομικών): Κύριε συνάδελφε, μου επιτρέπετε μία διακοπή;

ΙΩΑΝΝΗΣ ΔΡΑΓΑΣΑΚΗΣ: Ευχαρίστως, αρκεί να σταματήσει ο χρόνος.

ΓΙΑΝΝΟΣ ΠΑΠΑΝΤΩΝΙΟΥ (Υπ.Εθνικής Οικονομίας και Οικονομικών): Κύριε συνάδελφε, βάσει του Συντάγματος, τα φορολογικά νομοσχέδια εφαρμόζονται από την κατάθεσή τους και σύμφωνα με τους χρόνους που ορίζονται μέσα στα νομοσχέδια. Η Βουλή, βεβαίως, μπορεί να αλλάξει οτιδήποτε, αλλά μέχρι την ψήφιση ίσχύουν τα φορολογικά νομοσχέδια, όπως έχουν κατατεθεί.

ΙΩΑΝΝΗΣ ΔΡΑΓΑΣΑΚΗΣ: Το πρόβλημα, κύριε Υπουργέ, είναι άλλο -και το ξέρετε- ότι έπρεπε αυτό το νομοσχέδιο να έχει κατατεθεί μαζί με τον Προϋπολογισμό, να έχει συζητηθεί μαζί με τον Προϋπολογισμό, για να μπορέσει να εφαρμοσθεί από την 1η του Γενάρη.

Δε θα ήθελα, όμως, να χάσω περισσότερο χρόνο γι'αυτό.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Δραγασάκη, μου επιτρέπετε;

ΙΩΑΝΝΗΣ ΔΡΑΓΑΣΑΚΗΣ: Ευχαρίστως, κύριε Τσοβόλα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔH.K.KI): Δεν είναι έτσι, κύριε Υπουργέ. Αυτό ισχύει πρώτον, μόνο για τις τελωνειακές διατάξεις και δεύτερον, για τις φορολογικές μόνο για το Φ.Π.Α..

ΠΡΟΕΔΡΕΥΩΝ (Παναγιώτης Ν. Κρητικός): 'Οταν επιτρέπετε διακοπές, κύριε Δραγασάκη, να ξέρετε ότι αυτό είναι εις βάρος του χρόνου σας.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Για το φόρο εισοδήματος -αυτά είναι τρελά πράγματα- δε λέει πουθενά κανένα Σύνταγμα, κανένας νόμος κάτι τέτοιο. Λέει μόνο για τις τελωνειακές διατάξεις και μόνο για την έμμεση φορολογία, όταν πρόκειται κυρίως για το Φ.Π.Α..

ΙΩΑΝΝΗΣ ΔΡΑΓΑΣΑΚΗΣ: Επειδή αυτό είναι σημαντικό από θεσμική άποψη, αλλά δεν αποτελεί την ουσία των παρατηρήσεων που θέλω να κάνω, θα ήθελα να προχωρήσω.

Θεωρούμε πολύ σημαντικό θέμα, όμως, κάτι παραπλήσιο, δηλαδή ότι η Κυβέρνηση στην ουσία έχει ακυρώσει τη δυνατότητα του ουσιαστικού κοινωνικού διαλόγου.

'Ολοι αυτοί οι φορείς που κατακλύζουν τα γραφεία της Βουλής αυτές τις μέρες, δε θα έπρεπε προηγούμενα να έχουν περάσει από το Υπουργείο Οικονομικών, δεν θα έπρεπε ο διάλογος να γίνει μαζί τους, πριν τη σύνταξη του νομοσχεδίου;

Διότι εδώ αναφερόμαστε σε εύλογα αιτήματα, σε προφανή λάθη, αποτέλεσμα των οποίων είναι η ίδια η Κυβέρνηση και το ίδιο το Υπουργείο Οικονομικών αυτή τη στιγμή να είναι σε ένα αδιέξοδο, να διαπραγματεύεται, να παζαρεύει, να αποδέχεται πράγματα.

Αλλά εδώ παρήλασαν και μια σειρά φορείς, η Γενική Συνομοσπονδία Εργατών Ελλάδος, η ΑΔΕΔΥ, η ΓΕΣΕΒΕ και πέρα από τα ειδικότερα κλαδικά τους αιτήματα έκφρασαν γενικότερη αντίθεση με το νομοσχέδιο που συζητάμε.

Και δεν είναι μόνο οι φορείς. Το ίδιο το Υπουργείο Οικονομικών, πρέπει να πληροφορήσω το Σώμα -διότι ίσως να μην είναι γνωστό- με απόφαση του τότε Υπουργού Οικονομικών, του κ. Παπαδόπουλου το 1995, συγκρότησε επιτροπή από στελέχη Υπουργείων, από εκπροσώπους παραγωγικών τάξεων, από εκπροσώπους των Κομμάτων.

Η επιτροπή εκείνη κατέληξε σε ομόφωνο πόρισμα, τουλάχιστον σε βασικά θέματα. Τι το καλύτερο για μία Κυβέρνηση να πάρει τις ομόφωνες αποφάσεις της Επιτροπής που η ίδια δημιούργησε -εν πάση περιπτώσει η προηγούμενη Κυβέρνηση δημιούργησε- και να νομοθετήσει με βάση αυτές τις ομόφωνες αποφάσεις.

Δυστυχώς η Κυβέρνηση αγνόησε το πόρισμα της επιτροπής και αναφέρομαι κύριε Υπουργέ, στο πόρισμα της επιτροπής με την προεδρία του καθηγητή κ. Τάτσου.

Οι προηγούμενες κυβερνήσεις έχουν θεσμοθετήσει σ' αυτήν τη Χώρα ένα όργανο που λέγεται ΟΚΕ, Οικονομική και Κοινωνική Επιτροπή, ως ένα όργανο θεσμοθετημένου διαλόγου. Το Υπουργείο ζήτησε τη γνώμη της ΟΚΕ. Η ΟΚΕ κατέθεσε γνώμη και το Υπουργείο αγνόησε τη γνώμη της επιτροπής. Το αποτέλεσμα είναι να έχω δεχθεί -προφανώς και εσείς- επιστολή από τον πρόεδρο της επιτροπής τον καθηγητή κ.Κουκιάδη, με προχθεσινή ημερομηνία, ο οποίος στην επιστολή του αναφέρει ότι η Ολομέλεια της ΟΚΕ 

Σελίδα 2922 

ομοφώνως θεώρησε ότι η εισαγωγή του νομοσχεδίου πριν την έκφραση γνώμης της ΟΚΕ, σε ό,τι αφορά τη συγκεκριμένη μορφή, στην ουσία ακυρώνει τη δυνατότητα να λειτουργήσει η γνώμη συμβουλευτικά, τόσο για την Κυβέρνηση, όσο και για τη Βουλή.

Η Κυβέρνηση, όχι μόνο αγνοεί γνώμες, αλλά ακυρώνει και θεσμοθετημένα όργανα διαλόγου. Τώρα οι ίδιοι άνθρωποι, ακούω, διαβάζω, ότι περιφέρονται και προτείνουν διάλογο για κεντροαριστερά και για ο,τιδήποτε άλλο. Ιδού το βήμα διαλόγου, ιδού οι ευκαιρίες διαλόγου και για την Αριστερά και για την Κεντροαριστερά και για την Κοινωνία και για τη λύση των προβλημάτων.

(Στο σημείο αυτό, την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Σε ό,τι αφορά το περιεχόμενο του νομοσχεδίου, δεν μπορούσε να ήταν διαφορετικό από αυτό που προμηνύει ήδη η διαδικασία διαμόρφωσής του. Είναι ψευδεπίγραφο το νομοσχέδιο αυτό, διότι δεν καταργεί τις φοροαπαλλαγές, καταργεί ορισμένες φοροαπαλλαγές. Ο ίδιος ο κύριος Υπουργός Οικονομικών και Εθνικής Οικονομίας είπε στην επιτροπή, ότι πιστεύουμε ότι πιάσαμε τις περισσότερες, δεν τις έχουμε πιάσει όλες, μπορεί να έρθει και νέο νομοσχέδιο. Το ερώτημα είναι σαφές και συγκεκριμένο. Κατατέθηκε στη Βουλή παλαιότερα αυτό το βιβλίο, κύριε Υπουργέ, με όλες τις φοροαπαλλαγές. Πείτε μας ποιες μένουν. Θέλουμε να ξέρουμε, όχι μόνο ποιες καταργούνται, αλλά και ποιες και ποιων οι φοροαπαλλαγές μένουν. Αυτό θέλουμε να ξέρουμε.

Το νομοσχέδιο είναι αποσπασματικό και ανερμάτιστο. Λείπουν αρχές σχεδιασμού, κανόνες, κριτήρια σταθερά, γι' αυτό έχει ξεσηκωθεί όλη η Κοινωνία και γι' αυτό όλοι έχουν δίκιο τώρα. Διότι αυτή η Βουλή, η πλειοψηφία ψήφισε το άρθρο 21 στους τελωνειακούς κώδικες. Από εκεί άρχισε η διάλυση του συστήματος στη νέα του φάση. Δώσε και σε μένα, λένε τώρα. 'Εχουμε και εμείς δίκιο, λένε τώρα. Γιατί να εξαιρεθούμε εμείς, λένε τώρα.

Το νομοσχέδιο αυτό διευρύνει τις φορολογικές ανισότητες, μειώνει το πραγματικό διαθέσιμο εισόδημα των μισθωτών, διότι δεν τιμαριθμοποιεί τις φορολογικές κλίμακες και κανείς ακόμα δε μας απάντησε ποιο θα είναι το κόστος της τιμαριθμοποίησης των φορολογικών κλιμακίων, όχι όλων, αλλά μέχρι ένα επίπεδο, αυτό που αντιστοιχεί στο μέσο μισθό των μισθωτών.

'Εχει ενδιαφέρον να συγκρίνει κανείς, όχι μόνο ναυτεργάτη και εφοπλιστή , όχι μόνο εργάτη και βιομήχανο, αλλά έχει ενδιαφέρον να συγκρίνει κανείς την τύχη που επιφυλάσσει το νομοσχέδιο και η όλη φορολογική πολιτική που ακολουθείται σε μία επιχείρηση που πληρώνει, που υποβάλλει δηλώσεις και σε μία επιχείρηση, η οποία τα καταφέρνει και δεν πληρώνει. Εκεί φαίνεται σε όλο το μεγαλείο ο ανορθολογισμός, η αναποτελεσματικότητα του φορολογικού συστήματος. 

Το φορολογικό νομοσχέδιο δημιουργεί φορολογικές διακρίσεις. Νέες διακρίσεις. Υπάρχουν ορισμένες δημοτικές επιχειρήσεις. Μία από αυτές φαίνεται να έχει κέρδη, η "ΣΟΥΡΩΤΗ" την εξισώνει, βάζει φόρους στα κέρδη.

Κύριε Υπουργέ, ξέρετε πώς δουλεύει ο ιδιωτικός τομέας; Καλείτε τη "ΣΟΥΡΩΤΗ" και τις άλλες δημοτικές επιχειρήσεις να εφαρμόσουν τις πρακτικές του ιδιωτικού τομέα; Πλαστά τιμολόγια, αποφυγή Φ.Π.Α., λαδώματα; Φτιάξετε ιδιωτικό τομέα σωστό να εξισωθεί προς αυτό ό,τι υπάρχει.

Υπάρχουν εισηγμένες και μη εισηγμένες επιχειρήσεις. Οι Μινωϊκές γραμμές Κρήτης δεν είναι στο Χρηματιστήριο. Η Κυβέρνηση φέρνει αυτές τις επιχειρήσεις που δεν είναι στο Χρηματιστήριο σε άνιση μοίρα. Παρεμβαίνει στον ανταγωνισμό έναντι ναυτιλιακών εταιρειών οι οποίες είναι στο Χρηματιστήριο. Με ποια λογική το κάνετε αυτό, κύριε Υπουργέ. Μπορεί μία επιχείρηση να μη θέλει να μπει στο Χρηματιστήριο. Πώς θα αντιμετωπίσει τον ανταγωνισμό από άλλες επιχειρήσεις όταν αυτήν τη στιγμή τους δημιουργείτε μία σειρά επιβαρύνσεις.

Επιτρέπετε την απαλλαγή των επισφαλειών σε εταιρείες λιανικών πωλήσεων. Και θα ξεσηκωθούν τώρα όλες οι επιχειρήσεις που έχουν επισφάλειες. Και αυτος που πουλάει έπιπλα και αυτός που πουλάει μηχανήματα. Τι θα τους απαντήσετε; Και με ποια κριτήρια θα κριθεί η επισφάλεια αν κάποιος καθυστερήσει τη δόση του;

Δεν ξέρουμε, κύριε Υπουργέ, τι θα εισπράξετε βλέπουμε όμως ότι θα στοιχίσει. Κόστος θα υπάρξει, όφελος δεν το γνωρίζουμε. Υπάρχουν ορισμένες ρυθμίσεις για τις οποίες αναφερθήκαμε και στον Προϋπολογισμό, διότι εμείς θέλουμε να είμαστε σαφείς. 'Ηταν δική μας θέση να υπάρξει φόρος μεγάλης ακίνητης περιουσίας, να υπάρξει φόρος στα έντοκα γραμμάτια, να υπάρξει φόρος στα νέα τραπεζικά προϊόντα και είχαμε κόστος που το λέγαμε μόνο εμείς. Και με τον κ. Παπαντωνίου προεκλογικά κοντέψαμε να συγκρουστούμε, διότι εμείς λέγαμε φόρους και εκείνος έλεγε όχι φόρους. Αντιδρούσε μέχρι την τελευταία στιγμή η Κυβέρνηση. Γι'αυτό δε δικαιούται σήμερα να θριαμβολογεί και διότι και για έναν άλλο λόγο, ο τρόπος που τα θεσμοθετεί αυτά τα μέτρα δημιουργούν αμφίβολα αποτελέσματα και εμείς έχουμε κάνει προτάσεις γιατί μας ενδιαφέρει όχι να επιβληθούν φόροι, αλλά να υπάρξει και αποτέλεσμα. Και γι'αυτό θεωρούμε ότι ειδικά ο φόρος ακίνητης περιουσίας όπως και ο φόρος αυτοκινήτου θα έχει μεγαλύτερη αποτελεσματικότητα αν δοθεί στην Τοπική Αυτοδιοίκηση πρώτου και δεύτερου βαθμού και αν πάει όχι σε λειτουργικές δαπάνες, αλλά σε έργα αναβάθμισης του περιβάλλοντος, σε έργα στήριξης τοπικών οικονομιών.

Σε ό,τι αφορά το φόρο στα νέα χρηματοοικονομικά προϊόντα, πρέπει να ξέρει το Κοινοβούλιο, ότι το πράγμα είναι περίπλοκο. Πρόκειται για ένα τεράστιο νέο πεδίο φοροδιαφυγής. 'Ολες οι κυβερνήσεις πριν από εμάς στην δεκαετία του '80 δημιούργησαν νομοθετικά πλαίσια, τα οποία σήμερα με μεγάλη καθυστέρηση η Κυβέρνηση προσπαθεί να δημιουργήσει. Τα αποτελέσματα είναι πενιχρά. Μόνο στις ΗΠΑ έχουν καταφέρει το 2% των φορολογικών εσόδων να προέρχεται από αυτές τις πηγές. θα χρειαστεί μεγάλη συνέπεια που αμφιβάλουμε αν την έχει η Κυβέρνηση και συνεχή προσπάθεια αν θέλουμε όντως αυτή η περιοχή φοροδιαφυγής να αντιμετωπιστεί.

Θα ολοκληρώσω με το θέμα των φοροαπαλλαγών για να θυμίσω κυρίες και κύριοι συνάδελφοι ότι εδώ δεν υπάρχει μία, αλλά δύο λογικές για την προσέγγιση του σύνθετου αυτού θέματος.

Θα ήθελα να αρχίσω με τη δική μας λογική την οποία χαιρόμαστε που είδαμε να την υιοθετεί και η επιτροπή του Υπουργείου Οικονομικών που αναφέρθηκα στην αρχή, μία επιτροπή ειδικών με διακομματική σύνθεση επαναλαμβάνω με την προεδρία του καθηγητή Τάτσου. Η επιτροπή αυτή στο πόρισμά της, το οποίο θα άξιζε τον κόπο να ενημερωθεί το Κοινοβούλιο, πρώτον κάνει μία σαφή και απλή διάκριση, φοροαπαλλαγές που υπάρχουν και φοροαπαλλαγές που ενδεχομένως θα υπάρξουν στο μέλλον. Και βάζει μία απλή αρχή, ότι από εδώ και πέρα να μην υπάρξουν φοροαπαλλαγές παρά μόνο σε εντελώς συγκεκριμένες περιπτώσεις και με συγκεκριμένες αποφάσεις. Αν η Κυβέρνηση ήθελε θα μπορούσε να το θέσει έτσι.

Εάν π.χ. κάποιος καθηγητής πάει στη Γερμανία να διδάξει, δε θα έχει στο μέλλον αυτές τις απαλλαγές που έχει σήμερα. Εάν κάποιος πάει να υπηρετήσει στα υποβρύχια από εδώ και πέρα, δε θα παίρνει το επίδομα που παίρνει τώρα. Εάν κάποιος πάει να υπηρετήσει στην Κύπρο, δε θα μπορεί να φέρνει αδασμολόγητο αυτοκίνητο. Αυτή θα ήταν μια αρχή να τη συζητήσουμε. Δεν μπορεί όμως να έρθει αυτήν τη στιγμή η Κυβέρνηση και να παρεμβαίνει σε μια σχέση του πολίτη με το κράτος με ένα τρόπο αυθαίρετο, κατασταλτικό και απαράδεκτο.

Σε ό,τι αφορά τις υφιστάμενες απαλλαγές, το κοινό πόρισμα της επιτροπής λέει ορισμένες αρχές. Η επιτροπή, για παράδειγμα, τονίζει ότι με την κατάργηση των φοροαπαλλαγών πρέπει να γίνεται ταυτόχρονα η αύξηση των αποδοχών, η υποκατάσταση δηλαδή της συνέπειας, εφ' όσον είχε δοθεί ως συμπλήρωμα εισοδήματος. Ετεροχρονισμοί, τονίζει η επιτροπή, ανάμεσα σ' αυτές τις δύο ενέργειες, δηλαδή την κατάργηση της απαλλαγής και την αντιμετώπιση των συνεπειών, δεν είναι 

Σελίδα 2923 

αποδεκτοί.

Τί μας είπε ο Υπουργός στη Διαρκή Επιτροπή; Εγώ, λέει, καταργώ τα επιδόματα των δυτών, αυτών που υπηρετούν στα υποβρύχια, των καθηγητών κ.λπ. και αν η Πολιτεία θέλει να τους ενισχύσει, ας το κάνει με άλλον τρόπο. Καλά, το Υπουργείο Οικονομικών δεν είναι Πολιτεία;

'Αλλο παράδειγμα. Καταργείται η απαλλαγή στα νοσοκομειακά αυτοκίνητα. Το νοσοκομείο που έπαιρνε έως τώρα ένα ασθενοφόρο, δεν πλήρωνε Φ.Π.Α.. Λέει ο Υπουργός, εγώ καταργώ τώρα την φοροαπαλλαγή και αν η Πολιτεία θέλει αύριο-μεθαύριο να ενισχύει το δημόσιο νοσοκομείο, ας το κάνει. Μα, αυτό δεν είναι μία πράξη περιορισμένης ευθύνης;

Η μοναδική, λοιπόν, αρχή που έχει αυτό το νομοσχέδιο, παρ' όλο που, όπως είπα, υπάρχουν και σημεία, που ήταν μέσα στις δικές μας προτάσεις και επιδιώξεις, η μοναδική του ενιαία αρχή είναι η αρχή της αποσπασματικότητας, της αυθαιρεσίας, της δημιουργίας νέων διακρίσεων και αδικιών.

Θα τελειώσω, κύριοι συνάδελφοι, τονίζοντας κάτι. Μεταρρύθμιση του φορολογικού συστήματος δε σημαίνει μόνο νέοι φόροι. Σημαίνει και μείωση φόρων, σημαίνει και κατάργηση φόρων. Και θα περιμέναμε -και το ζητήσαμε- να έρθει η Κυβέρνηση στην Αίθουσα αυτή και με μια δέσμη απαλλαγών, μια δέσμη ελαφρύνσεων, που για τους μισθωτούς μπορεί να είναι έστω η τιμαριθμοποίηση -εμείς προτείνουμε νέα κλίμακα με αφορολόγητο όριο τουλάχιστον στα 2.000.000- για τους μικρομεσαίους μπορεί να είναι ένα νέο σύστημα φορολόγησής τους, αφού τα αντικειμενικά κριτήρια έχουν χρεωκοπήσει, κατάργηση του 35% και ορισμένα κίνητρα για συνεταιριστικές επιχειρήσεις, για λόγους που βεβαίως δεν υπάρχει χρόνος να εξηγήσει κανείς, αλλά που όλοι καταλαβαίνουμε τη σημασία τους. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Υπουργός Εθνικής Οικονομίας και Οικονομικών κ. Γιάννος Παπαντωνίου έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ.Εθνικής Οικονομίας και Οικονομικών): Κυρίες και κύριοι συνάδελφοι, αισθάνομαι ιδιαίτερη ικανοποίηση, που εισάγω στο Σώμα για συζήτηση ένα φορολογικό νομοσχέδιο, το οποίο πιστεύω, και πιστεύει η Κυβέρνηση, ότι είναι το σημαντικότερο βήμα στην κατεύθυνση της φορολογικής Δικαιοσύνης των τελευταίων ετών.

Γνωρίζω βεβαίως ότι τα φορολογικά νομοσχέδια δεν είναι συμπαθητικά και ευχάριστα, όταν σε αντίθεση, ενδεχομένως, με αυτά που συμβαίνουν σε άλλες χώρες -στην Ελλάδα ακόμα, είμαστε υποχρεωμένοι να θέλουμε να αυξήσουμε τα έσοδα, για να μειώσουμε τα μεγάλα ελλείμματα και να ελέγξουμε το δημόσιο χρέος.

'Ομως, αυτή η δυσάρεστη και αντιπαθητική προσπάθεια, νομίζω ότι προωθείται με το παρόν νομοσχέδιο με το δικαιότερο δυνατό τρόπο. Ασφαλώς θα μπορούσαν να υπάρξουν και καλύτεροι τρόποι και ασφαλώς εδώ είμαστε για να ακούσουμε απόψεις.

Αλλά με την επεξεργασία την οποία υπέστη το νομοσχέδιο αυτό, πιστεύω ότι έχουμε κάνει μια μεγάλη προσπάθεια, ως Κυβέρνηση και ως Κοινωνία, διότι εξαντλήσαμε τα περιθώρια του κοινωνικού διαλόγου, για να μελετήσουμε δίκαιους τρόπους για να αυξηθούν τα έσοδα του Ελληνικού Δημοσίου, του Ελληνικού Κράτους.

Και θα διατρέξω πολύ συνοπτικά τα μεγάλα κεφάλαια αυτού του νομοσχεδίου: Την κατάργηση των φοροαπαλλαγών και τις άλλες ρυθμίσεις που εισάγονται, για να δείξω ακριβώς ότι εξαντλήσαμε αυτά τα περιθώρια. 

Θα ξεκινήσω με την κατάργηση των φοροαπαλλαγών. Θέλω, όμως, να σημειώσω ότι αυτή η κατάργηση των φοροαπαλλαγών είναι αποτέλεσμα μιας εξαντλητικής επεξεργασίας. Επί δύο και πλέον χρόνια ο προκάτοχός μου στο Υπουργείο Οικονομικών, κ. Αλέκος Παπαδόπουλος, συνέστησε επιτροπές, την επιτροπή υπό τον καθηγητή, κύριο Τάτσιο, ανέθεσε μελέτες στο ΚΕΠ, το πέρασε δύο φορές από την Οικονομική και Κοινωνική Επιτροπή, για να δει πραγματικά και να δούμε ως Κυβέρνηση ποιες είναι αυτές οι περίφημες φοροαπαλλαγές. Και για να εντοπίσουμε τις φοροαπαλλαγές αυτές, έπρεπε να ανατρέξουμε σε εκατοντάδες, χιλιάδες ενδεχομένως νόμους από τη μεταπολίτευση και μετά και ενδεχομένως και προ του Β' Παγκοσμίου Πολέμου, για να βρούμε όλες εκείνες τις ρυθμίσεις που παλαιοί Υπουργοί Οικονομικών, παλαιές κυβερνήσεις είχαν προχωρήσει, είχαν παράσχει σε διάφορες κοινωνικές ομάδες. Και βεβαίως αυτό που ανακαλύψαμε ήταν ότι λίγες από τις φοροαπαλλαγές αυτές εξυπηρετούσαν ουσιαστικές κοινωνικές ή αναπτυξιακές σκοπιμότητες. Είναι η παθογένεια του πολιτικού μας συστήματος, είναι ο πελατειακός του χαρακτήρας. Ουσιαστικά οι φοροαπαλλαγές ήταν ένα είδος ανταλλακτικής παροχής των κυβερνήσεων, για εξασφάλιση στήριξης από κάποιες ισχυρές κοινωνικές ομάδες. Και η χορήγηση αυτών των φοροαπαλλαγών, παραβίαζε, συνήθως κατάφωρα, κάθε αίσθηση κοινωνικής Δικαιοσύνης. Διότι είναι πραγματικά πολύ άδικο να υπάρχουν εργαζόμενοι με 250.000, 300.000 δρχ. το μήνα που να πληρώνουν αρκετά σημαντικό φόρο και να υπάρχουν άλλες τάξεις, όχι εκείνες που φοροδιαφεύγουν με παράνομους τρόπους, αλλά οι οποίες νόμιμα αποφεύγουν να πληρώνουν φόρους, βάσει διατάξεων και νόμων που έχει περάσει η Βουλή των Ελλήνων και έχουν εισηγηθεί διάφορες κυβερνήσεις.

Αυτή ήταν μια απαράδεκτη κατάσταση που έπρεπε να αντιμετωπίσουμε και αυτό το νομοσχέδιο προσπαθεί να διορθώσει αυτήν την απαράδεκτη κατάσταση.

Το ερώτημα είναι: Με ποια κριτήρια; Και εδώ θέλω να είμαι πολύ ειλικρινής και έντιμος απέναντί σας. Πιστεύω ότι αυτό το δύσκολο εγχείρημα το οποίο, όπως βλέπετε από τις κοινωνικές αντιδράσεις, έχει πράγματι δυσκολίες, αντιμετωπίζει προβλήματα, δεν είναι ευχάριστο, είναι πολύ αντιπαθητικό, για να περάσει στην Ελληνική Κοινωνία πρέπει να υπακούει σε κάποιες γενικές αρχές, να χαρακτηρίζεται από την αρχή της καθολικότητας. Να περιορίσουμε τις εξαιρέσεις, γιατί -ξέρετε- ο καθένας έχει το δικό του δίκιο, και τη δική του αντίληψη για το ποιο είναι το δίκιο του. Αν, λοιπόν, ο Υπουργός των Οικονομικών, η Κυβέρνηση αναγνωρίσει πάρα πολλά επιμέρους "δίκαια", τότε υπάρχει κίνδυνος να καταρρεύσει ολόκληρο το νομοσχέδιο εις τα εξ' ων συνετέθη, να μην κάνουμε απολύτως τίποτε, διότι κάθε κοινωνική ομάδα, όσο και χαριστική να είναι η ρύθμιση, η οποία της έχει γίνει, να μπορεί να επικαλείται κάποιο δίκαιο, να κατέβει στους δρόμους και να εκβιάσει την Κυβέρνηση για να εξαφανίσει τις καταργήσεις ή τις ρυθμίσεις τις οποίες προωθούμε.

Αλλά σε κάποιο βαθμό, η Κυβέρνηση, όπως και η Δικαιοσύνη, πρέπει να είναι "τυφλή". Πρέπει να εφαρμόσει γενικές αρχές. Ασφαλώς θα υπάρξουν εξαιρέσεις. Ασφαλώς υπάρχουν διαφοροποιήσεις, τις έχετε δει στο νομοσχέδιο. Και κάποιες φοροαπαλλαγές παραμένουν και άλλες διαφοροποιούνται. Ασφαλώς υπάρχουν σκοπιμότητες αναπτυξιακές και κοινωνικές αλλά πρέπει να επιμείνουμε στην αρχή της καθολικότητας, στις γενικές αρχές. Και μια γενική αρχή είναι ότι και το Δημόσιο πληρώνει φόρο, άσχετα αν πράγματι αυτό δεν εξοικονομεί πόρους, διότι το Δημόσιο και πραγματοποιεί δαπάνες και πληρώνει φόρους, άρα είναι η μια η άλλη. Αλλά και αυτό όμως, εισάγει μια γενική αρχή, γενικής εφαρμογής. Και μόνο όταν η Ελληνική Κοινωνία δει ότι όλοι πραγματικά πληρώνουν φόρο, ότι κανείς δεν εξαιρείται, εκτός αν υπάρχει μια πραγματικά αδήριτη κοινωνική ανάγκη, μόνο τότε θα εισακούσει τη Κυβέρνηση και θα δεχθεί τη ρύθμιση αυτή που, όπως είπα, είναι μια δύσκολη ρύθμιση, μια ρύθμιση, η οποία δεν θα βρει πολλούς υποστηρικτές, διότι ενοχλεί ομάδες και ενοχλεί συμφέροντα.

Και ακόμα για το θέμα των ναυτεργατών στο οποίο έγιναν διάφορες επισημάνσεις. Λέχθηκε ότι στην Ευρωπαϊκή 'Ενωση υπάρχει εισήγηση για μείωση συντελεστών. Ασφαλώς, αλλά από ποια επίπεδα; Από την πλήρη φορολογική κλίμακα, από το 30% ή το 40%.

Εδώ απλώς αυτό που κάνουμε είναι να εισαγάγουμε μια ελάχιστη φορολόγηση της τάξεως του 6%, του 7%, του 7,5%, η οποία πραγματικά είναι ελάχιστη, ιδιαίτερα, αν ληφθεί υπόψη ότι τα εισοδήματα τα οποία θίγονται, είναι σημαντικά ανώτερα από άλλα εισοδήματα εργαζομένων, τα οποία πληρώνουν φόρο

Σελίδα 2924 

με την κανονική κλίμακα. Πιστεύω, λοιπόν,ότι για να περάσει ένα σωστό μήνυμα στην Eλληνική Kοινωνία, όλες οι ομάδες,λαμβανομένων βεβαίως υπόψη των συνθηκών στις οποίες λειτουργούν και εργάζονται, θα πρέπει να εισφέρουν βάσει του φορολογικού νόμου στο κρατικό ταμείο, να εισφέρουν φορολογικά έσοδα. Εάν παραχωρήσουμε εξαιρέσεις, εάν δεχθούμε εξαιρέσεις στον κανόνα αυτό, τότε όλοι θα ξεσηκωθούν και θα ανατραπεί η προσπάθεια την οποία κάνουμε.

Θέλω επίσης να κάνω μια ακόμη επισήμανση. Με το νομοσχέδιο αυτό, αυξάνονται τα φορολογικά έσοδα, αλλά αυξάνονται χωρίς αύξηση των φορολογικών συντελεστών. 'Εχουμε υπολογίσει στο Υπουργείο Οικονομικών ότι, αν δεν προχωρούσαμε στην κατάργηση αυτών των φοροαπαλλαγών για να προσπορίσουμε τα έσοδα που προβλέπονται από την κατάργηση αυτή, θα έπρεπε να αυξήσουμε τους φορολογικούς συντελεστές κατά 15% έως 20%. Δηλαδή, ο μικρός συντελεστής από το 5% στο 10% και ο ανώτατος να πάει από το 40% στο 55%. 'Αρα, θα επιβαρύναμε ολόκληρη την Eλληνική Kοινωνία, θα επιβαρύναμε τους ειλικρινείς φορολογουμένους, για να διατηρήσουμε φορολογικά προνόμια υπέρ συγκεκριμένων ισχυρών κοινωνικών ομάδων και τάξεων.

Αποφύγαμε την πολιτική αυτή, δεν προχωρήσαμε σε μια τέτοια κίνηση, το θεωρήσαμε άδικο και αναποτελεσματικό, και επιμένουμε στην κατάργηση των φορολογικών προνομίων που εξυγιαίνει και το σύστημα, στο μέτρο που καταργεί πελατειακές ρυθμίσεις και μια πελατειακή νοοτροπία, η οποία χαρακτήριζε το πολιτικό μας σύστημα επί πολλές δεκαετίες.

Ερωτήθηκα κατά πόσο υπάρχουν και άλλες φοροαπαλλαγές, οι οποίες θα καταργηθούν, οι οποίες δεν έχουν ανευρεθεί. Εξήγησα προηγουμένως, ότι η καταγραφή αυτών των φοροαπαλλαγών έγινε με εξαντλητικό τρόπο μέσα από πολλές αναλύσεις και επεξεργασίες και επιτροπές, και θεωρώ ότι έχουμε συλλάβει πραγματικά το μέγιστο τμήμα, το 98%, το 99% του συνόλου των φοροαπαλλαγών.

Βεβαίως, δεν μπορώ να αποκλείσω ότι, αν ανατρέξουμε σε κάποιο νόμο του 1952 ή του 1936, ίσως ανακαλύψουμε και κάτι ακόμη. Εκτιμώ, όμως, ότι θα είναι ελάχιστο και άνευ σημασίας σε σχέση με τον μέγιστο αυτό όγκο τον οποίο έχουμε αναλύσει και επεξεργασθεί. Υπάρχουν όμως από τις καταγραφείσες φοροαπαλλαγές και κάποιες, οι οποίες θα αναθεωρηθούν και η βασική αφορά τα κίνητρα του αναπτυξιακού νόμου του δικού μας, του 1994, τα οποία ήταν πράγματι πολύ γενναιόδωρα, ήταν χρήσιμα στη συγκεκριμένη οικονομική συγκυρία, διότι πράγματι η οικονομία τότε ήταν σε κάμψη, σε ύφεση, και ήθελε μια τόνωση ιδιαίτερα σημαντική η επενδυτική διαδικασία, αλλά τώρα πιστεύω ότι πολλές από τις επιχορηγήσεις αυτές είναι υπερβολικές. Ενσωματώνουν ένα στοιχείο σπατάλης και προτίθεμαι τους προσεχείς μήνες να υποβάλω στο Σώμα μια πρόταση αναθεώρησης του αναπτυξιακού νόμου, ώστε να εκλογικεύσουμε και να περιορίσουμε τον όγκο των επιχορηγήσεων που παρέχονται μέσα στα πλαίσια αυτού του νόμου.

'Ερχομαι τώρα στο θέμα των αντικειμενικών κριτηρίων και των ρυθμίσεων που εισάγει το νομοσχέδιο αυτό σε ό,τι αφορά τα αντικειμενικά κριτήρια. Επέρχονται σημαντικές βελτιώσεις, οι οποίες περιορίζουν σημαντικά τα έσοδα που θα αποκομίσουμε από τα αντικειμενικά κριτήρια, διότι πράγματι ένα αντικειμενικό σύστημα ενσωματώνει ένα στοιχείο αδικίας. Γιατί ομαδοποιεί υποκειμενικές καταστάσεις και τις υπάγει σε κάποια γενικά κριτήρια, τα οποία λειτουργούν ισοπεδωτικά και διαχρονικά, το σύστημα αυτό παράγει κάποιες ανισότητες στο μέτρο που οι παράμετροι, οι οποίοι το συνθέτουν, αλλάζουν χρόνο με το χρόνο και μπορεί να οδηγηθούμε σε ακραίες καταστάσεις. Αυτές τις ακραίες καταστάσεις, αυτές τις ακραίες αυξήσεις, προσπαθεί να εξομαλύνει η ρύθμιση του παρόντος νομοσχεδίου.

Αλλά, σε ό,τι αφορά γενικότερα το αντικειμενικό σύστημα, θέλω να πω το εξής: Δεσμευθήκαμε προεκλογικά, ότι μέσα στα χρονικά όρια αυτής της Βουλής, δηλαδή μέχρι τις επόμενες εκλογές, το 2000, η Κυβέρνηση θα καταργήσει το αντικειμενικό σύστημα. Θέλω να επαναλάβω αυτήν την προεκλογική μας δέσμευση. Το αντικειμενικό σύστημα υπήρξε ένα θετικό στοιχείο στη φορολογική μας πολιτική και αύξησε τα έσοδα, αλλά κυρίως εισήγαγε μία φιλοσοφία φορολογικής Δικαιοσύνης στην Ελληνική Κοινωνία, στο μέτρο που επιβάλλαμε, μέσα από τα αντικειμενικά κριτήρια, την συνείδηση της φορολογικής υποχρέωσης σε τάξεις, που επί δεκαετίες διέφευγαν πλήρως από κάθε φορολογική υποχρέωση. 'Αρα, είχε μια μεγάλη ιδεολογική, πολιτική και συμβολική σημασία και, επιπλέον, εκάλυψε κάποια κενά στον Κρατικό Προϋπολογισμό.

Είναι όμως βέβαιο, όπως είπα, ότι διαχρονικά το σύστημα αυτό παράγει ανισότητες και αδικίες και θα πρέπει να καταργηθεί, μόλις λειτουργήσει η περίφημη μηχανοργάνωση του Υπουργείου Οικονομικών.

Θέλω εδώ να σημειώσω ότι η μηχανοργάνωση του Υπουργείου Οικονομικών είναι μία από τις τραγικές ιστορίες του Ελληνικού Δημοσίου. Επί δεκαπέντε χρόνια, νομίζω, το συζητούμε, το προωθούμε και ακόμη δεν είναι πραγματικότητα. Υπάρχουν, πράγματι, μεγάλες καθυστερήσεις, που συνδέονται με τη γενικότερη αναποτελεσματικότητα του δημόσιου τομέα στη Χώρα μας. Πρέπει να επιταχυνθεί αυτή η υπόθεση. 

Δεν θέλω να είμαι ο νιοστός Υπουργός Οικονομικών, που αναλαμβάνει χρονικές δεσμεύσεις σε ό,τι αφορά τη μηχανοργάνωση. Θέλω, όμως, να βεβαιώσω έντιμα το Σώμα ότι καταβάλλω τη μέγιστη δυνατή προσπάθεια, ώστε σε σύντομο χρονικό διάστημα να λειτουργήσει, το ΤΑΧΙΣ ώστε να μπορέσει να καταργηθεί, πριν από το τέλος αυτής της Βουλής το σύστημα αντικειμενικών κριτηρίων.

Τα δύο πράγματα συνδέονται. Η μηχανοργάνωση θα επιτρέψει την υποκειμενικοποίηση του προσδιορισμού της φορολογητέας ύλης. Θα επιτρέψει την αποτελεσματικότερη πάταξη της φοροδιαφυγής και θα καταστήσει πλέον ανενεργό την ανάγκη για το αντικειμενικό σύστημα.

'Αρα, με την εισαγωγή της μηχανοργάνωσης και την προώθηση των άλλων διοικητικών ρυθμίσεων στο Υπουργείο Οικονομικών -όπως η συγκρότηση του Σώματος Δίωξης Οικονομικού Εγκλήματος, που σήμερα είναι πλέον πραγματικότητα, μέσα στις επόμενες εβδομάδες και μήνες θα λειτουργεί το σώμα αυτό- θα επιδιώξουμε την πάταξη της φοροδιαφυγής με πιο αποτελεσματικά μέσα, τα οποία θα καταστήσουν πλέον την ανάγκη του αντικειμενικού συστήματος μια υπόθεση του παρελθόντος.

'Ερχομαι στα τεκμήρια δαπανών διαβίωσης. Τα τεκμήρια αυτά προσαρμόζονται, όπως είδατε, με έντονα προοδευτικό τρόπο. Οι μεγάλοι κυβισμοί στα αυτοκίνητα και οι μεγάλες χωρητικότητες στα σκάφη αναψυχής αντιστοιχούν σε πολύ μεγάλα εισοδήματα, το οποίο σημαίνει και νέα έσοδα του Δημοσίου, μέσα από τον προοδευτικό αυτόν τρόπο φορολόγησης.

Και έρχομαι στις άλλες φορολογικές ρυθμίσεις, που εισάγει το νομοσχέδιο, που αφορούν αποκλειστικά το συντελεστή "κεφάλαιο".

Είμαστε η Κυβέρνηση εκείνη, η οποία τόλμησε να φορολογήσει τους τόκους των κρατικών τίτλων. Γνωρίζετε πολύ καλά ότι αυτό ήταν θέμα, για το οποίο συζητούσε η Ελληνική Κοινωνία, αλλά και η Ελληνική Βουλή εδώ και πολλά χρόνια. Επιτέλους, το τολμήσαμε! Είναι, βεβαίως, συνάρτηση του γεγονότος, ότι επιτυγχάνει η οικονομική πολιτική και πέφτουν τα επιτόκια. Αλλά αυτή ακριβώς η επιτυχία επέτρεψε την εισαγωγή της φορολόγησης στους κρατικούς τίτλους, χωρίς καμία διαταραχή στο χρηματοοικονομικό μας σύστημα.

Σημειώνω ότι το επιτόκιο των εντόκων γραμματίων του Δημοσίου είναι 11,2% με τα φορολογημένα έντοκα γραμμάτια, όσο ακριβώς ήταν με τα αφορολόγητα πριν από ένα μήνα. Η αγορά απορρόφησε πλήρως το φόρο. Και αυτά τα έσοδα, περίπου 50 δισ., θα εισρεύσουν στον Κρατικό Προϋπολογισμό. Γιατί δε θα χρειασθεί -και δε χρειάσθηκε- ν'αναπροσαρμόσουμε προς τα πάνω τα επιτόκια των εντόκων, για να καλύψουμε την ζημιά του φόρου. Η αγορά αφομοίωσε το φόρο. 'Ηταν ένας λογικός φόρος. Υπάρχει εμπιστοσύνη στους κρατικούς τίτλους. Και αυτό ακριβώς, επιτρέπει την -πιστεύω- 

Σελίδα 2925 

λογική πρόβλεψη ότι, μέχρι τέλους του έτους, θα συνεχισθεί η πτωτική πορεία των επιτοκίων των κρατικών τίτλων, η οποία ενισχύεται και από την πτωτική τάση του πληθωρισμού. Δε θ'απέκλεια, το καλοκαίρι, κύριοι συνάδελφοι, να πουλήσουμε, για πρώτη νομίζω φορά στην οικονομική μας ιστορία, έντοκα γραμμάτια του Ελληνικού Δημοσίου με μονοψήφιο επιτόκιο, κάτω από 10%. Με 9,8% ή 9,5% είναι κάτι, που το καλοκαίρι το προβλέπω -διακινδεύω την πρόβλεψη- το οποίο θα σημάνει μία μικρή επανάσταση στην ψυχολογία της αγοράς και στην ψυχολογία του πληθωρισμού στη Χώρα μας. Τα ελληνικά χαρτιά θα αποκτήσουν τιμές ανταγωνιστικές, ισάξιες, ισοδύναμες με τα χαρτιά των άλλων ευρωπαϊκών χωρών της Γερμανίας, της Ολλανδίας, της Ισπανίας, της Αγγλίας, που πουλάνε τα κρατικά τους χαρτιά με επιτόκιο της τάξεως του 7%-7,5%. Προς τα εκεί θα πάμε και εμείς το 1998. Αλλά ήδη, από το καλοκαίρι αυτού του χρόνου, εφόσον συντρέξουν οι οικονομικές εξελίξεις με το θετικό τρόπο που σήμερα διαγράφονται, εκτιμώ ότι θα μπορούμε να πουλάμε τα κρατικά χαρτιά με μονοψήφιο επιτόκιο, παρά τη φορολόγηση. Η φορολόγηση θα είναι καθαρό κέρδος του Ελληνικού Δημοσίου.

Και θα είναι καθαρό κέρδος σημαντικότατο, διότι 50 δισ. δραχμές, καταλαβαίνετε, ότι είναι ένας φόρος, ο οποίος, εάν επεβάλετο σε άλλη κατηγορία του ελληνικού πληθυσμού, θα προκαλούσε τεράστιες κοινωνικές αντιδράσεις. Αλλά στους κρατικούς τίτλους, είναι κάτι που απορροφήθηκε, που αφομοιώθηκε από την αγορά, χωρίς πραγματικά να υπάρξει καμία αντίδραση.

'Ερχομαι τώρα στη φορολογία του κεφαλαίου, αυτού καθ'εαυτού. Ασφαλώς, δε φορολογούμε τα επιχειρηματικά κέρδη. Είμαι και παραμένω τελείως αντίθετος σε αυξημένη φορολόγηση των υγιών επιχειρηματικών κερδών. Το κέρδος πρέπει να ανταμείβεται στην Κοινωνία μας. Πρέπει ο επιχειρηματίας, ο οποίος πραγματοποιεί σημαντικά κέρδη με μεγάλη παραγωγικότητα και μεγάλη ανταγωνιστικότητα, να μη ζει με τον κίνδυνο εκτάκτων εισφορών ή αυξημένης φορολογίας. Δε θα προοδεύσει ποτέ αυτή η Χώρα, εάν υπάρχει αυτή η νοοτροπία. Υπάρχουν όμως, τομείς της οικονομίας όπου δημιουργούνται νέα κέρδη, νέα εισοδήματα, υπερβολικά, εάν θέλετε, κέρδη και τα οποία ήταν απόντα ουσιαστικά από το φορολογικό μας σύστημα. Και αυτός ο τομέας της οικονομίας είναι ο χρηματοοικονομικός τομέας, ο τραπεζικός τομέας, ο οποίος πράγματι τα τελευταία χρόνια είχε μια μεγάλη ανάπτυξη. Οι τράπεζες, προσφέρουν μια σωρεία προϊόντων, τα παράγωγα, διαφόρων ειδών καταθέσεις, τα αμοιβαία κεφάλαια κ.ο.κ.

Το φορολογικό σύστημα δεν είχε προσαρμοστεί σε αυτήν την πραγματικότητα και διέφευγαν από τον Κρατικό Προϋπολογισμό δεκάδες δισεκατομμυρίων δραχμών από φόρους.

Τώρα, προσαρμόζουμε το φορολογικό μας σύστημα στη νέα πραγματικότητα. Αυξάνουμε τη φορολογία στα τραπεζικά κέρδη από το 35% στο 40%. Φορολογούμε τα αμοιβαία κεφάλαια με 2%. στο ενεργητικό τους και προχωρούμε στη φορολόγηση των παραγώγων χρηματοοικονομικών προϊόντων.

'Ολα αυτά μαζί, θα εκπλαγείτε, αποδίδουν πολλά χρήματα. 'Ισως, χρήματα της τάξεως των 60 ή 70 δισεκατομμυρίων δραχμών. Είναι μια πολύ σημαντική συμβολή στην ελληνική φορολόγηση και στο φορολογικό μας σύστημα και πάλι χωρίς να υπάρχει κοινωνικό ή πολιτικό κόστος. Και όπως είδατε, η αγορά το δέχθηκε αυτό χωρίς διαμαρτυρία, γιατί αυτές οι φορολογίες προέκυψαν, με δική μου εντολή, μετά από εξαντλητικές διαδικασίες επεξεργασίας και συναίνεσης και διαλόγου με τις ενδιαφερόμενες τάξεις. 

Με την 'Ενωση Ελληνικών Τραπεζών καθίσαμε στο ίδιο τραπέζι επί πολλούς μήνες για να καταλήξουμε σε αυτά τα σχήματα. Θα είχατε δει ενδεχομένως κάποια δημοσιεύματα στον Τύπο πριν από μερικούς μήνες, που έλεγαν ότι θα φύγουν τα κεφάλαια από την Ελλάδα, ότι θα υπάρχει εξέγερση ή διάφορα άλλα τέτοια κινδυνολογικά δημοσιεύματα. Τίποτα δε συνέβη, γιατί αυτό το οποίο εισάγει το νομοσχέδιο, εισήχθη μέσα από διαδικασίες συνεννόησης, διαλόγου και τελικά, συμφωνίας. Είναι πάρα πολύ σημαντικό αυτό. Και εάν δείτε όλη αυτήν τη γκάμα των νέων ρυθμίσεων, τις οποίες ανέφερα, τα τεκμήρια διαβίωσης τα οποία ανέφερα, τη φορολόγηση των τόκων των κρατικών τίτλων, τη φορολογία των τραπεζικών κερδών, τη φορολόγηση των αμοιβαίων κεφαλαίων και των λοιπών χρηματοοικονομικών προϊόντων και τέλος, αυτό στο οποίο θα έλθω αμέσως τώρα, τη φορολόγηση της μεγάλης ακίνητης περιουσίας, ποιος είναι ο κοινός παρονομαστής, ο οποίος διατρέχει όλες αυτές τις μόνες νέες ρυθμίσεις που εισάγει ο φορολογικός νόμος;

Είναι ότι όλες οι νέες ρυθμίσεις μηδεμιάς εξαιρουμένης, απευθύνονται -και το λέω έντιμα και ειλικρινά- σε αυτούς που είναι οι έχοντες και οι κατέχοντες στην Ελληνική Κοινωνία. Καμία τάξη ασθενέστερη δε θίγεται, ούτε από το φόρο στη μεγάλη περιουσία ούτε από τα τεκμήρια διαβίωσης σε κυβισμούς των 1.600 και των 2.000 κυβικών, ούτε από τη φορολόγηση των τραπεζικών κερδών, ούτε από το φορολόγηση των νέων χρηματοοικονομικών προϊόντων.

'Ολα αυτά θίγουν ομάδες, θίγουν συμφέροντα που κινούνται στην ανώτερη σφαίρα της Ελληνικής Κοινωνίας και της ελληνικής οικονομίας. Αυτό το νομοσχέδιο δεν εισάγει καμία ρύθμιση που θίγει τα πλατιά λαϊκά στρώμματα.

Μα, θα μου πείτε, η κατάργηση των φοροαπαλλαγών δε θίγει τους εργαζομένους; Κοιτάξτε, οι φοροαπαλλαγές, πράγματι, εκτείνονται σε όλο το φάσμα της Ελληνικής Κοινωνίας. Και πράγματι, όπως σωστά επισημάνθηκε, καταργούμε και φοροαπαλλαγές που αφορούν ομάδες εργαζομένων.

Αλλά, αν δείτε ποιες είναι αυτές οι ομάδες, θα δείτε ότι αυτές οι ομάδες είναι ισχυρές ομάδες εργαζομένων. Να αναφέρω ομάδες στο Υπουργείο Οικονομικών, ομάδες στην "Ολυμπιακή Αεροπορία" και άλλες, για να μην τις κατονομάσω, που με διάφορους τρόπους είχαν εξασφαλίσει μία προνομιακή μεταχείριση σε σχέση με κάποιους άλλους εργαζομένους, που ήταν τα θύματα.

Αυτή, λοιπόν, η διάκριση θα έπρεπε κάποτε να σταματήσει. Δεν υπάρχουν εργαζόμενοι άλφα και βήτα κατηγορίας. 'Ολοι οι 'Ελληνες είμαστε, και πρέπει να είμαστε, ίσοι απέναντι στο νόμο. Και ο φόρος, η φορολογική υποχρέωση είναι το βαθύτερο, το ουσιαστικότερο στοιχείο αυτής της ισότητας.

'Αρα, βεβαίως οι φοροαπαλλαγές θίγουν και άλλες κατηγορίες, πέρα από το συντελεστή "κεφάλαιο". Αλλά και αυτές οι κατηγορίες, που θίγονται, αναφέρονται σε ισχυρά στοιχεία της ελληνικής κοινωνίας, που με διάφορους τρόπους, πολιτικούς βεβαίως, είχαν εξασφαλίσει κάποια προνομιακή μεταχείριση. Και αυτή η Κυβέρνηση που έχω την τιμή να ανήκω, είχε την τόλμη, είχε το θάρρος να καταργήσει τα προνόμια αυτά, για να εξυγιάνει το σύστημα, να το απαλλάξει από τον πελατειακό του χαρακτήρα και να κάνει ένα σημαντικό βήμα προς τη φορολογική δικαιοσύνη.

Σε ό,τι αφορά τη φορολόγηση της μεγάλης ακίνητης περιουσίας, θέλω να κάνω μία παρατήρηση. Ο προηγούμενος φόρος της μεγάλης ακίνητης περιουσίας, όπως είναι γνωστό, δεν απέδωσε. Και δεν απέδωσε για έναν πολύ απλό λόγο, ότι δε στηριζόταν σε ένα διοικητικό σύστημα που μπορούσε να αποδώσει. Δε στηρίχθηκε στο αντικειμενικό σύστημα. Οι ενστάσεις που υπήρχαν από τους φορολογουμένους ήταν πολύ σημαντικές και γνωρίζω περιπτώσεις, που πήρε και μία δεκαετία ο προσδιορισμός του τελικού ποσού που όφειλαν στο δημόσιο, μέσα από δικαστικές διαμάχες, οι οποίες κόστισαν πολύ και σε χρόνο και σε χρήμα και για το Δημόσιο και για τους ενδιαφερομένους.

Εδώ μιλάμε για μία άλλη αντίληψη. Φορολογούμε τη μεγάλη ακίνητη περιουσία μόνο βάσει του αντικειμενικού και αδιάβλητου συστήματος, το οποίο σημαίνει, ότι θα έχουμε εύκολα, σημαντικά έσοδα, όχι πολύ μεγάλα, αλλά αρκετά σημαντικά για να δικαιολογούν αυτήν τη δίκαιη φορολόγηση.

Και καταλήγω, κυρίες και κύριοι συνάδελφοι, με κάποιες γενικότερες επισημάνσεις. 'Οπως γνωρίζετε, το φορολογικό νομοσχέδιο μαζί με το νομοσχέδιο των δαπανών, αποτελούν τους δύο πυλώνες του φετινού Προϋπολογισμού. Θυμίζω, ότι το εθνικό μας εισόδημα φέτος θ'αυξηθεί περίπου 10,5%, τα φορολογικά έσοδα προβλέπονται ν'αυξηθούν με 15%, περίπου,

Σελίδα 2926 

ενώ οι δημόσιες δαπάνες θ'αυξηθούν μόλις με 6%.

Αυτός είναι ο συνδυασμός, που οδηγεί στη μείωση του ελλείμματος. Είναι λάθος να λέγεται, ότι είναι προϋπολογισμός εσόδων και όχι δαπανών. Βλέπουμε ότι και η αύξηση των εσόδων και η μείωση των δαπανών συμβάλλουν περίπου ισόρροπα στη μείωση του ελλείμματος. Τα έσοδα αυξάνονται 4,5 μονάδες πάνω από το εισόδημα, οι δαπάνες αυξάνονται 4,5 μονάδες λιγότερο από το εθνικό εισόδημα. 'Αρα υπάρχει μία ισόρροπη συμβολή εσόδων και μειώσεως δαπανών στην επίτευξη του στόχου του ελλείμματος.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Θέλω εδώ να σημειώσω, ότι αυτό το φορολογικό νομοσχέδιο αποτελεί τη βάση της φορολογικής μας πολιτικής για το 1997. Αλίμονο, αν αυτό το φορολογικό νομοσχέδιο δεν εφαρμοστεί με ακεραιότητα, γιατί η ελληνική οικονομία εισήλθε τώρα σε μία ευαίσθητη φάση, και αν όλα πάνε καλά και αν μας δοθεί η ευκαιρία να εφαρμόσουμε με σταθερότητα και συνέπεια την πολιτική που έχουμε χαράξει -και την εφαρμόζουμε με επιτυχία τα τρία τελευταία χρόνια- πιστεύω ότι στο τέλος του 1997 η ελληνική οικονομία θα κινείται πλέον με ευρωπαϊκούς ρυθμούς.

Ο πληθωρισμός, όπως είδατε, έχει πέσει πολύ σημαντικά τους τελευταίους δύο μήνες. Το Γενάρη θα προσεγγίσει το 7% και πιστεύω ότι το καλοκαίρι θα είναι πολύ κοντά ή θα έχει ξεπεράσει το 6%. Μιλάμε πλέον για ευρωπαϊκό πληθωρισμό. Τα επιτόκια των εντόκων γραμματίων ελπίζω, ότι θα πωλούνται με μονοψήφιο επιτόκιο το καλοκαίρι και το έλλειμμα του δημόσιου τομέα, όπως καταγράφεται στη Συνθήκη του Μάαστριχτ, είναι και αυτό πολύ κοντά σε κάποια ευρωπαϊκά όρια, κοντά στο 4,2%, που είναι ο στόχος για το 1997. Θυμίζω, ότι πριν από τέσσερα χρόνια ήταν 14,2% του Α.Ε.Π.. 'Εχουμε πετύχει μία τεράστια μείωση, της τάξεως των δέκα εκατοστιαίων μονάδων.

Επιπλέον η ελληνική οικονομία θα είναι σε μία φάση δυναμικής ανάκαμψης, αν ληφθεί υπόψη, ότι φέτος θα έχουμε ρυθμό ανάπτυξης πάνω από 3%, κοντά στο 3,3%. Είναι πραγματικά κρίμα να θέσουμε σε κίνδυνο αυτήν τη θετική πορεία.

Βλέπετε, ότι το Χρηματιστήριο συνεχώς ανεβαίνει. Οι ιδιωτικές επενδύσεις ανακάμπτουν. Νέα εισοδήματα θα δημιουργηθούν με αυτές τις επενδύσεις. Η ανεργία θα σταματήσει να αυξάνεται και θα αρχίσει επιτέλους να μειώνεται, ελπίζω από το τέλος αυτού του χρόνου, λίγο μεν αλλά η πορεία θα αναστραφεί.

Αυτό το φορολογικό νομοσχέδιο είναι ένα σημαντικό σημείο της ασκούμενης οικονομικής πολιτικής. Είναι πραγματικά πυλώνας του Προϋπολογισμού. Και σε ό,τι αφορά στο στοιχείο της δικαιοσύνης, πιστεύω ότι εξήγησα, ότι εξαντλούμε ουσιαστικά τα περιθώρια να ασκήσουμε κοινωνική πολιτική. Μέσα απ'αυτό το νομοσχέδιο επιβαρύνουμε τις ισχυρές ομάδες στην οικονομία και στην κοινωνία και απαλλάσσουμε ουσιαστικά τις ασθενέστερες τάξεις από νέες επιβαρύνσεις. Αυτό βεβαίως δε σημαίνει ότι η οικονομική πολιτική φέτος δεν είναι μια δύσκολη πολιτική. Είναι πράγματι δύσκολη. Περνάμε μια δύσκολη φάση, αλλά με πολύ μικρότερο κοινωνικό κόστος από οποιαδήποτε άλλη οικονομία. 

Με τα λόγια αυτά θα ήθελα να κλείσω και να εισηγηθώ στο Σώμα την υπερψήφιση του φορολογικού νομοσχεδίου για τη σωστή εκτέλεση του Προϋπολογισμού, αλλά και για να πραγματοποιηθεί ένα σημαντικό και θαρραλέο βήμα στην κατεύθυνση της φορολογικής και της κοινωνικής δικαιοσύνης.

Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο για πέντε λεπτά, για να κάνω μια παρέμβαση.

ΠΡΟΕΔΡΟΣ (Απόστολος Κακλαμάνης): Ορίστε, κύριε Τσοβόλα, έχετε το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Είπε ο κύριος Υπουργός της Εθνικής Οικονομίας και Οικονομικών, ότι δε θίγονται τα λαϊκά στρώματα. Κατ'αρχήν η ίδια η Κυβέρνηση έχει ομολογήσει -είναι μια πραγματικότητα, που βγαίνει από το νομοσχέδιο-ότι για τέταρτη συνεχή χρονιά, δεν κάνει τιμαριθμοποίηση των φορολογικών κλιμακίων και των αφορολογήτων ποσών. Αυτό και μόνο το μέτρο κοστίζει φορολογική επιβάρυνση της τάξης των 110 έως 120 δισ. δραχμές. Πρώτη, λοιπόν, φορολογική επιβάρυνση για τους μισθωτούς και τους συνταξιούχους.

Δεύτερον, κύριε Υπουργέ, καταργείτε στο άρθρο 1 διάφορες φορολογικές απαλλαγές και διάφορες εκπτώσεις δαπανών. Οι εκπτώσεις δαπανών αφορούσαν όλους τους 'Ελληνες φορολογούμενους και κυρίως ωφελούσαν φορολογικά τους χαμηλόμισθους, τους χαμηλοσυνταξιούχους και γενικά τους φορολογούμενους με χαμηλό εισόδημα, γιατί, λόγω της προοδευτικότητας της φορολογικής κλίμακας, αυτοί είχαν ανάγκη, για να μην πηγαίνουν στις μεγάλες φορολογικές κλίμακες.

Οι εκπτώσεις αυτές γινόντουσαν πρώτον, για να δημιουργούνται κίνητρα στο φορολογούμενο να ζητά αποδείξεις και έτσι να εισπράττεται ο Φ.Π.Α. και για να αποκαλύπτεται το εισόδημα στη Δ' πηγή εξ εμπορικών, βιοτεχνικών και βιομηχανικών επιχειρήσεων, εκεί που είναι η φοροδιαφυγή. 'Ηταν και δίκαιο, για να μη φορολογούνται δαπάνες που κάνει η οικογένεια σε στοιχειώδεις ανάγκες. Απεκάλυπτε δε και τη φοροδιαφυγή.

Εσείς, καταργώντας τα αυτά, κάνετε το σύστημα πιο άδικο για τα χαμηλά στρώματα και βοηθάτε ακόμη περισσότερο τη φοροδιαφυγή.

Τρίτον, μέσα από τις ρυθμίσεις του άρθρου 1 κάνετε ότι δεν καταλαβαίνετε το εξής πραγματικό περιστατικό: Δηλαδή, ότι ορισμένες απ'αυτές τις φορολογικές ελαφρύνσεις προς τους μισθωτούς είχαν καθιερωθεί από το Κράτος πριν είκοσι και τριάντα χρόνια σε αντιστάθμισμα εισοδηματικών ενισχύσεων μέσω συλλογικών συμβάσεων εργασίας. Αυτό το είχε κάνει το Κράτος για να απαλλάξει ουσιαστικά από την πληρωμή μεγάλες επιχειρήσεις, που σήμερα είναι του δημόσιου τομέα. 'Αρα εσείς, καταργώντας αυτές τις φορολογικές ρυθμίσεις που υπήρχαν από παλαιότερα, μειώνετε το εισόδημα των μισθωτών, χωρίς να αναπληρώνετε -αφού λέτε ότι το κάνετε στη βάση δίκαιου συστήματος- την απώλεια του εισοδήματος, εφόσον αυτές οι ρυθμίσεις είχαν γίνει για ενίσχυση εισοδήματος με αποτέλεσμα να μη δοθούν ονομαστικές αυξήσεις, όταν έγινε αυτή η καθιέρωση.

Αυτή είναι η αλήθεια. 'Αρα πιάνετε κατηγορίες μεγάλες εργαζομένων και από την άλλη καταργείτε εκτός δαπανών, που εξυπηρετούσαν το διπλό αυτό σκοπό. 'Ετσι θα αυξήσετε τρομακτικά, σε σχέση με το υπάρχον υψηλό ποσοστό, τη φοροδιαφυγή.

Είπατε επίσης, ότι με την τροποποίηση των φορολογικών κριτηρίων δήθεν ελαφρύνετε τους εμπόρους και βιοτέχνες. Είναι ανακρίβεια, το λέω με επιείκια αυτό, γιατί αυξάνετε τους συντελεστές τους δύο και βελτιώνετε τους άλλους δύο, αλλά όμως, με τις αυξήσεις των δύο θα έχουμε αύξηση του φορολογικού βάρους της τάξης από 20% έως 40% σε σχέση με την προηγούμενη χρονιά. Αυτό θα το δείτε με την εκκαθάριση των στοιχείων, γιατί αυτές τις βελτιώσεις που κάνετε, ο υποφαινόμενος τις είχε υποστηρίξει εκτός Βουλής από ραδιόφωνα το 1994 και τότε πάλι κάνατε πως δεν καταλαβαίνατε. Τώρα μετά από δύο χρόνια έρχεστε και με δικαιώνετε, γιατί με το αντικειμενικό σύστημα, όπως το φτιάξατε για εισπρακτικούς και μόνο λόγους, συλλαμβάνετε πλασματικό εισόδημα στον πολύ χαμηλό εισοδηματία και χάνει το Δημόσιο πολλές εκατοντάδες δισεκατομμυρίων το χρόνο από εκείνους που έχουν φορολογικό εισόδημα στη Δ' πηγή, εξ εμπορικών, βιοτεχνικών και βιομηχανικών επιχειρήσεων.

Κλείνοντας θέλω να πω, κατάλαβα τη φιλοσοφία σας, κύριε Υπουργέ, σ'αυτά που είπατε, ότι δεν πρέπει το κέρδος να φορολογείται βαριά και, όμως, φορολογείτε βαριά την αμοιβή από την εργασία. Και εσείς θέλετε να λέγεστε σοσιαλιστικό κίνημα.

ΠΡΟΕΔΡΟΣ (Απόστολος Κακλαμάνης): Ο Υπουργός Εθνικής Οικονομίας κ. Παπαντωνίου έχει το λόγο για μια σύντομη 

Σελίδα 2927 

παρέμβαση.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Πολύ σύντομα, κύριε Πρόεδρε.

Κύριε Πρόεδρε, υπάρχει μία διαρκής παρανόηση σε ό,τι αφορά το θέμα της προσαρμογής της φορολογικής κλίμακας. Ασφαλώς είναι κάτι που πρέπει να γίνεται από καιρού εις καιρό. 'Ομως, είναι βέβαιο, ότι στις σημερινές δημοσιονομικές συνθήκες ήταν πράγματι πολύ δύσκολο να γίνει, γιατί γνωρίζετε, ότι ο στόχος μείωσης του ελλείμματος φέτος είναι πολύ φιλόδοξος, πρέπει να το πετύχουμε και αυτό είναι ένα μέτρο δημοσιονομικής πειθαρχίας.

Θέλω, όμως, να διαψεύσω τον κ. Τσοβόλα σε ό,τι αφορά το ποιος θα ωφελείτο από την προσαρμογή της φορολογικής κλίμακας. Θα ωφελούντο οι έχοντες και οι κατέχοντες. 'Οχι ότι δεν πρέπει να γίνει αυτό, αλλά αυτό θα ήταν το αποτέλεσμα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Πάνω από ποια κλίμακα;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών):

Πάντως σύμφωνα με στοιχεία του Υπουργείου Οικονομικών, από τα 104 δισ. δραχμές, που θα στοίχιζε στο Ελληνικό Δημόσιο η τιμαριθμική προσαρμογή της φορολογικής κλίμακας, τα 82,5 δισ. θα αφορούσαν τα ανώτερα εισοδηματικά στρώματα, επτακόσιες τριάντα πέντε χιλιάδες πλουσίους 'Ελληνες και μόνο τα 21 δισ. θα αφορούσαν τα τρία εκατομμύρια εκατόν πέντε χιλιάδες άτομα που έχουν χαμηλά εισοδήματα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Απαντάτε με στοιχεία χωρίς να...

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Επιτέλους, σας παρακαλώ, κύριε Τσοβόλα. Είδαμε ότι σηκώνεστε συχνά. Δεν υπάρχει λόγος να διακόπτετε συχνά τον ομιλητή. Να τελειώσω και να απαντήσετε.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, αυτό είναι δικό μου θέμα.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Η σχέση, κύριε Τσοβόλα, είναι ογδόντα στα εκατό εχόντων και κατεχόντων προς το σύνολο της ελληνικής κοινωνίας. Αυτό θα ήταν το οικονομικό αποτέλεσμα από την προσαρμογή της τιμαριθμικής κλίμακας.

Σε ό,τι αφορά τα κέρδη, μαθήματα από εσάς ειδικά δεν έχουμε να πάρουμε εμείς του ΠΑ.ΣΟ.Κ., κύριε Τσοβόλα. Πιστεύουμε σε μία οικονομία, η οποία προοδεύει, όπου και ο μικρός και ο μεσαίος επιχειρηματίας, τον οποίο εμείς εκπροσωπούμε, θα μπορεί να προσβλέπει σε ένα υγιές κέρδος για να προοδεύσει και να εισφέρει στην κοινωνία. Ευχαριστώ πολύ.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Αν θέλετε, κύριε Τσοβόλα, κάποια αντιστοίχου συντομίας απάντηση να δώσετε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ακριβώς ξέρω, ότι μαθήματα δεν παίρνετε ούτε από μένα ούτε από τον απλό πολίτη. Ξέρετε εσείς, παίρνετε μαθήματα από τον κ. Βαρδινογιάννη και από το Σύνδεσμο Ελλήνων Βιομηχάνων. Είναι γνωστά στον Ελληνικό Λαό.

Επομένως, καλό θα είναι τέτοιες κορώνες να μην τις απευθύνετε εδώ. Να τις απευθύνετε αλλού. 

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Να ντρέπεσθε γι' αυτά που λέτε!

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εσείς πρέπει να διακρίνεσθε από ιδιαίτερη προσοχή, όταν εφαρμόζετε μία τέτοια πολιτική, χρησιμοποιώντας παραπλανητικούς τίτλους και εξαπατώντας πολιτικά τον απλό καθημερινό πολίτη, εμπαίζοντάς τον και θεωρώντας, ότι είναι αρκετό αυτό που σας είπα πριν, για να κυβερνήσετε τον Τόπο. Θα το καταλάβετε πολύ σύντομα.

Δεύτερον, πήγα να σας ρωτήσω ποια είναι τα κλιμάκια που θεωρείτε εσείς, ότι με τιμαριθμοποίηση θα πληρώνουν τη διαφορά.

Κύριε Υπουργέ, ξέρετε τη φορολογική κλίμακα; Το πρώτο κλιμάκιο πόσα εκατομμύρια είναι; Για να πας στο δεύτερο, που είναι τριπλάσιο, είναι εκεί η διαφορά η μεγάλη, ναι ή όχι; Γιατί έχετε το θράσος, αφού μου είπατε αυτό το πράγμα, να μιλάτε σε κάποιον που τα ξέρει, ενώ εσείς έχετε τρεις μήνες εκεί πέρα και είναι φυσικό να μην τα ξέρετε. Διότι στο 1,5 εκατομμύριο ο συντελεστής είναι 5%. Και μετά πάμε στα τρία εκατομμύρια, στο υπόλοιπο, που πάει 30%. Πάει 15%, 30% κ.λπ.

Επομένως, οι μεσαίοι εισοδηματικά είναι εκείνοι που θα έχουν τη μεγάλη δημοσιονομική απορρόφηση. Γι' αυτό και αποφύγατε την παρέμβαση. Αντικρούστε αυτό που σας λέω και πέστε μου, από ποια κλίμακα και πάνω εννοείτε; Είναι ή δεν είναι έτσι η κλίμακα; Είναι τρία και μόνο τα κλιμάκια, ναι η όχι;

Επομένως, αρχίζει 5%, 15%, 30%. Εκεί είναι ο μεγάλος αριθμός των φορολογουμένων και δεν πρόκειται για μεγάλους μισθωτούς, αλλά πρόκειται για τους μικρούς προς μεσαίους. Ούτε καν μεσαίοι.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Κύριε Πρόεδρε, μία κουβέντα.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ο κ. Τσοβόλας δεν αμφισβήτησε τα στοιχεία που έδωσα. Τα 80 δισ. αφορούν επτακόσιους τριάντα πέντε χιλιάδες (735.000) φορολογούμενους με υψηλά εισοδήματα. Τα 20 δισ. αφορούν τρία εκατομμύρια εκατό χιλιάδες (3.100.000) φορολογουμένους με χαμηλά εισοδήματα. Η απάντηση νομίζω ότι είναι σαφής.

Για τα υπόλοιπα, απαξιώ βεβαίως να απαντήσω, και τα επιστρέφω.

Ευχαριστώ.

ΠΡΟΕΔΡΟΣ (Απόστολος Κακλαμάνης): Θα παρακαλέσω, όταν μιλάμε στην Αίθουσα αυτή, να φροντίζουμε να μη χρησιμοποιούμε εκφράσεις οι οποίες θίγουν, για να διεξάγονται ομαλά οι συζητήσεις μέσα εδώ.

Η Υπουργός Ανάπτυξης κα Βάσω Παπανδρέου έχει το λόγο.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Κύριε Πρόεδρε, ο Αρχηγός της Αξιωματικής Αντιπολίτευσης, εν απουσία μου, μου έκανε προσωπική επίθεση.

Ο κ. 'Εβερτ προσπαθεί, ενόψει του συνεδρίου του Κόμματός του, να εκμεταλλευθεί ένα θέμα, το οποίο δεν επιδέχεται καμία τέτοιου είδους εκμετάλλευση.

(Θόρυβος από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Κυρία Παπανδρέου, με συγχωρείτε.

Θα παρακαλέσω όλους τους συναδέλφους να μη θορυβούν. Να ακουσθεί η κα Παπανδρέου, όπως ακούστηκε και ο κ. 'Εβερτ. Είναι στοιχειώδης υποχρέωση να σεβαστούμε όσους θα μιλήσουν γι' αυτό το θέμα.

Ορίστε, κυρία Παπανδρέου.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Ο κ. 'Εβερτ οφείλει να γνωρίζει, πως όταν οι Βουλευτές με τις ερωτήσεις τους και με τη στάση τους αφήνουν ερωτηματικά, σχετικά με σκοπιμότητες και για μια προσπάθεια αποπροσανατολισμού του έργου της Εξεταστικής Επιτροπής, οφείλουν να είναι σε θέση και έχουν την υποχρέωση να αναλαμβάνουν τις ευθύνες τους, όπως το έπραξα εγώ από την πρώτη στιγμή.

Ο κ. 'Εβερτ οφείλει να γνωρίζει, ότι αυτή η απάντηση είναι αυτονόητη και προκύπτει από την ανάγκη προστασίας της τιμής του πολιτικού κόσμου. 'Οπως είπα και στην κατάθεσή μου στην Εξεταστική Επιτροπή, η ανάγκη αυτή δεν επιδέχεται κανενός είδους μομφή ή κατηγορία για τους συγκεκριμένους Βουλευτές.

'Οσο για την αναφορά του κ. 'Εβερτ, ότι εγώ δήθεν προσπαθώ να εκβιάσω τον κ. Λαλιώτη, θα ήθελα να πω, ότι θα πρέπει, κύριε 'Εβερτ, να μάθετε επιτέλους, ότι όλα τα στελέχη του ΠΑ.ΣΟ.Κ. και πόσο μάλλον ο κ. Λαλιώτης, δεν έχουν ανάγκη της δικής σας προστασίας. Χάρη και στις ενέργειες του κ. Λαλιώτη, έγινε δυνατή η αποκατάσταση της νομιμότητας, που με τόσο πάθος πολεμούν ορισμένοι από τους δικούς σας Βουλευτές.

Σελίδα 2928 

 

'Οσο για τον κ. Λιβανό, δε γνωρίζω αν επιθυμεί τη δική σας προστασία. Θα σας συνιστούσα, όμως, να ενημερωθείτε πλήρως. Μπορείτε είτε να δείτε τα πρακτικά είτε να ρωτήσετε τον Πρόεδρο της Εξεταστικής Επιτροπής και να μην παρέχετε τόσο απλόχερα την υποστήριξή σας.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης):Ο Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Κύριε Πρόεδρε, με την παρέμβασή της η κυρία Υπουργός απέδειξε για άλλη μια φορά, ότι τουλάχιστον από την ώρα που κατέθεσε στην Εξεταστική των Πραγμάτων Επιτροπή, μέχρι και τώρα, έχει χάσει απολύτως την ψυχραιμία της. Και γνωρίζετε πολύ καλά, κύριε Πρόεδρε, εσείς και όλοι οι συνάδελφοι, πως όταν κάποιος χάνει την ψυχραιμία του, αυτό σημαίνει πολλά.

Χθες, στην Εξεταστική των Πραγμάτων Επιτροπή, η κυρία Υπουργός έχασε την ψυχραιμία της. Της έγιναν ερωτήσεις και ήταν φυσικό να της γίνουν οι ερωτήσεις. Διάβασα -και δε μου επιτρέπεται να ανακοινώσω, ούτε να καταθέσω στα Πρακτικά- τα πρακτικά της συνεδριάσεως. Η διαπίστωση είναι μία, ότι οι συνάδελφοι Βουλευτές έκαναν το καθήκον τους. Και η κυρία Υπουργός η κα Παπανδρέου, προσπάθησε σε μια στιγμή που βρέθηκε σε δυσκολία, να αποπροσανατολίσει τη συζήτηση και να μιλήσει για την αναγκαιότητα ανοίγματος λογαριασμών μελών της Επιτροπής. Αναφέρθηκε σε συγκεκριμένα ονόματα. Στη συνέχεια τα ανακάλεσε και μετά τα επανέλαβε.

Θα συστήσω σε όλους τους συναδέλφους να διαβάσουν τα πρακτικά της Επιτροπής για να δουν την παντελή έλλειψη ψυχραιμίας. Θα έπρεπε αυτά τα πρακτικά να τα διαβάσει και ο κύριος Πρωθυπουργός και τα μέλη του Υπουργικού Συμβουλίου για να καταλάβουν πολλά. 

Εμείς κάναμε το καθήκον μας και στραφήκαμε κατά του κ. Λιβανού, ζητώντας Προανακριτική Επιτροπή, την οποία δεν αποδεχθήκατε, κυρίες και κύριοι συνάδελφοι της Συμπολιτεύσεως.

Ζητήσαμε μέσα απ'αυτήν την Αίθουσα να γίνουν ενέργειες για να ανοίξουν οι λογαριασμοί της κας Στάη και επισημάναμε τον τρόπο με τον οποίο κατέθεσε και η κα Στάη. Η συμπεριφορά της κας Στάη και η συμπεριφορά της κας Παπανδρέου προσομοιάζουν για μας, ανεξάρτητα το ότι η μία είναι δημοσιογράφος και η άλλη είναι σήμερα Υπουργός: Περιφρόνηση προς το κύρος του Κοινοβουλίου και προς το κύρος της Βουλής. Μ'αυτά τα οποία είπε μέσα στην Επιτροπή, μ'αυτά τα οποία είπε στην ανακοίνωσή της και μ'αυτά τα οποία επανέλαβε με θράσσος μέσα εδώ, έρχεται να εκβιάσει, έρχεται να επαναλάβει στην πραγματικότητα τον εκβιασμό εναντίον μελών της Επιτροπής για το πώς θα ασκήσουν τα καθήκοντά τους.

'Οφειλε η κυρία Υπουργός, αυτά τα οποία ήθελε να πει εναντίον των συναδέλφων σε ανακοίνωση, εάν σέβεται το κύρος του Κοινοβουλίου και της Επιτροπής, να έλθει να τα πει μέσα στην Αίθουσα της Βουλής.

Και είχα υποχρέωση ως Αρχηγός της Αξιωματικής Αντιπολιτεύσεως, να έλθω να επισημάνω το απαράδεκτο των δηλώσεών της. Οι δηλώσεις της οι έγγραφες το πρωί ή το μεσημέρι, οποτεδήποτε έγιναν, είναι απαράδεκτες, θίγουν το κύρος της Επιτροπής. Οι σημερινές δηλώσεις, τις οποίες επανέλαβε, δείχνουν έλλειψη ψυχραιμίας και επιβεβαιώνουν για άλλη μια φορά, κατά την άποψή της, πώς πρέπει να λειτουργεί η Επιτροπή.

Και σας ερωτώ: Είναι συμπεριφορά συναδέλφου, που προσέρχεται να καταθέσει ως μάρτυς, να λέει ότι ο τρόπος με τον οποίο τίθενται τα ερωτήματα μπορεί να εξυπηρετεί συμφέροντα επιχειρηματικά; 

Πώς θα πάνε να καταθέσουν αύριο οι μάρτυρες κάτω από αυτό το πρίσμα της ανησυχίας και της φοβίας, ότι μπορεί να καταγγελθούν; Πώς θα κάνουν οι συνάδελφοι ερωτήσεις στη συνέχεια, όταν ξέρουν ότι οποιαδήποτε ερώτηση μπορεί να εκληφθεί ότι υπονοεί προστασία ορισμένων συμφερόντων;

Αποπροσανατολιστική υπήρξε η κατάθεση της κας Παπανδρέου. Εμείς αναζητούμε από την Εξεταστική των Πραγμάτων Επιτροπή τη διερεύνηση της αλήθειας και τίποτε άλλο.

(Στο σημείο αυτό ακούγεται παρατεταμένα ο προειδοποιητικός ήχος λήξης του χρόνου ομιλίας του Αρχηγού της Αξιωματικής Αντιπολίτευσης κ. Μιλτιάδη 'Εβερτ.)

Σας παρακαλώ, κύριε Πρόεδρε, αφήστε με να τελειώσω.

Στραφήκαμε κατ'αρχήν εναντίον του κ. Λιβανού και μόνο, και αν είχε σχηματιστεί Προανακριτική Επιτροπή δε θα υπήρχε πρόβλημα για την κα Βάσω Παπανδρέου. Το πρόβλημα το οποίο τώρα γίνεται έντονο από την Εξεταστική Επιτροπή και για την κα Βάσω Παπανδρέου, προήλθε από το γεγονός, ότι βάσει του Κανονισμού προχωρήσαμε στην Εξεταστική των Πραγμάτων Επιτροπή, που είναι υποχρεωμένη να διερευνήσει τους πάντες και τα πάντα.

Τώρα, όσον αφορά τον κ. Λαλιώτη: Θα ακούσατε από τα κανάλια της τηλεόρασης ότι "γελάει καλά όποιος γελάει τελευταίος". Προφανώς ο κ. Λαλιώτης δεν το απηύθυνε σε μένα αλλά σε σας, κυρία Παπανδρέου!

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλάμανης): Η Υπουργός Ανάπτυξης κα Παπανδρέου έχει το λόγο.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Κύριε Πρόεδρε, ο κ.'Εβερτ όπως είπε, είχε τη δυνατότητα να διαβάσει τα πρακτικά και εγώ θα ευχόμουν να είχαν όλα τα μέλη του Κοινοβουλίου τη δυνατότητα να διαβάσουν τα πρακτικά της Εξεταστικής Επιτροπής για να δούμε πράγματι, ποια από τα μέλη της Εξεταστική Επιτροπής με τις ερωτήσεις τους, με τη στάση τους, προσπαθούν να αποπροσανατολίσουν το έργο της Επιτροπής, κάτι το οποίο προσπαθείτε να κάνετε και εσείς τώρα, κύριο 'Εβερτ.

(Θόρυβος στην Αίθουσα)

(Κωδωνοκρουσίες)

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, παρακαλώ το λόγο.

ΒΑΣΩ ΠΑΠΑΝΔΡΕΟΥ(Υπ.Ανάπτυξης) Τα μέλη της Επιτροπής, κύριε 'Εβερτ, έχουν δικαίωμα να κάνουν ερωτήσεις...

ΠΡΟΕΔΡΟΣ (Απόστολος Κακλάμανης): Παρακαλώ, κυρία Παπανδρέου, ένα λεπτό.

Κύριοι συνάδελφοι, δε θα δώσω το λόγο σε κανένα από τα μέλη της Επιτροπής. Είστε σαράντα μέλη και αλίμονο αν το κάνουμε αυτό.

(Θόρυβος στην Αίθουσα)

Παρακαλώ, σεβαστείτε την Αίθουσα.

Επαναλαμβάνω, ότι δε θα δώσω σε κανέναν το λόγο -το λέω από πριν-εκτός αν αναφερθεί ονομαστικώς σε αυτόν οποιοσδήποτε από τους ομιλητές.

Ορίστε, κυρία Παπανδρέου, συνεχίστε.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Τα μέλη της Επιτροπής σίγουρα έχουν το δικαίωμα να κάνουν όποια ερώτηση θέλουν, δεν έχουν το δικαίωμα, όμως, άτομα τα οποία εξετάζονται, να τα αντιμετωπίζουν ως κατηγορούμενους. Και αυτό είναι μια συνειδητή προσπάθεια αποπροσανατολισμού του έργου της Επιτροπής. Και είπα, όταν υπήρξαν κάποιοι υπαινιγμοί, ότι εγώ ανοίγω όλους μου τους λογαριασμούς -γιατί υπήρξαν βαρύτατοι υπαινιγμοί, κύριε 'Εβερτ, και εφόσον διαβάσατε, όπως είπατε τα Πρακτικά, θα έπρεπε να έχετε λάβει ίσως κάποια μέτρα γι'αυτούς τους Βουλευτές- από την ημερομηνία που πρωτοείχα στη ζωή μου λογαριασμό μέχρι σήμερα, όπως επίσης και της οικογενείας μου, γιατί δε δέχομαι τέτοιους υπαινιγμούς.

Και υπήρξαν μέλη που έκαναν αυτήν τη συνειδητή προσπάθεια αποπροσανατολισμού του έργου της Επιτροπής. Γιατί όταν πήγα να εξεταστώ και ενημέρωσα πλήρως την Επιτροπή και έδωσα ορισμένα στοιχεία, που πραγματικά δίνουν τη δυνατότητα για διερεύνηση όλων των πτυχών του θέματος του Φλοίσβου, ορισμένοι ενοχλήθηκαν.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας ): Μέλη της Εξεταστικής Επιτροπής ενοχλήθηκαν;

ΠΡΟΕΔΡΟΣ (Απόστολος Κακλάμανης): Κύριε 'Εβερτ, σας 

Σελίδα 2929 

παρακαλώ. Αφήστε να ολοκληρώσει η κα Παπανδρέου.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Και είπα σαφώς, ότι υπάρχουν πολιτικές ευθύνες για τον κ.Λιβανό, σοβαρότατες πολιτικές ευθύνες και πιθανώς και ποινικές και έδωσα ορισμένα στοιχεία -κατέθεσα ορισμένα θέματα, τα οποία γνωρίζω- για να τα εξετάσει η Επιτροπή. Και επειδή είδαν πράγματι, ότι ανοίγονταν άλλες δυνατότητες, ορισμένα μέλη της Επιτροπής, Βουλευτές της Νέας Δημοκρατίας, προσπάθησαν να αποπροσανατολίσουν την Επιτροπή.

Και έρχεσθε τώρα εδώ, κύριε 'Εβερτ -και είπα ότι θα πρέπει να αναλάβουν τα δύο αυτά μέλη της Επιτροπής τις ευθύνες τους, χωρίς αυτό να σημαίνει σε καμία περίπτωση, ότι υπάρχει κατηγορία ή μομφή, αλλά έχουμε υποχρέωση όλα τα μέλη του Κοινοβουλίου να αναλαμβάνουμε τις ευθύνες μας για την προστασία της τιμής του πολιτικού κόσμου- να αποπροσανατολίσετε το ρόλο της Επιτροπής και να ενημερώσετε στραβά την Ελληνική Βουλή, διότι δεν μπορεί η Ελληνική Βουλή να έχει τα πλήρη πρακτικά που είχατε σεις -και το θεωρώ απαράδεκτο- και τη δική μου τη στάση να τη συγκρίνετε με τη στάση κάποιων άλλων. Και αυτό το κάνετε σκόπιμα γιατί θέλετε να προσφέρετε την προστασία σας στον κ. Λιβανό, μπορεί να σας ευχαριστεί, δεν ξέρω, δικό σας θέμα.

(Θόρυβος - διαμαρτυρίες από την Πτέρυγα της Νέας Δημοκρατίας).

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, νομίζω, μπορούμε να το κλείσουμε το θέμα σιγά-σιγά και παρακαλώ να βοηθήσετε σ' αυτό.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Αντιλαμβάνομαι τη δύσκολη θέση σας.

ΠΡΟΕΔΡΟΣ (Απόστολος Κακλαμάνης): Τη δύσκολη θέση τίνος;

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Ενδεχομένως.

ΠΡΟΕΔΡΟΣ (Απόστολος Κακλαμάνης): Τη δική μου;

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Τότε γιατί δε με αφήνετε να ολοκληρώσω;

ΠΡΟΕΔΡΟΣ (Απόστολος Κακλαμάνης): Δε σας αφήνω να ολοκληρώσετε; Σας είπα να συντομεύουμε το χρόνο, κύριε Πρόεδρε. Μα, σας παρακαλώ. Δεν είναι σωστά πράγματα αυτά.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): 'Εχετε υποχρέωση, κύριε Πρόεδρε, από τη θέση σας να προστατεύσετε το κύρος των Επιτροπών, να προστατεύσετε το κύρος της Ολομέλειας και τους συναδέλφους Βουλευτάς, οι οποίοι μέσα σε μία διαδικασία της Επιτροπής, όπως είπε και ο Πρόεδρος της Εξεταστικής των Πραγμάτων Επιτροπής για το Φλοίσβο, εκτελούν κατά τρόπο άριστο το καθήκον τους.

Κύριε Πρόεδρε, και η κυβέρνηση στην οποία ανήκε ο κ. Λιβανός και ο κ. Λαλιώτης και η σημερινή Κυβέρνηση, στην οποία ανήκει η κα Παπανδρέου, ανήκαν και ανήκουν και οι δύο στο ΠΑ.ΣΟ.Κ.. Εμείς συνεπώς δεν έχουμε κανένα λόγο να κάνουμε επιλογή μεταξύ Πρωθυπουργού Ανδρέα Παπανδρέου και Πρωθυπουργού κ. Σημίτη, ούτε μεταξύ των τότε Υπουργών, ούτε των σημερινών. Προσπαθούμε να διερευνήσουμε το τι πραγματικά συνέβη. Αν υπάρχει αντιδικία μεταξύ χθεσινών Υπουργών του ΠΑ.ΣΟ.Κ. και σημερινών Υπουργών του ΠΑ.ΣΟ.Κ., αυτή είναι υπόθεση, η οποία εμάς δε μας ακουμπάει. Και δεν ακουμπάει κανένα στέλεχος και κανένα μέλος του Κοινοβουλίου, που βρίσκονται στην Αντιπολίτευση. Αν τις ευθύνες τις έχει ο κ. Λιβανός, όπως λέει η κα Παπανδρέου, έπρεπε η κα Παπανδρέου να ζητήσει την Προανακριτική Επιτροπή για τον κ. Λιβανό και όχι να έρχεται τώρα και να λέει αυτά για τον κ. Λιβανό. Εγώ δεν έχω κανένα λόγο να προστατεύσω τον κ. Λιβανό, ούτε οποιοδήποτε κ. Λαλιώτη. 'Εχω υποχρέωση να αναζητήσω την αλήθεια. Και πιστεύω όλοι οι συνάδελφοι και οι συνάδελφοι του ΠΑ.ΣΟ.Κ., αυτήν τη δουλειά κάνουν μέσα στην Επιτροπή.

Η φράση η οποία ελέχθη δημόσια, κύριε Πρόεδρε, η οποία επαναλήφθηκε και τώρα, είναι, ότι "τα μέλη της Επιτροπής δημιουργούν με τη στάση τους, τόσο σε μέλη της Επιτροπής, όσο και σε μένα, ερωτηματικά για πιθανή εξυπηρέτηση σκοπιμοτήτων. Πρέπει να είναι διατεθειμένοι να αναλάβουν και την ευθύνη της απάλειψης οποιασδήποτε τέτοιας σκιάς". Δηλαδή τα μέλη της Εξεταστικής των Πραγμάτων Επιτροπής, στην πραγματικότητα τώρα έχουν μία σκιά την οποία πρέπει να απαλείψουν. 'Εχουν γίνει από μέλη μιας επιτροπής κατηγορούμενοι, με την κατηγορία, ότι πίσω από τα ερωτήματα και τις θέσεις τους υποκρύπτονται συμφέροντα. Και όπως πολύ σωστά είπατε, αν η κα Παπανδρέου έχει οποιαδήποτε -και την καλώ τώρα με υπευθυνότητα-πληροφορία, οποιοδήποτε στοιχείο, που μπορεί να στοιχειοθετεί τη φράση της, οφείλει να το πει εδώ, μέσα στη Βουλή, τώρα, αλλιώς είναι εκτεθειμένοι -και είναι εκτεθειμένο και το κοινοβουλευτικό μας σύστημα-οι Βουλευτές της συγκεκριμένης Επιτροπής και χρειάζεται η κάλυψη απόλυτα του Προεδρείου και ολόκληρου του Σώματος. Δεν είναι υπόθεση μιας απόψεως της κυρίας Υπουργού, είναι για τον τρόπο με τον οποίο τα κοινοβουλευτικά στελέχη, οι Βουλευτές, ασκούν το καθήκον τους. 'Οφειλε, όπως σας είπα, αυτές τις δηλώσεις να έρθει να της κάνει μέσα στη Βουλή και να ενημερώσει το Κοινοβούλιο και να ζητήσει, κύριε Πρόεδρε, να εξαιρεθούν συνάδελφοι από την Επιτροπή.

Ξέρετε ποιο πρόβλημα αντιμετωπίζω σήμερα ως Πρόεδρος της Αξιωματικής Αντιπολίτευσης; 'Οτι οι Βουλευτές θα παραιτηθούν από την Επιτροπή εφόσον υπάρχουν υπόνοιες εις βάρος μας. Και σωστό είναι, διότι θίγονται ηθικά. Είναι δυνατόν ένας συνάδελφος, επειδή έκανε μια ορισμένη ερώτηση, να είναι υποχρεωμένος να λέει ότι "ανοίγω τους λογαριασμούς μου"; Πώς θα λειτουργήσουν οι Εξεταστικές των Πραγμάτων Επιτροπές;

Υπήρξε κατηγορία, κύριε Πρόεδρε, και έχει υποχρέωση η κα Παπανδρέου, αν σέβεται τον εαυτό της, να σεβαστεί και το Κοινοβούλιο και να ζητήσει συγγνώμη για να λήξει το θέμα. Αλλιώς, όχι μόνο δε θα κλείσει το θέμα, αλλά θα ανοίξει διάπλατα και θα βρεθεί η κα Παπανδρέου άσχημα μπερδεμένη.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΟΣ (Απόστολος Κακλαμάνης): Η κα Παπανδρέου έχει το λόγο.

ΒΑΣΩ ΠΑΠΑΝΔΡΕΟΥ (Υπ.Ανάπτυξης): Κύριε 'Εβερτ, καταλαβαίνω ότι έχετε εσωκομματικό πρόβλημα και ενόψει του συνεδρίου σας απευθύνεσθε στους Βουλευτές σας.

(Θόρυβος, διαμαρτυρίες, κωδωνοκρουσίες)

Εγώ δεν έχω να κρύψω απολύτως τίποτα, τα είπα όλα στην Εξεταστική Επιτροπή, έδωσα όλες τις πληροφορίες που είχα, και λόγω των στοιχείων που έδωσα στην Εξεταστική Επιτροπή θα φωτιστούν και άλλες πιθανές πτυχές του όλου θέματος.

Και νομίζω, ότι αυτό έχουν υποχρέωση να κάνουν όλοι. Και τα μέλη της Εξεταστικής Επιτροπής, όταν με την όλη στάση τους προσπαθούν να αποπροσανατολίσουν το ρόλο της Επιτροπής, να περιορίσουν την εξέταση σε ορισμένες μόνο πτυχές και όχι σε άλλες, ακριβώς για να μην υπάρχει καμία σκιά, καμία υπόνοια, είναι αυτονόητη η απάντηση για να προστατεύσουμε το κύρος και την τιμή του πολιτικού κόσμου.

Το είπα και στην Εξεταστική Επιτροπή, ότι δε σημαίνει σε καμία περίπτωση, για κανέναν, κατηγορία ή μομφή, αλλά είναι υποχρέωση όλων να προστατεύσουμε την τιμή του πολιτικού κόσμου και ειδικά όσων έχουν μία στάση, που πιθανόν να δημιουργεί ορισμένα ερωτήματα.

'Οσο για τον κ. Λαλιώτη, είπα και στην Εξεταστική Επιτροπή και επαναλαμβάνω και εδώ, ότι με τη δική του συμμετοχή-συνεισφορά έγινε δυνατή η αποκατάσταση της νομιμότητας και δε χρειάζεται τη δική σας την προστασία. Και δεν έχουμε εμείς εσωτερικά προβλήματα ή εσωτερικές διαφορές. Αυτό που θέλει η Κυβέρνηση είναι να υπάρξει πλήρης διαφάνεια, πλήρες φως, στην όλη υπόθεση. Γι'αυτό και προσπαθούμε να διερευνήσουμε όλες τις πτυχές.

Και στη συζήτηση στη Βουλή, δεν είχα ψηφίσει για Προανακριτική τότε, κύριε 'Εβερτ, διότι όπως είπα και στην Εξεταστική Επιτροπή -και θα έπρεπε να το είχατε δει, αφού διαβάσατε τα πρακτικά- τα στοιχεία τα οποία κατέθεσα είναι πρόσφατα και έδωσα και συγκεκριμένες ημερομηνίες.

Σελίδα 2930 

 

ΠΡΟΕΔΡΟΣ (Απόστολος Κακλαμάνης): Ο Πρόεδρος της Νέας Δημοκρατίας κ.Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Απ'ό,τι κατάλαβα η κα Παπανδρέου θα ψηφίσει για τον κ. Λιβανό Προανακριτική Επιτροπή και είμαστε σύμφωνοι σ'αυτό.

Εκείνο το οποίο θα ήθελα, όμως, να επισημάνω, κύριε Πρόεδρε, είναι, ότι η κα Παπανδρέου είπε τα εξής: 'Οτι ορισμένα μέλη της Επιτροπής, δια των ερωτήσεών τους, προσπαθούν να αποπροσανατολίσουν την πορεία της Εξεταστικής Επιτροπής. Αυτό αποτελεί μομφή κατά συναδέλφων της Εξεταστικής Επιτροπής, αποτελεί μομφή κατά του Προέδρου της Εξεταστικής Επιτροπής, ότι δεν είναι σε θέση να ελέγξει τη διαδικασία. Και αν σας έχει ενημερώσει ο κύριος πρόεδρος της Επιτροπής, ότι κάτι τέτοιο συμβαίνει και δεν έχετε λάβει και σεις και όλοι μας εδώ τα μέτρα μας, είναι μομφή και στο πρόσωπό σας και εις βάρος της Ολομέλειας της Βουλής.

ΠΡΟΕΔΡΟΣ (Απόστολος Κακλαμάνης): Ορίστε, κυρία Παπανδρέου, έχετε το λόγο.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Λυπάμαι πράγματι, που απασχολούμε τη Βουλή, που έχει σοβαρά θέματα, αλλά μια και, κύριε Πρόεδρε, από την αρχή δώσατε απλόχερα το χρόνο στον κύριο Πρόεδρο και μάλιστα όταν δεν ήμουν εδώ, τελειώνοντας θέλω να πω...

ΠΡΟΕΔΡΟΣ (Απόστολος Κακλαμάνης): 'Οσο χρόνο θέλετε έχετε κι εσείς, κυρία Υπουργέ, για να απαντήσετε. Δε δίδω σε κανέναν ειδικώς, απλόχερα το χρόνο.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Ο Πρόεδρος της Εξεταστικής Επιτροπής επετέλεσε το έργο του κατά τις ώρες που ήμουν εγώ εκεί, με τέλειο τρόπο. Αν διαβάσατε, κύριε 'Εβερτ, τα πρακτικά, όπως είπατε, θα είδατε ότι είχε παρέμβει ο Πρόεδρος της Εξεταστικής Επιτροπής και με το τι φράσεις είχε χαρακτηρίσει γι' αυτούς, για τις ερωτήσεις που έκαναν. Λοιπόν, μην εμπλέκετε τον Πρόεδρο, ο οποίος επιτελεί το έργο του, ένα δύσκολο έργο, άψογα. Αλλά, εφόσον διαβάσατε τα πρακτικά, θα έπρεπε ίσως εσείς να έχετε κάνει κάποια μομφή στους δικούς σας τους Βουλευτές. Εγώ δεν έκανα μομφή, δεν τους κατηγόρησα για τίποτα. Τους είπα αυτό, το οποίο είναι αυτονόητο για τον κάθε πολιτικό. Τίποτα άλλο.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έληξε το θέμα αυτό.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Σας παρακαλώ, κύριε Πρόεδρε. Είναι προσωπικό το θέμα.

ΠΡΟΕΔΡΟΣ (Απόστολος Κακλαμάνης): Σας παρακαλώ. Μα, θα μου απαγορεύσετε να μιλήσω; Τι είναι αυτά τα φαινόμενα;

Ο Αρχηγός της Αξιωματικής Αντιπολιτεύσεως έθεσε στην αρχή της συνεδριάσεως, κατά την άποψή του βέβαια, ένα θέμα, που αφορά τη λειτουργία της Βουλής. Και έδωσα το λόγο, ανεφέρθη στη λειτουργία της Εξεταστικής Επιτροπής, πράγματι υπάρχουν διατάξεις του Κανονισμού, που διέπουν το έργο αυτής της Επιτροπής, δεν είχε ειδοποιηθεί το Προεδρείο, δεν εγνώριζε η κυρία Υπουργός, ότι θα γίνει αυτή η συζήτηση, ειδοποιήθηκε εν συνεχεία ότι έγινε η συζήτηση αυτή, ήρθε, απήντησε.

Ειδικώς στο σημείο που ανεφέρθη ο Πρόεδρος της Αξιωματικής Αντιπολιτεύσεως, ο Πρόεδρος του Σώματος πήρε θέση και σε ό,τι αφορά το χρόνο, που είπε η κυρία Υπουργός, νομίζω ότι γνωρίζουν όλοι τον Κανονισμό, ότι ο Αρχηγός ενός Κόμματος και ο Υπουργός μπορούν να κάνουν αυτές τις παρεμβάσεις. Μάλιστα, προσπάθησα όσο γίνεται, να συντομεύσουμε το χρόνο. Σας παρακαλώ πάρα πολύ όλους, διότι δεν είναι δυνατόν να πάμε στα μέλη της Επιτροπής, δε θα τελειώσουμε ποτέ έτσι.

Επειδή είναι σαφής η διάταξη του Κανονισμού σε ό,τι αφορά τα προσωπικά θέματα και επειδή ο Κανονισμός λέει επίσης, ότι ο Πρόεδρος κρίνει αν υπάρχει προσωπικό θέμα και δίνει το λόγο επ'αυτού...

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Να το εξηγήσουμε το προσωπικό.

ΠΡΟΕΔΡΟΣ (Απόστολος Κακλαμάνης): 'Οχι, εγώ κρίνω, λοιπόν, όπως λέει ο Κανονισμός, ότι δεν υπάρχει προσωπικό θέμα για κανέναν.

ΘΕΟΔΩΡΟΣ ΚΑΣΣΙΜΗΣ: Να πάρω το λόγο. Είμαι μέλος της Επιτροπής.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, θέλω το λόγο.

ΠΡΟΕΔΡΟΣ (Απόστολος Κακλαμάνης): Καλείται ο κ. Κωστόπουλος ο Κοινοβουλευτικός Εκπρόσωπος της Νέας Δημοκρατίας, στο Βήμα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Επειδή πρέπει να γνωρίζετε...

ΠΡΟΕΔΡΟΣ (Απόστολος Κακλαμάνης): Ζητήσατε το λόγο; 'Εχω καλέσει ήδη τον κ. Κωστόπουλο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Ναι, σας τον ζήτησα το λόγο, διότι πρέπει να ενημερωθεί και το Σώμα και ο Ελληνικός Λαός.

ΠΡΟΕΔΡΟΣ (Απόστολος Κακλαμάνης): Αν δε βοηθήσετε εσείς, ποιος θα βοηθήσει;

Ορίστε, κύριε 'Εβερτ, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Με αυτά τα οποία είπατε, όταν πρωτοετέθη το θέμα και με αυτά τα οποία είπε και ο Πρόεδρος της Επιτροπής, για το πώς ασκούν οι συνάδελφοι Βουλευτές τα καθήκοντά τους, δικαιώνετε την Επιτροπή και τα μέλη της.

Και βεβαίως πιστεύω, ότι στη συνέχεια, με όσα είπε η κυρία Υπουργός, αδίκησε η ίδια τον εαυτό της. Είπατε ότι το θέμα έκλεισε και πράγματι το θέμα έκλεισε για τώρα. Για μας, το θέμα, κύριε Πρόεδρε, έχει ανοίξει διάπλατα, διότι είναι θέμα ηθικής τάξεως για το Κοινοβούλιο. Και θα υπάρξουν οι συνέπειες για την κα Παπανδρέου. Αυτό οφείλει να το γνωρίζει και ο Ελληνικός Λαός και όλο το Κοινοβούλιο.

ΠΡΟΕΔΡΟΣ (Απόστολος Κακλαμάνης): Ο κ. Δημήτριος Κωστόπουλος Κοινοβουλευτικός Εκπρόσωπος της Νέας Δημοκρατίας, έχει το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Νομίζω, κύριοι συνάδελφοι, ότι ο κύριος Υπουργός είναι αρκετά αισιόδοξος. Χαίρομαι που πιστεύει σε πράγματα αισιόδοξα. Ελπίζω να επαληθευτούν, αλλά κατά την πορεία της συζητήσεως εγώ θα πω τις δικές μου απόψεις, οι οποίες -δυστυχώς- είναι διάφορες. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ.)

Παίρνοντας κανένας το νομοσχέδιο περί φορολογικών απαλλαγών και άλλων διατάξεων, το πρώτο πράγμα που ρωτάει είναι τι βασικά επιδιώκει το νομοσχέδιο. Τι επιδιώκει η Κυβέρνηση με το νομοσχέδιο, το οποίο φέρνει ενώπιόν μας.

Ο βασικός -νομίζω- στόχος, τον οποίο θα έπρεπε να προσβλέπει η Κυβέρνηση, θα ήταν ο εκσυγχρονισμός και η απλοποίηση της φορολογίας. Το επιτυγχάνει αυτό; Προκύπτει ότι πράγματι τέτοιο θα είναι το αποτέλεσμα; Δυστυχώς τέτοιο πράγμα κανένας στο παρόν νομοσχέδιο δεν το βλέπει. Και το μόνο που βλέπουμε είναι η κατάργηση φοροαπαλλαγών, κάποιες εκπτώσεις δαπανών και ένα άλλο κομμάτι είναι και η επιβολή νέων φόρων.

Για μας εκσυγχρονισμός του φορολογικού νομοσχεδίου θα σήμαινε απλοποίηση της φορολογίας, μιας φορολογίας που ο φορολογικός νόμος θα ήταν σταθερός για μακρύ χρονικό διάστημα και αυτά θα είχαν προκύψει από μελέτη, αλλά και από συνεργασία όλων των Πτερύγων της Βουλής, αλλά κυρίως από συνεργασία της Κυβέρνησης με το Κόμμα της Αξιωματικής Αντιπολίτευσης.

Εκσυγχρονισμός επίσης, σημαίνει ένα φορολογικό νομοσχέδιο μακράς πνοής και σύγχρονης αντίληψης, για να βοηθήσει στη δημιουργία ενός σταθερού οικονομικού περιβάλλοντος, που τόσο πολύ έχουμε ανάγκη σήμερα.

Αφού, λοιπόν, το νομοσχέδιο δεν περιλαμβάνει τίποτα από τα παραπάνω, σημαίνει, ότι στόχος της Κυβέρνησης είναι σαφώς -και τον έκανε σαφέστατα τον υπαινιγμό ο Υπουργός- εισπρακτικός, αφού από την έκθεση του Γενικού Λογιστηρίου προκύπτει σαφώς, ότι τουλάχιστον 250 δισεκατομμύρια θα προκύψουν από τις φορολογικές απαλλαγές, από τις εκπτώσεις δαπανών και από την επιβολή νέων φόρων. 

'Εχουμε δηλαδή μία συνέχεια φοροεισπρακτικής πολιτικής

Σελίδα 2931 

από την Κυβέρνηση, μετά από το πρώτο νομοσχέδιο που έφερε η Κυβέρνηση περί του τελωνειακού κώδικα και μετά από τούτο το νομοσχέδιο, το οποίο, όπως είπα και προηγουμένως, έχει πράγματι πολλές φορολογίες.

Στόχος, λοιπόν, οι εισπράξεις για να κλείσουμε έναν Προϋπολογισμό δύσκολο, έναν Προϋπολογισμό του 1997, ο οποίος -και εδώ διαφωνώ, κύριε Υπουργέ- λέτε ότι θα έχει μία καλή πορεία αυξήσεως εσόδων της τάξεως του 15% και η οποία, απ' ό,τι βλέπω, δε θα προέλθει από την αύξηση του εθνικού προϊόντος, αλλά θα προέλθει από όλες αυτές τις φορολογίες, διότι εξ όλων των πηγών ο Προϋπολογισμός σας λέει, ότι τιμαριθμικά και με τα καινούρια μέτρα που λαμβάνετε, θα εισπράξετε περίπου 1 τρισεκατομμύριο από τις τσέπες -δυστυχώς- των πασχόντων Ελλήνων.

Ο Προϋπολογισμός αυτός δε θα έχει εκτελεσθεί από τη μείωση των κρατικών δαπανών, όπως είπατε, που είναι 6% και θα χαρώ πολύ στο τέλος του έτους να επιτευχθεί, αλλά φοβάμαι, κύριε Υπουργέ, ότι είναι απλώς ελπίδες. Από τη μείωση των δαπανών ενός αδηφάγου Κράτους, το οποίο -δυστυχώς- αντί να μειώνεται, αυξάνει.

Δε θα προέλθει επίσης, από ένα αποτελεσματικό Κράτος. Πράγματι -για να πούμε και τα θετικά- φέρατε το νομοσχέδιο περί δαπανών, το οποίο είναι σε σωστό δρόμο και η φιλοσοφία του είναι σωστή. Είναι η δική μας φιλοσοφία και χαιρόμεθα, διότι το φέρνετε εσείς σαν Κυβέρνηση. 'Ομως, αυτό το νομοσχέδιο είναι πολύ αόριστο και περιμέναμε να είναι πιο συγκεκριμένο. Δε θα προέλθει, επίσης η υλοποίηση του Προϋπολογισμού μέσα από την καταπολέμηση, κύριε Υπουργέ, της φοροδιαφυγής.

Είπατε -και το λέμε όλοι μας- ότι η υλοποίηση του μηχανογραφικού βρίσκεται στο τέλος. Οι πληροφορίες μας λένε ότι παρατείνεται για ακόμη μια διετία η υλοποίηση του TAXIS και συνεπώς το 1.200.000.000.000 Φ.Π.Α. που "τρώγεται", κύριε Υπουργέ, από έχοντες και κατέχοντες και παρακατέχοντες και όχι από το Λαό, θα εξακολουθεί να πηγαίνει στις τσέπες των εχόντων και κατεχόντων και εμείς θα παρατηρούμε σαν απλοί θεατές.

Δεν προέρχεται, κύριε Υπουργέ, από τις επενδύσεις, τις δημόσιες και τις ιδιωτικές, αλλά όπως είπα προέρχεται από την αύξηση της φορολογίας. Η υλοποίηση επίσης προέρχεται από τη μη τιμαριθμοποίηση των μισθών και των συντάξεων.

Βεβαίως δε θα διαφωνήσω μαζί σας, ότι τα μεγάλα ποσά θα τα πληρώνουμε οι λεγόμενοι έχοντες και κατέχοντες. Αλλά, αν είναι αυτοί, κύριε Υπουργέ, οι έχοντες και κατέχοντες στην Ελλάδα, ουαί και αλίμονό μας. Αν οι μισθοσυντήρητοι με πάνω από 250.000 ή 300.000, με τα σημερινά δεδομένα, είναι αυτοί που ονομάζετε έχοντες και κατέχοντες, τότε ουαί και αλίμονο από τον μέσο 'Ελληνα.

Τέλος, η υλοποίηση προέρχεται, όπως είπα στην αρχή, από την κατάργηση των παραπάνω φορολογικών απαλλαγών του Προϋπολογισμού.

Εδώ, κύριε Υπουργέ, προκύπτει και ένα άλλο ερώτημα, το οποίο δεν απαντήσατε απόψε. Το αναφέρατε, αλλά δεν μπήκατε "στο ψητό". Είναι οι μόνες φοροαπαλλαγές που έπρεπε να καταργηθούν; Γιατί οι φοροαπαλλαγές κάποιων άλλων τάξεων, εμφανών, προνομιούχων, δεν καταργήθηκαν; Είναι θέμα που διέλαθε της προσοχής σας; Είναι θέμα λάθους; 'Η είναι θέμα πολιτικών σκοπιμοτήτων, πολιτικού κόστους και συνδικαλιστικών πιέσεων; Τις βλέπατε και δεν τις καταργήσατε.

Πιστεύουμε, λοιπόν, κύριοι συνάδελφοι, ότι το όλο θέμα δε μελετήθηκε σωστά, ούτε νομοτεχνικά, αλλά και από πλευράς ουσίας.

Και εδώ θα αναφερθώ στο ότι το 1/3 των φοροαπαλλαγών των καταργούμενων διατάξεων έχουν ήδη καταργηθεί. Ο κ. Γεωργακόπουλος αναλυτικότατα, εμπεριστατωμένα, στη Διαρκή Οικονομική Επιτροπή ανέλυσε, ότι το 1/3 αυτών των φοροαπαλλαγών που καταργούνται σήμερα έχουν ήδη καταργηθεί.

Θα ασχοληθώ παρακάτω με τις επιμέρους διατάξεις και θα απαντήσω στον κύριο Υπουργό.

Θα ήθελα, όμως, εδώ να πω τη δική μας φιλοσοφία, η οποία έπρεπε να είναι και η φιλοσοφία του παρόντος νομοσχεδίου. Δεν έπρεπε και δεν πρέπει να γίνει καμιά μείωση του πραγματικού εισοδήματος των εργαζομένων και των συνταξιούχων και κυρίως των εχόντων χαμηλά εισοδήματα, διότι τα εισοδήματα, κύριοι συνάδελφοι, τα σημερινά, λόγω του πληθωρισμού των προηγούμενων ετών και λόγω της μη τιμαριθμοποίησης και των χαμηλών κυρίως αναπροσαρμογών, δεν επαρκούν για το ευ ζειν των Ελλήνων.

Αλλά πέραν τούτου, όταν εδόθησαν οι φοροαπαλλαγές, δεν εδόθησαν κατά κανόνα ως προνόμια. Μακάρι, κύριοι συνάδελφοι, να ήταν προνόμια και να τα καταργούσαμε. Δόθησαν για αυξήσεις, αναγκαίες για να ζήσουν οι τάξεις αυτές -που σήμερα τους καταργούμε τις φοροαπαλλαγές- διότι το Ελληνικό Κράτος δεν είχε τη δυνατότητα τότε, να τους δώσει την αναμενόμενη αύξηση του εισοδήματος, του μισθού και των συντάξεων και λόγω αδυναμίας, εγένοντο οι διάφορες παροχές, κατά κανόνα.

Επίσης πιστεύουμε, ότι δεν πρέπει να γίνει καμιά κατάργηση φοροαπαλλαγής, που έχει σχέση με την ποιότητα της ζωής και της υγείας του Ελληνικού Λαού. Και εδώ βρίθει τέτοιων διατάξεων το παρόν νομοσχέδιο.

Επίσης δεν πρέπει να γίνει καμιά κατάργηση φοραπαλλαγής κανενός επιδόματος, που έχει σχέση με τις ασθενείς κοινωνικές τάξεις. Και εδώ υπάρχουν διατάξεις, που θίγουν τις κοινωνικές τάξεις. Καμιά κατάργηση φοροαπαλλαγής και επιδόματος δεν πρέπει να γίνει, σε σχέση με τις πολύτεκνες οικογένειες, που επηρεάζει και ακουμπά το δημογραφικό πρόβλημα της Χώρας. Δεν αφορά το παρόν νομοσχέδιο, αλλά νομίζω ότι σαν τροπολογία οσονούπω έρχεται σε κάποιο νομοσχέδιο.

Επίσης εμείς πιστεύουμε, ότι δεν πρέπει να γίνει καμία κατάργηση φοροαπαλλαγής που έχει σχέση με τις δωρεές και κυρίως από την πλευρά του δωρητού, διότι κανένας δεν πρόκειται να κάνει δωρεά εις το μέλλον και είναι γνωστό, ότι η Ελλάδα, τον προηγούμενο αιώνα, αλλά και τούτον τον αιώνα, στήριξε πολύ την ανάπτυξή της και τον εκσυγχρονισμό της σε δωρεές.

Βεβαίως, είμεθα αντίθετοι, να μην καταργηθούν οι απαλλαγές στα ιδρύματα. 'Ενα μεγάλο, ένα κολοσσιαίο θέμα. 'Εχετε όλοι σας στα χέρια σας επιστολές, φωνές απελπισίας από ιδρύματα που θα κλείσουν, που επιτελούν κοινωνικό, ανθρώπινο έργο και θα δούμε χιλιάδες ασθενείς να βρίσκονται στο δρόμο, διότι, νομίζω, κύριε Υπουργέ, δε μελετήσατε καλώς το θέμα των κοινωνικών ιδρυμάτων.

Επίσης πιστεύουμε, ότι δεν πρέπει να γίνει καμία κατάργηση φοροαπαλλαγών, σε σχέση με εθνικά θέματα, που ταυτίζονται με το Στρατό όλων των τάξεων και ιδιοτήτων, Στρατού ξηράς, αεροπορίας και ναυτικού και που έχουν σχέση με εξωτερική πολιτική.

Να θυμίσουμε εδώ, ότι δεκαπλάσιες είναι οι δαπάνες της εξωτερικής πολιτικής της Τουρκίας από τις δικές μας. Και εμείς, αντί να μεριμνήσουμε να αυξήσουμε τους μισθούς και τις αμοιβές των διπλωματών μας, τους μειώνουμε; Από εκεί περιμένουμε να σώσουμε τον Προϋπολογισμό του 1997; Τέλος καμία κατάργηση δεν πρέπει να γίνει και υπάρχουν πολλές τέτοιες διατάξεις, σε ό,τι αφορά την ανάπτυξη αυτού του Τόπου.

Κύριε Υπουργέ, άκουσα ότι τον περσινό νόμο θα τον περιορίσετε. Δεν θα είχα καμία αντίρρηση αν βλέπετε ότι τα προνόμια και τα κίνητρα με το νόμο ήταν πολλά και τα αξιοποίησαν κάποιοι, αν και φαντάζομαι ότι στον τομέα αυτό πρέπει να κάνουμε πολλές θυσίες.

'Ομως, πιστεύω, πως σε ό,τι έχει σχέση με τη βιομηχανία, τη βιοτεχνία, τους μικρομεσαίους, δεν πρέπει, κύριε Υπουργέ, να βάλουμε "χέρι", να θίξουμε τέτοια κίνητρα, όπως δεν πρέπει, επίσης, στον τουρισμό και στη ναυτιλία, διότι -να πούμε και κάτι ευχάριστο απόψε- είναι κινητά τα πλοία -ενώ τα θεωρεί ακίνητα- σηκώνουν σημαίες, σηκώνουν άγκυρες και φεύγουν, κύριε Υπουργέ. Από τη ναυτιλία εμείς πιστεύουμε, από το παρελθόν, τώρα και στο μέλλον, ότι θα βοηθηθούμε σαν 

Σελίδα 2932 

'Εθνος, όχι μόνο ψυχολογικά, αλλά και οικονομικά. Αυτοί οι παράγοντες, κύριε Υπουργέ, κυρίως οι αναπτυξιακοί, μπορούν να βοηθήσουν στην ανάπτυξη της οικονομίας, μπορούν να βοηθήσουν την Ελλάδα να γίνει πλήρες μέλος της ΟΝΕ και επιτέλους να βοηθήσουν, ώστε η μεγάλη ανεργία κάποτε να αποτελέσει κακή ανάμνηση.

Πριν τελειώσω, θα ήθελα να απαντήσω, κύριε Υπουργέ και σε ορισμένα στοιχεία που δώσατε στην αγόρευσή σας και τα οποία εξακολοθούν να είναι τα ίδια με αυτά που μας είπατε στον προϋπολογισμό. 'Ομως, δεν μας είπατε, κύριε Υπουργέ, ένα μήνα και κάτι μετά τη συζήτηση του προϋπολογισμού, ποιό είναι περίπου το κλείσιμο των στοιχείων του 1996. Είναι πράγματι το προβλεπόμενο; 'Η εκείνα τα στοιχεία ήταν αισιόδοξα και ως προς τα έσοδα και ως προς τις δαπάνες; Μήπως, κύριε Υπουργέ, τα σημερινά δημοσιεύματα μας λένε ότι δεν είναι πράγματι σωστή η προβλεπόμενη υλοποίηση από εσάς του προϋπολογισμού του 1996; Μήπως το έλλειμμα δεν ήταν το αναμενόμενο και αυτό που είχαμε χρέος να επιτύχουμε και να δώσουμε κάποιες εξετάσεις προς την Ευρωπαϊκή 'Ενωση; Ελπίζω να εξακολουθούν τα στοιχεία να είναι αυτά που λέγατε.

Τώρα να δούμε το θέμα, κύριε Υπουργέ, των αντικειμενικών κριτηρίων. Εδώ, σ' αυτήν την Αίθουσα, έγιναν πολλές συζητήσεις για τα αντικειμενικά κριτήρια. Είπατε ότι βοήθησαν και ως προς τα έσοδα και ως προς τη διαμόρφωση της φορολογικής πίστης, ότι ο 'Ελληνας συνηθίζει στην ιδέα, του να φορολογείται. Δεν έχει κανένας αντίρρηση. Αλλά, είναι έτσι, κύριε Υπουργέ; Πράγματι οι στόχοι που είχατε τότε να εισπράξετε κάποια 200 και πλέον δισεκατομμύρια από τα αντικειμενικά κριτήρια, τα εισπράξατε; Και όλοι οι 'Ελληνες που πλήρωσαν ήταν πράγματι φοροφυγάδες, ή καταστρέψαμε και μερικές δεκάδες χιλιάδες μικρομεσαίους και δεν μπορούμε να τους μαζέψουμε πλέον;

Τότε, λοιπόν, φωνάζαμε και στο πρόγραμμά μας και εδώ και λέγαμε αντί αντικειμενικών κριτηρίων επισπεύσατε τη μηχανοργάνωση του Υπουργείου Οικονομικών ή αντικαταστήστε τα αντικειμενικά κριτήρια με τα δικαιότερα κριτήρια διαβιώσεως. Το λέγαμε τότε, το λέμε και τώρα. Και βλέπω, κύριε Υπουργέ, ότι λέτε ότι δεσμεύεστε περί το τέλος του 1997. Μακάρι να φθάσετε στη μηχανόργανωση εκεί που πρέπει, σε τέτοιο σημείο ώστε να καταργήσετε τα αντικειμενικά κριτήρια, τα άδικα, κύριε Υπουργέ. Και εδώ θα αναφέρω μόνο μια διάταξη, δεν θα μπω στα επιμέρους θέματα. Κάνετε λάθος να λέτε σ' αυτούς που έφυγαν από τα βιβλία δευτέρας κατηγορίας και πάνε στην τρίτη ότι εγώ κύριοι ό,τι και να μου δικαιολογείς θα σου έχω αντικειμενικά κριτήρια. Είναι και αντισυνταγματικό, αλλά, κύριε Υπουργέ, είναι και ανήθικο και πέρα απ' όλα δεν θα τον πιάσετε αυτόν. Από την ώρα που έπιασε το τερτίπη και από δεύτερα βιβλία πάει στα τρίτα και έπρεπε να πάει να νομιμοποιήσουμε και εμείς την ύπαρξή μας και τους νόμους τους οποίους κάνουμε, παρανόμως κύριε πας σε ανώτερα βιβλία, παρανόμως κύριε πας να νομιμοποιηθείς και να γίνεις σωστός πολίτης και του λέμε ότι εξακολουθούμε να σε θεωρούμε παραβάτη και παράνομο.

Είπατε, κύριε Υπουργέ, ότι φορολογήσατε τα ομόλογα. Πρέπει να πούμε όλοι εδώ κάποτε, ότι το άρθρο 4 του Συντάγματος μαζί με όλα τα άλλα λέει ότι οι 'Ελληνες συμμετέχουν στα βάρη σύμφωνα με τις δυνατότητές τους. Ποιός διαφωνεί σ' αυτό; Στόχος όλων μας είναι να επιτύχουμε αυτούς που έχουν να πληρώσουν τα περισσότερα. Εδώ όμως δεν πληρώνουν, κύριε Υπουργέ. Πληρώνουν εκείνοι οι οποίοι δεν μπορούν να ξεφύγουν και οι οποίοι δεν έχουν συμβούλους, εκείνοι οι οποίοι δεν έχουν φοροτεχνικούς υπαλλήλους, εκείνοι οι οποίοι είναι αδύναμοι οικονομικά. Αυτούς έχουμε βάλει στο μητρώο του Υπουργείου Οικονομικών και οι έχοντες και κατέχοντες δεν συλλαμβάνονται.

Συνεπώς, πολύ σωστά φορολογήσατε τα ομόλογα. 'Ηρθε η ώρα. Αλλά την ευθύνη αυτή την έπαιρνε κάποια στιγμή η Κυβέρνηση. Αυτή ήταν η ευθύνη της Κυβερνήσεως, να υπολογίσει τον κατάλληλο χρόνο που να βρεί και να μην έχει τριγμούς, να μην έχει εξαγωγές κεφαλαίων και να μπορεί να κάνει τη δουλειά της. Διότι όλοι γνωρίζουμε εδώ και ο Ελληνικός Λαός, ότι έχουμε ανάγκη από δανεικά και συνεπώς έπρεπε να βρείτε τη χρυσή τομή ώστε και τα δανεικά να βρίσκετε και για τα άλλα να εισπράξουμε τους τόκους, αν και κατ'εμέ το αποτέλεσμα, κύριε Υπουργέ, ουσιαστικά θα είναι το ίδιο. Συμφωνώ, όμως, ότι αυτός πλέον είναι ο σωστός δρόμος.

Δεν θα απαντήσω σε πολλά, εκείνο όμως το οποίο έχω να σας πω είναι, ότι είστε αισιόδοξος και στον πληθωρισμό. Αν ο πληθωρισμός έχει την τύχη της προβλέψεως του πληθωρισμού του 1996 που ήταν 5% και στο τέλος του έτους έκλεισε στο 7,6% έχετε νομίζω μια απόκλιση της τάξεως του 50%. Εύχομαι να επαληθευθείτε το 1997, αλλά αν δεν επαληθευθείτε όλα τα νούμερα και όλοι οι δείκτες δεν θα έχουν τη σωστή τους πορεία. Θα είναι δυσανάλογα από τα προβλεπόμενα.

'Ενα άλλο νούμερο θα αναφέρω και θα κλείσω. 'Εχετε στόχο και πολύ καλά κάνετε να πάει το ΑΕΠ -θα είναι ευχής έργο- σε ένα νούμερο 3,3%. Μα αν απορροφήσετε, κύριε Υπουργέ, τα κεφάλαια μόνο από την Ευρωπαϊκή 'Ενωση, τα διαθέσιμα κεφάλαια αν επενδυθούν, τα προβλεπόμενα από τον προϋπολογισμό σας είναι η αύξηση του ακαθάριστου εθνικού προϊόντος. Μόνο απ' αυτό περιμένουμε, μόνο αυτή είναι η αύξηση της παραγωγής που περιμένουμε, κύριε Υπουργέ. 'Η ο παραγωγικός μας ιστός έχει ήδη διαλύσει; 'Εχουμε και έναν άλλο δείκτη, έχουμε το έλλειμμα του ισοζυγίου τρεχουσών συναλλαγών που για πρώτη φορά φέτος δεν ξέρω, δεν μας είπατε το νούμερο "βάρεσε ταβάνι". 'Εφθασε σε δυσθεώρατα ύψη και θα μου πείτε ότι είναι μέσα στα προβλεπόμενα 3% με 4% του ακαθάριστου εγχώριου προϊόντος. 'Ομως, είναι πρωτόγνωρο για την ελληνική οικονομία και κτυπά το καμπανάκι ότι ο παραγωγικός ιστός καταστράφηκε νέα αύξηση 3,3%, όχι μόνο από τα λεφτά της Ευρώπης. Εμείς τι συνεισφέρουμε στην παραγωγή.

Τελειώνοντας, κύριε Υπουργέ, λέω ότι η Κυβέρνηση του ΠΑ.ΣΟ.Κ. είναι μια κακή διαχειρίστρια και κάνει κακή διαχείριση σε μια κακή οικονομική κατάσταση την οποία δημιουργήσατε εσείς.

Είστε δέσμιοι των προεκλογικών σας υποσχέσεων, είστε άτολμοι και αναποφασιστικοί.

Εγώ περίμενα από μια Κυβέρνηση, που πήρε τις εκλογές πριν από τρεις μήνες, να κάνει βαθιές τομές και αλλαγές δομών. Και αντ'αυτών, τα περισσότερα νομοσχέδια που ήρθαν είναι απλώς τροποποιητικά, είναι εμβαλωματικά.

Βλέπω τον κ.Κεδίκογλου ο οποίος μάλλον συμφωνεί μαζί μου.

Ο κατ'επίφασιν εκσυγχρονισμός σας πρέπει να γίνει πραγματικός εκσυγχρονισμός. Τα προβλήματα δεν λύνονται με μικροαποφάσεις και εμβαλωματικές λύσεις. Θέλουν σύγχρονο πρόγραμμα, τόλμη και αποφασιστικότητα.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ.Μπένος έχει το λόγο.

Κύριοι συνάδελφοι, ακολουθούν περίπου δέκα συνάδελφοι που θα μιλήσουν από πέντε λεπτά. Παρακαλώ από τη θέση σας, για να κερδίσουμε λίγο χρόνο.

Ορίστε, κύριε Μπένο.

ΣΤΑΥΡΟΣ ΜΠΕΝΟΣ: Κυρίες και κύριοι συνάδελφοι, μετά από μια προσπάθεια, που ξεπερνάει τα δέκα χρόνια -και δεν εξαιρώ και την Κυβέρνηση της Νέας Δημοκρατίας- έχουμε φθάσει σε ένα πολύ καλό σημείο σε ό,τι αφορά μια σημαντικότατη πλευρά της οικονομίας μας, δηλαδή τη σταθεροποίησή της.

Βεβαίως, θεωρητικά σε όλα τα Κόμματα υπάρχουν πολλές απόψεις για τη σχέση που υπάρχει ανάμεσα στη σταθεροποίηση και την ανάπτυξη της οικονομίας. Υπάρχει μια μερίδα που λέει, ότι αυτά μπορεί να πορεύονται μαζί, υπάρχει και μια άλλη μερίδα που λέγει ότι πρέπει να ολοκληρωθεί μια φάση σταθεροποίησης για να ακολουθήσει η ανάπτυξη.

Ανεξάρτητα όμως απ'όλα αυτά, η ελληνική οικονομία, σύμφωνα με τους στόχους του προϋπολογισμού του 1997,

Σελίδα 2933 

είναι η πρώτη φορά που βρίσκεται τόσο κοντά σε μια τροχιά ευρωπαϊκή. Και από την άποψη αυτή θεωρώ -και εδώ συμφωνώ με την άποψη του Υπουργού Εθνικής Οικονομίας ότι ο βασικότερος πυλώνας της είναι το φορολογικό νομοσχέδιο- ότι το φορολογικό αυτό νομοσχέδιο βρίσκεται στην σωστή κατεύθυνση.

Εκείνο που έχω να εντοπίσω απ'όλους τους αγορητές όλων των Κομμάτων, μιας και είμαστε ακόμη επί της αρχής, είναι -το ακούσαμε και τώρα από τον Κοινοβουλευτικό Εκπρόσωπο της Νέας Δημοκρατίας- ότι στα περισσότερα σημεία επί της αρχής υπερθεματίζουμε. Δεν άκουσα κανέναν να αρνείται για παράδειγμα, την αναγκαιότητα της φορολόγησης των τόκων των ομολόγων. Και μάλιστα αυτοί οι αρχικοί φόβοι που υπήρχαν πριν από την πρώτη εφαρμογή του μέτρου, αποδείχθηκαν ότι δεν ήταν βάσιμοι, σύμφωνα με τα στοιχεία που έδωσε ο Υπουργός Εθνικής Οικονομίας. Δεν άκουγα κανέναν προ μηνών, έξω από τη συγκυρία και την πίεση που δεχόμαστε αυτές τις μέρες, να είναι κατά των φοροαπαλλαγών, της κατάργησής τους. Βεβαίως υπάρχουν ειδικά θέματα που στα άρθρα θα τα συζητήσουμε. Επί της αρχής όμως; Γιατί την αρχή συζητάμε τώρα. Υπάρχει αντίρρηση γι'αυτό;

'Oπου υπάρχουν σημεία τριβών, να τα συζητήσουμε. Αλλά συλλήβδην παίρνουμε ένα σημείο της συγκυρίας και αναιρούμε μια μεγάλη προσπάθεια που πρέπει να τη στηρίζουμε όλοι;

Δεν άκουσα επίσης κανέναν, πλην μιας μερίδας της Νέας Δημοκρατίας, γιατί και σ'αυτό διχάζεται η Νέα Δημοκρατία, για το θέμα της ακίνητης περιουσίας. 'Αρα λοιπόν, εμφανίζεται για μια ακόμη φορά η παθογένεια του πολιτικού συστήματος και των συζητήσεων και της ποιότητάς των που γίνονται μέσα σ'αυτήν την Αίθουσα. Ενώ είναι φανερό, ότι συζητούμε επί της αρχής. Επειδή έχουμε αυτήν την κληρονομικότητα της δήθεν αντιπαλότητας που πρέπει πάντα να εμφανίζεται, δεν ομονοούμε σε ζητήματα που αγγίζουν αξία εθνική. Αυτά είναι τα σχόλιά μου για το νομοσχέδιο, που θεωρώ ότι είναι σε πολύ σωστή κατεύθυνση, κύριε Υπουργέ.

Πιστεύω όμως βαθύτατα -γιατί αυτά ίσως είναι τα τελευταία μέτρα, τα τελευταία όπλα που είχατε στη διάθεσή σας με βάση τις πολιτικές των τελευταίων δεκαετιών- ότι πρέπει σιγά-σιγά να κτίσουμε τις προϋποθέσεις για να πάμε τα πράγματα αλλού. Και νομίζω ότι δύο βασικά εργαλεία πρέπει από τώρα να αναπτύξουμε. Το ένα είναι ο προϋπολογισμός μηδενικής βάσης, που πρέπει ήδη να συζητείται και πρέπει, αν είναι δυνατόν, από την επόμενη χρονιά να εμφανιστεί εδώ στο Κοινοβούλιο. Και το δεύτερο είναι μια εθνική προσπάθεια που πρέπει να αναλάβουμε για το θέμα της φοροδιαφυγής.

Χαίρομαι που δεν χρησιμοποιήσατε βερμπαλιστικούς όρους και είπατε ότι δεν θέλετε να είστε ο νιοστός Υπουργός που θα εξαγγείλετε συγκεκριμένα χρονοδιαγράμματα. 'Ομως, τα τρία βασικά πράγματα στα οποία στηρίζετε αυτήν την προσπάθεια, το TAXIS δηλαδή, το ειδικό σώμα για τη δίωξη οικονομικού εγκλήματος και τα ελεγκτικά κέντρα, όπως πρότεινα και στην επιτροπή αγαπητοί συνάδελφοι, νομίζω ότι πρέπει να γίνουν εθνική υπόθεση. Επαναλαμβάνω την πρότασή μου και στην Ολομέλεια: Κάθε τρεις μήνες να συζητάμε στην Επιτροπή Οικονομικών Υποθέσεων για τα μεγάλα ζητήματα της φοροδιαφυγής. Να μας ενημερώνει δηλαδή η πολιτική ηγεσία του Υπουργείου Οικονομικών, έτσι ώστε, σιγά-σιγά αυτό και να διαχυθεί στην Αίθουσα, αλλά και, μέσα από την Αίθουσα, στην ελληνική κοινωνία.

Και τέλος, θέλοντας να συμβάλω, όσο το δυνατό και εγώ, με τις μικρές μου δυνάμεις σ'αυτήν την προσπάθεια, έχω καταθέσει μια τροπολογία αγαπητοί συνάδελφοι, που αφορά, κύριε Υπουργέ, τη βελτίωση των όρων λειτουργίας των ελεγκτικών κέντρων. Δεν θα την αναπτύξω τώρα. Σας παρακαλώ να τη μελετήσετε, σας το είπα και στην Επιτροπή, όταν θα έλθει η ώρα των τροπολογιών. Πιστεύω βαθύτατα ότι με αυτήν την τροπολογία θα μεγιστοποιήσουμε τη δυνατότητα λειτουργίας αυτού του νέου θεσμού. Σας ευχαριστώ.

(Χειροκροτήματα από την Πτέρυγα του ΠΑ.ΣΟ.Κ. και από τα Υπουργικά έδρανα).

ΠΡΟΕΔΡΕΥΩΝ (Νικόλαος Κατσαρός): Ο κ. Βερυβάκης έχει το λόγο.

ΕΛΕΥΘΕΡΙΟΣ ΒΕΡΥΒΑΚΗΣ: Κύριοι συνάδελφοι, στο τυραννικό ερώτημα: ποιός είναι ο βαθύτερος λόγος για τον οποίο μέλλει να ψηφιστεί αυτό το νομοθέτημα, κατά τις σημερινές συνθήκες, δε νομίζω ότι υπάρχει κανείς που να μην απαντά ότι αυτό το περίεργο νομοθέτημα είναι αναγκαίο να υπάρξει, για να υπάρξουν κάποια έσοδα στο κράτος. Πρέπει να πω, πάντως, ότι αυτό ειλικρινά δεν εξαντλεί το δέον γενέσθαι, διότι ενώ είναι πανθομολογούμενο ότι πρέπει να υπάρξουν κάποια έσοδα και ενώ από την άλλη πλευρά επίσης είναι γενικά αποδεκτό, ότι δεν πρέπει να υπάρξουν άλλοι φόροι, δεν αρκεί, κατά τη γνώμη μου, ο εισπρακτικός χαρακτήρας σε παρόμοι νομοθετήματα.

Επειδή είμαστε σε μία συγκυρία όπου λειτουργεί ουσιαστικά η παύση του παρεμβατισμού στην οικονομία, είμαστε σε μία αποπαρεμβατική φάση και επειδή έχουμε ταυτόχρονα, από την άλλη πλευρά, ανάγκες για να αυξήσουμε τα δημόσια έσοδα, αυτό δεν πάει να πει, ότι δεν έπρεπε ταυτόχρονα να κάνουμε μια προσπάθεια για να κάνουμε μία δημοσιονομική εξυγίανση.

Το βασανιστικό, λοιπόν, δεύτερο ερώτημα που μπαίνει είναι: Εάν πράγματι γίνεται η καλύτερη δυνατή δημοσιονομική εξυγίανση, με τις αρχές ή με την πρακτική η οποία υπάρχει σ'αυτό το νομοθέτημα.

Θα πω ευθέως προς την Κυβέρνηση ότι εμένα δεν με ικανοποιεί αυτό το εγχείρημα. Και ο λόγος είναι πολύ απλός. 'Εχουμε οκτακόσιες είκοσι τέσσερις απαλλαγές και βάζουμε ως κριτήριο να φύγουμε από τις μέχρι σήμερα απαλλαγές, για να πάμε σε μια δικαιότερη φορολογική κατάσταση. Τελικά πάμε σε κατάργηση τριακοσίων ή κάτι τέτοιο, εκ των οποίων πρέπει να σας πω οι είκοσι μία είναι στο εισόδημα, ενώ στο εισόδημα παραμένουν διακόσιες πενήντα επτά τις οποίες δεν αγγίζουμε.

Στις διακρατικές συμβάσεις είχαμε τριάντα, φεύγουν οι δέκα εννέα, μένουν οι έντεκα.

Στη φορολογία κεφαλαίου, από τις πενήντα, αγγίζουμε τις τρεις.

Στα τέλη κυκλοφορίας αυτοκινήτου, από τις σαράντα τρεις, αγγίζουμε τις είκοσι δύο και αφήνουμε τις υπόλοιπες είκοσι μία.

Τάχα με ποιό κριτήριο γίνεται, πόσο ικανοποιεί αυτό και -δεύτερο-κατά πόσο ανταποκρίνεται πράγματι στη φορολογική δικαιοσύνη και στην απαραίτητη διαφάνεια, υπέρ της οποίας υποτίθεται ότι όλα αυτά πρέπει τελικά να λειτουργούν.

Εγώ θα πω ότι έχω το αίσθημα -και σ'αυτό πράγματι μου φάνηκε περίεργο αυτό που είπε ο κύριος Υπουργός- ότι δεν είναι το 98% με 99%, αυτών που καταργούνται.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Των καταγραφεισών.

ΕΛΕΥΘΕΡΙΟΣ ΒΕΡΥΒΑΚΗΣ: Εκ των καταγραφεισών.

Με τα νούμερα που έχω εγώ και όσα έχει ελέγξει κάποιος αριθμός ειδικών, τους οποίους παρεκάλεσα, αυτό πολύ απέχει από το να είναι πραγματικότης και το χειρότερο είναι ότι δημιουργείται η εντύπωση ότι δεν έχουν γίνει επί τη βάσει δικαίων κριτηρίων, που να δίδουν εις τους μη έχοντες και να παίρνουν από τους έχοντες και κατέχοντες.

Εγώ, κύριε Υπουργέ, θα δεχθώ αυτό το οποίο είπατε ότι -και αυτό είναι δίκαιο και πρέπει να αναγνωρισθεί- εκεί που είναι επιθετικές οι φορολογικές διατάξεις, έχετε πράγματι ασχοληθεί με το κεφάλαιο. Εκεί όμως που είναι στατικές, κατοχυρωμένες οι φορολογικές διατάξεις και τα προνόμια του κεφαλαίου, δεν έχετε βάλει χέρι. Και ενώ την ίδια ώρα ακουμπάτε κατηγορίες ανθρώπων, οι οποίοι ανήκουν σαφώς στους μη έχοντες και κατέχοντες, αφήνετε εις τον παράδεισό τους κατηγορίες άλλων, οι οποίες έπρεπε με αυτό το κριτήριο να είναι οι πρώτες. Και ξέρετε αυτό πού πάει αυτομάτως; Να σας πω. Αυτήν την ώρα που πρέπει να πείθεται ο πας τις, κάθε κατηγορία ότι όλα είναι παστρικά, τετράγωνα, σε όλους ζητάμε ουσιαστικά να στηρίξουν την κρατική και την εθνική προσπάθεια. Δεν έχουμε το επιχείρημα το απαραίτητο, ότι έχουμε στραφεί με δικαιοσύνη και τελικά έχουμε επιτύχει εκείνη τη διαφάνεια, η οποία μας εξοπλίζει ηθικά και πολιτικά για να τους πούμε να σιωπήσουν.

Σελίδα 2934 

 

Εγώ θέλω να σας πω, ότι κάτω από αυτήν την κατάσταση, γιατί δεν έχω χρόνο να πω περισσότερα, είμαστε υποχρεωμένοι να πάμε με ευελιξία και με επιείκεια σε όλες τις διεκδικήσεις, οι οποίες αυτήν τη στιγμή προβάλλονται, ενώ από την άλλη πλευρά πρέπει να επανέλθετε με ένα άλλο νομοθέτημα, για να αποκατασταθεί, αν είναι δυνατόν μία διακαιοσύνη, η οποία δεν είναι δυνατόν κάτω από τη σημερινή κατάσταση να έχει δύο μέτρα και δύο σταθμά.

Φοβάμαι, ότι δεν καταργείται όσο έπρεπε και μπορούσε να καταργηθεί αυτή η απαράδεκτη κατάσταση των δύο μέτρων και των δύο σταθμών. Φοβάμαι, πολύ περισσότερο, ότι κάτω από αυτή τη συγκυρία με αυτές τις προϋποθέσεις, οι μη έχοντες δεν θα πεισθούν, εάν τυχόν δεν προχωρήσει η Κυβέρνηση ως γενναία προς την αυτή κατεύθυνση, αλλά εις βάρος των εχόντων και κατεχόντων φορολόγηση.

(Χειροκροτήματα από την Πτέρυγα του ΠΑ.ΣΟ.Κ. και της Νέας Δημοκρατίας).

ΠΡΟΕΔΡΕΥΩΝ (Νικόλαος Κατσαρός): Η κα Αρσένη. Απούσα, διαγράφεται.

Ο κ. Μαγκριώτης.

ΙΩΑΝΝΗΣ ΜΑΓΚΡΙΩΤΗΣ: Κυρίες και κύριοι συνάδελφοι, κατ' αρχάς θα ήθελα να πω πως υπάρχει πολυγλωσσία των κομμάτων, ασάφεια και αντιφατικότητα στις θέσεις που εκφράζουν και διατυπώνουν για τις φορολογικές δαπάνες. Απο την εμπειρία μου στην Επιτροπή του Υπουργείου Οικονομικών, την Επιτροπή "Τάτσου", όπου συμμετείχα ως εκπρόσωπος του ΠΑ.ΣΟ.Κ., αλλά και κατά τη διάρκεια αυτής της συζήτησης, διαπιστώνω ότι από τα κόμματα της Αντιπολίτευσης, υπάρχει μια απόλυτη και καθολική υπεράσπιση όλων σχεδόν των φοροαπαλλαγών, ανεξάρτητα από τις γενικές τους διακηρύξεις για την αναγκαιότητα κατάργησης ορισμένων από αυτές, χωρίς να ονοματίζονται βεβαίως ποτέ. Αντίθετα πολλές φορές υπάρχουν και προτάσεις για διεύρυνσή τους.

Θα πω χαρακτηριστικά την εμπειρία μου από την Επιτροπή του Υπουργείου Οικονομικών. Για τη φοροαπαλλαγή των ναυτεργατών ο μοναδικός εκπρόσωπος κόμματος και φορέα, ο οποίος είχε διατυπώσει την επιφύλαξή του για την κατάργηση ή τον περιορισμό αυτής της φοροαπαλλαγής, ήμουν εγώ. 'Ολα τα κόμματα ανεξαιρέτως, αλλά και οι εκπρόσωποι των εργαζομένων είχαν εκφράσει την άποψη, ότι πρέπει να καταργηθεί, γιατί ενισχύει τους εφοπλιστές.

Η πραγματικότητα βεβαίως είναι διαφορετική και σκληρότερη. Από ό,τι φαίνεται όμως, εισακούστηκαν τα άλλα Κόμματα και οι άλλοι φορείς, ενώ δεν εισακούστηκα εγώ ως εκπρόσωπος του ΠΑ.ΣΟ.Κ., από την Κυβέρνηση.

Οι στόχοι του παρόντος νομοσχεδίου, νομίζω πως είναι σωστά σε γενικές γραμμές.

Πρώτα-πρώτα κατευθύνονται στην αύξηση των δημοσίων εσόδων, περίπου 250 δισ. προσδιορίζει το Υπουργείο Οικονομικών. Θα ήθελα να πω, ότι είναι ασαφές το ποσό, γιατί ακριβώς η διαδικασία των φοροαπαλλαγών και η έκτασή τους, το εύρος τους ποτέ δεν μπόρεσε να καταγραφεί και να εκτιμηθεί. Τώρα ίσως, με την κατάργήσή τους και με την πλήρη αναμόρφωση, ίσως μπορεί να εντοπισθεί. Γι' αυτό το 250 δισ., θα έλεγα ότι είναι ενδεικτικό ποσό.

Βελτιώνει, την αναλογία έμμεσων και άμεσων φόρων. 'Εχει γίνει μια σημαντική βελτίωση αυτής της αναλογίας τα τελευταία χρόνια. Από 30%-70% που ήταν το '93, ήταν 35%-65% το '96. Και ελπίζω πως στην επόμενη χρονιά θα βελτιωθεί ακόμη περισσότερο. Αυτό είναι στοιχείο φορολογικής δικαιοσύνης. Δηλαδή η άσκηση φορολογικής πολιτικής με βάση το εισόδημα.

Κατατείνει στον έλεγχο της δημοσιονομικής και της εισοδηματικής πολιτικής. Η Κυβέρνηση, κατά την εκτέλεση του Προϋπολογισμού, θα έχει τη δυνατότητα να ελέγχει τις δαπάνες και τα έσοδα. Μέχρι σήμερα, το Υπουργείο Οικονομικών πολλές φορές αδυνατούσε να παρακολουθήσει την εκτέλεση του Προϋπολογισμού- πολύ περισσότερο την εισοδηματική πολιτική. Υπήρχε νόθευση του εισοδήματος για ορισμένες κοινωνικές ομάδες και ορισμένους πολίτες. Σε άλλους προσέθεται εισοδήματα και σε άλλους μόνο κατ' όνομα δημιουργώντας πρόσθετες αδικίες.

Κλείνει αρκετές γκρίζες πλευρές του Προϋπολογισμού, τον κάνει πιο αποτελεσματικό. Τον κάνει όργανο και της δημοσιονομικής πολιτικής, αλλά και της αναπτυξιακής πολιτικής της κάθε κυβέρνησης.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

'Εχει αναπτυξιακό περιεχόμενο. Η αναφορά στο Αιγαίο, στα νησιά, στις επενδύσεις που διατηρούνται οι φοροαπαλλαγές, στις συγχωνεύσεις και στα αντικειμενικά κριτήρια.

Για τα αντικειμενικά κριτήρια θα ήθελα να πω ότι λειτουργούν, βεβαίως, εισπρακτικά, μόνο είναι μια αναγκαιότητα σήμερα, γιατί ο φοροτεχνικός μηχανισμός δεν είναι ακόμη αποτελεσματικός και φαίνεται ότι θα αργήσει να γίνει. 'Ομως, τα αντικειμενικά κριτήρια δεν έχουν αναπτυξιακή βάση στη λειτουργία τους και θα πρέπει ταχύτατα η Κυβέρνηση να ολοκληρώσει τις αλλαγές στο φοροτεχνικό μηχανισμό, για να πάμε σ'ένα άλλο σύστημα φορολόγησης των επαγγελματιών και των μικρομεσαίων επιχειρήσεων δικαιότερο και αναπτυξιακό.

Το σχέδιο νόμου έχει κοινωνικό προσανατολισμό, γιατί προστατεύει τις ευπαθείς ομάδες, για τις οποίες πρέπει να πούμε, όμως, ότι η συνολική προνοιακή πολιτική είναι ζητούμενο. Και παρ'ό,τι έχει πράξει πολλά το ΠΑ.ΣΟ.Κ. και στην προηγούμενη κυβερνητική του θητεία, δεν τα έχει πράξει όλα ακόμη.

Δεν υπάρχει σωστή διαχείριση των ιδρυμάτων και των κοινοτικών προγραμμάτων. Κάτι, που το είδαμε και τις τελευταίες ημέρες, με ιδρύματα, που αδυνατούν να πληρώσουν ακόμη και τα λειτουργικά τους έξοδα.

Θα πρέπει να πω ότι, μέσα από το νομοσχέδιο αυτό και γενικότερα από τη φορολογική πολιτική, διεκδικούμε έσοδα στον Προϋπολογισμό του 1997 από τα υψηλά εισοδήματα. Πρώτα από τις τράπεζες, με την αύξηση του συντελεστή, που ελπίζω να μην έχει επιπτώσεις στους αποταμιευτές και στα δάνεια χορηγήσεων προς τις επιχειρήσεις, αλλά οι ίδιες οι τράπεζες, μέσα από τον εκσυγχρονισμό και την αναδιάρθρωσή τους, ν'απορροφήσουν το κόστος το επιπλέον από τη φορολόγησή τους.

Στους κρατικούς τίτλους είδαμε, όταν τόλμησε η Κυβέρνηση, πόσο θετικά ανταποκρίθηκε το αποταμιευτικό κοινό. Και νομίζω, ότι πρέπει να συνεχίσει αυτή την πολιτική η Κυβέρνηση. Στις πωλήσεις των μετοχών των Α.Ε., στη μεγάλη ακίνητη περιουσία, όπως και στους μεγαλοσχήμονες του αθλητισμού, που πολλές φορές μέσα από τις χορηγίες, υποκρύπτουν τεράστια ποσά φοροδιαφυγής.

(Στο σημείο αυτό ακούγεται ο προειδοποιητικός ήχος λήξης του χρόνου της ομιλίας του κυρίου Βουλευτή.)

Τελειώνοντας, θα ήθελα να πω πως υπάρχουν τρία σημεία, που πρέπει βεβαίως και στη συνέχεια, στην κατ'άρθρον συζήτηση, να συζητήσουμε.

Το πρώτο είναι ο περιορισμός της φοροαπαλλαγής για τους ναυτεργάτες. Το ποσό είναι ευτελές, είναι μικρό. Και ίσως, θα έπρεπε να ενταχθεί αυτός ο περιορισμός της φοροαπαλλαγής στα πλαίσια της συζήτησης γενικότερα της ναυτιλιακής πολιτικής, της ανταγωνιστικότητάς της, μέσα στο απελευθερούμενο καθεστώς των επόμενων χρόνων, στα πλαίσια της συζήτησης για τη σύνθεση των πληρωμάτων. 'Εχω την αίσθηση ότι δημιουργήθηκε ένα μέτωπο λάθος και από τις δύο πλευρές, που είναι σίγουρο ότι πολύ σύντομα, όταν θα συζητήσουμε τη ναυτιλιακή πολιτική και τον ανταγωνισμό της ελληνικής ναυτιλίας στα κοινοτικά και παγκόσμια πλαίσια, τότε θα έχουμε τα σημαντικά προβλήματα. Εκεί έπρεπε να βρεθούν οι συναινετικές λύσεις.

Το δεύτερο θέμα έχει να κάνει και με την πρόταση της ΓΣΕΕ για την τιμαριθμοποίηση της φορολογικής κλίμακας και την αναπροσαρμογή του αφορολόγητου ποσού. Συμφωνώ με τις παρατηρήσεις του κ. Παπαντωνίου όσον αφορά τη συνολική τιμαριθμοποίηση της φορολογικής κλίμακας. Θα ήθελα όμως να πω ότι τα χαμηλόμισθα στρώματα του πληθυσμού, των μισθοσυντήρητων και των συνταξιούχων πλήττονται. Και αυτό το πλήγμα είναι σημαντικό.

Σελίδα 2935 

 

Θα επανέλθω βεβαίως στην κατ' άρθρο συζήτηση στο θέμα των πολυτέκνων. Νομίζω ότι...

ΠΡΟΕΔΡΕΥΩΝ (Παναγιώτης Σγουρίδης):Αφού θα επανέλθετε, τότε γιατί βάζετε αυτό το θέμα.

ΙΩΑΝΝΗΣ ΜΑΓΚΡΙΩΤΗΣ:'Εχω τελειώσει ήδη, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης):Σας παρακαλώ, κύριε συνάδελφε.

ΙΩΑΝΝΗΣ ΜΑΓΚΡΙΩΤΗΣ:Η Κυβέρνηση βελτιώνει το σημείο αυτό. Νομίζω ότι μπορεί να υπάρξει μεγαλύτερη βελτίωση.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης):Κύριοι συνάδελφοι, μπορείτε να αγορεύσετε και από το έδρανό σας. Σας παρακαλώ να βοηθήσετε την προώθηση του κοινοβουλευτικού έργου.

Ο κ. Χαϊτίδης έχει το λόγο.

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε, κύριοι συνάδελφοι, επί είκοσι χρόνια το ΠΑ.ΣΟ.Κ. είχε εκπαιδεύσει τους 'Ελληνες σε μία πρωτοφανή επαναστατική τακτική, συνεχών και δυναμικών απαιτήσεων.

Υπάρχουν ακόμη και θέματα, όπως η φορολόγηση των ομολόγων και των ρέπος, που όχι μόνο απέρριπτε με οργή το ΠΑ.ΣΟ.Κ. μέχρι το 1993, αλλά έφθασε να καρατομήσει και γνωστό επιφανές στέλεχός του, γιατί έκανε το λάθος να αποκαλύψει τις μετεκλογικές προθέσεις των οικονομολόγων του κινήματος, με πρώτο τον κ. Σημίτη.

Σήμερα καλείται η Κυβέρνηση να καλύψει τεράστια ελλείμματα για τα οποία είναι αυτή κυρίως υπεύθυνη και να συμμορφωθεί προς τις διεθνείς δεσμεύσεις της Χώρας. Προσπαθεί να το κάνει με πρωτοφανή, αλλά και ατελέσφορα φοροεισπρακτικά μέτρα. Είναι μέτρα που καλύπτονται κάτω από τον περικαλλή και εύφωνο μανδύα της κατάργησης φοροαπαλλαγών που μέχρι χθες το ΠΑ.ΣΟ.Κ. και οι καθοδηγούμενες από αυτό οργανώσεις διεκδικούσαν δυναμικά.

Φθάσατε στο σημείο να ονομάζετε φοροαπαλλαγή ακόμη και την κάλυψη από το κράτος εξόδων ορισμένων κατηγοριών δημοσίων υπαλλήλων και λειτουργών και να τα φορολογείτε.

Ναι, κύριε Υπουργέ, φορολογείτε έξοδα, παραβαίνοντας ευθέως το Σύνταγμα.

Παραπλανά η Κυβέρνηση πολυάνθρωπες τάξεις πολιτών, υποσχόμενη αύξηση μισθών και συντάξεων, αύξηση που την παίρνει πίσω επειδή δεν ρυθμίζει συγχρόνως, δεν τροποποιεί τη φορολογική κλίμακα. Και το χειρότερο: Προσπαθεί η Κυβέρνηση να αποδώσει φορολογική δικαιοσύνη και να εξασφαλίσει εισπρακτικές πηγές, καταργώντας επιδόματα προς τους πολυτέκνους ή φορολογώντας για πρώτη φορά φιλανθρωπικά ιδρύματα, φορολογώντας την περιουσία της Εκκλησίας και επιβαρύνοντας με δασμούς την οικοσκευή, το αυτοκίνητο και την αγορά ακινήτων από τους ομογενείς και τους ναυτικούς που αποφασίζουν να επιστρέψουν οριστικά στην πατρίδα.

Δέχθηκα, κύριε Υπουργέ, τις μέρες αυτές πάνω από δέκα τηλεφωνήματα από προέδρους μεγάλων ομογενειακών οργανώσεων από την Ευρώπη και τις ΗΠΑ που διαμαρτύρονταν οργισμένοι γι' αυτές τις αποφάσεις της Κυβερνήσεως.

Κύριε Υπουργέ, γνωρίζετε ως οικονομολόγος ότι στην οικονομία υπάρχει ένας βασικός κανόνας. Κάθε νέος φόρος, κάθε νέα φοροεισπρακτική προσπάθεια αποφέρει υποπολλαπλάσιο ή και αρνητικό αποτέλεσμα έναντι του αναμενομένου εκ πρώτης όψεως.

Επομένως, τα μέτρα που προτείνετε, κύριε Υπουργέ, είναι όχι μόνο άδικα, αλλά και ατελέσφορα. Προκαλούν, όμως, και εθνικά προβλήματα. Πολυάνθρωπες ομάδες απελπισμένων πολιτών βγήκαν στους δρόμους. Ο Λαός διχάζεται. Οι ακριτικές περιοχές για τις οποίες δε λαμβάνεται καμία πρόνοια ειδικής μεταχείρισης, με εξαίρεση κάποια ελάχιστα μέτρα για τα νησιά, θα ερημωθούν οριστικά.

Μιλάμε πολύ και πρώτη η Κυβέρνηση για τον κίνδυνο από την υπογεννητικότητα. 'Ηδη κάθε χρόνο προσλαμβάνονται δύο χιλιάδες επαγγελματίες στρατιώτες και σε λίγα χρόνια όλος ο ελληνικός στρατός προβλέπεται ότι θα αποτελείται από επαγγελματίες και όχι κληρωτούς λόγω υπογεννητικότητος. Τι έκανε η Κυβέρνηση για να αντιμετωπίσει το πρόβλημα. Απλούστατα και θα έλεγε κανείς απερίσκεπτα, μειώνει τα επιδόματα στους πολυτέκνους. Αυτό το "σοφό" μέτρο επινόησε.

Από τους πολυτέκνους, κύριε Υπουργέ, θα λύσετε το οικονομικό πρόβλημα της Χώρας; Και αν κατορθώσετε να λύσετε -που δεν το βλέπω- κάποια οικονομικά προβλήματα ή εάν κατορθώσετε να βελτιώσετε κάποιους δείκτες, πώς θα προστατεύσετε μία χώρα με γηρασμένο πληθυσμό; Θα την προστατεύσετε με τους βελτιωμένους δείκτες της οικονομίας, που συνήθως είναι απατηλοί ή είναι κατά το δοκούν διαμορφωμένοι αριθμοί που ευημερούν, αλλά δεν αντιστοιχούν στο επίπεδο διαβίωσης και ευημερίας του Λαού;

Κύριε Υπουργέ, κάνω έκκληση στην ευαισθησία, που είναι δεδομένο ότι έχετε, ως 'Ελληνας για το μέλλον του Τόπου: Εξαιρέστε τους πολυτέκνους, τους ομογενείς, την Εκκλησία, τα φιλανθρωπικά ιδρύματα, τους ναυτικούς, από τα μέτρα του παρόντος νομοσχεδίου. Αφήστε τους να νοιώθουν τη στοιχειώδη συμπάθεια του κράτους. Αφήστε τους να είναι αυτοί, όπως τους θεωρείτε μόνον εσείς, οι προνομιούχοι 'Ελληνες. Τους αξίζει!

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χαϊτίδη, γιατί ήταν πράγματι συνεπής στο χρόνο του.

Θέλω να ανακοινώσω στο Σώμα, ότι ο κ. Νικόλαος Ηλιάδης, Βουλευτής Σερρών ζητά ολιγοήμερη άδεια απουσίας του από τις εργασίες στη Βουλή για λόγους οικογενειακούς.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια.

Επίσης έχω να ανακοινώσω προς το Σώμα, ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Οικονομίας: "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις γιατί την Επιτροπή Κεφαλαιαγοράς".

Η κα Μπόσκου έχει το λόγο για πέντε λεπτά.

ΜΑΡΙΑ ΜΠΟΣΚΟΥ: Κύριε Πρόεδρε, τα τελευταία είκοσι δύο χρόνια, ΠΑ.ΣΟ.Κ. και Νέα Δημοκρατία, έχουν καταρτίσει μία σειρά από φορολογικά νομοσχέδια και μάλιστα πάντα με την υπόσχεση για μια δίκαιη αναμόρφωση του φορολογικού συστήματος και τη φορολογική ελάφρυνση των φτωχότερων λαϊκών στρωμάτων.

'Ιδια γεύση γνωρίζει ο Ελληνικός Λαός και με τη σημερινή πολιτική της Κυβέρνησης άσχετα με τις διάφορες υποσχέσεις για δικαιοσύνη στη φορολογία και μάλιστα τη στιγμή που κατατίθεται ένα από τα πιο αντιλαϊκά ταξικά νομοσχέδια. Η Κυβέρνηση από τη μια αφήνει στο απυρόβλητο το μεγάλο κεφάλαιο, μιας και συνεχίζονται οι παροχές σε εφοπλιστές και βιομήχανους φορολογικών και άλλων κινήτρων στο όνομα της προσέλκυσης επενδύσεων, ενώ από την άλλη παραμένει η φορολογική κλίμακα στο ίδιο ύψος από το 1992 με την αιτιολογία ότι έτσι γίνεται και στην υπόλοιπη Ευρώπη χωρίς να δίνονται εξηγήσεις, γιατί τέλος πάντων αλλάζει πιο συχνά η κλίμακα των τεκμηρίων δαπανών διαβίωσης. Γι' αυτήν την κλίμακα δεν ισχύει το ίδιο πράγμα;

"Μετά τη μελέτη και το διάλογο" ισχυρίστηκε ο εισηγητής της Πλειοψηφίας στην Επιτροπή προτείνει η Κυβέρνηση την περικοπή των φοροαπαλλαγών. Σ' ό,τι έχει να κάνει με τους εργαζόμενους πάντως, αυτοί μόνο διάλογο δεν γνώρισαν όλο αυτό το διάστημα παρά μόνο την προσπάθεια της Κυβέρνησης να πείσει πώς η αντιλαϊκή πολιτική που εφαρμόζει αποτελεί μονόδρομο.

Διανθίζεται μάλιστα η προσπάθεια αυτή από διάφορες βαρύγδουπες σκέψεις που ακούστηκαν και στη Βουλή από τη μεριά της πλειοψηφίας. Συμβάλλει, λέει, το νομοσχέδιο στην προσπάθεια για ανταγωνιστική οικονομία. Πώς είναι δυνατόν να μιλάει η Κυβέρνηση για ανταγωνιστική οικονομία, όταν επί 

Σελίδα 2936 

παραδείγματι συνεχίζεται η άνοδος του εμπορικού μας ελλείμματος, όταν δηλαδή υπάρχει μία τρομακτική εισαγωγική διείσδυση -η οποία έχει ενισχυθεί από το 1981 και μετά από την ένταξή μας δηλαδή στην ΕΟΚ- όταν διαλύεται η αγροτική μας οικονομία και όταν το ένα εργοστάσιο κλείνει μετά το άλλο;

Επίσης, λέει η πλειοψηφία, ότι συμβάλλει στην ανάπτυξη και την ευημερία. Πώς συμβαδίζει, θα θέλαμε να ρωτήσουμε, η ανάπτυξη με φτώχεια, με εξαθλίωση, αύξήση της ανεργίας, με συσσίτια; Το 1988 13% του πληθυσμού ζούσε υπό καθεστώς φτώχειας. Το 1996 αυξήθηκε σε ποσοστό 18,4%. Και μόνο η ίδια η Κυβέρνηση παραδέχεται ότι δεν υπάρχει κοινωνική δικαιοσύνη, όσον αφορά τη σχέση άμεσων και έμμεσων φόρων. Τελικά κανένα μέτρο δεν παίρνει για να αντιστραφεί αυτή η κατάσταση.

Μέτρα σε τέτοια κατεύθυνση το κόμμα μας επανειλημμένα έχει προτείνει. Εφαρμογή π.χ. μηδενικού ή πολύ χαμηλού συντελεστού Φ.Π.Α. σε είδη και υπηρεσίες πρώτης ανάγκης για πλατιά λαϊκά στρώματα καθώς και σε γεωργικά είδη και εφόδια. Μηδενικός Φ.Π.Α. σε είδη και υπηρεσίες που σχετίζονται με τη λαϊκή υγεία και παιδεία καθώς και με βασικές ανάγκες ειδικών κοινωνικών κατηγοριών, π.χ. αγορά φαρμάκων, μηχανημάτων, αναπηρίας κ.λπ. για άτομα με ειδικές ανάγκες. Μεταφορά σε χαμηλό συντελεστή αγαθών και υπηρεσιών που έχουν μεγάλη βαρύτητα στο μέσο οικογενειακό προϋπολογισμό και ένταξη σε υψηλό συντελεστή αγαθών και υπηρεσιών που συνδέονται με την πολυτελή κατανάλωση.

Γιατί λοιπόν η Κυβέρνηση δεν υιοθετεί τέτοιες προτάσεις; Με ευχολόγια μπορεί να αντιστραφεί η κατάσταση ή μήπως με την εφαρμογή αυτού του νομοσχεδίου βελτιώνεται τίποτα; Αντίθετα εμείς πιστεύουμε ότι χειροτερεύουν τα πράγματα.

Για το συγκεκριμένο νομοσχέδιο πολλά θα μπορούσε να πει κανείς όμως θα αναπτύξω μόνο το συγκεκριμένο ζήτημα της φορολογίας των ομολόγων και των εντόκων γραμματίων καθ' ό,τι και ο χρόνος μου είναι πάρα πολύ λίγος.

Γνωστή είναι η θέση μας για φορολόγηση αυτών των τίτλων. 'Ομως εδώ με το συγκεκριμένο νομοσχέδιο, τι έχουμε; Ενώ οι καταθέσεις Ταμιευτηρίου, ως γνωστό, φορολογούνται με συντελεστή 15%, για τα έντοκα γραμμάτια έχουμε μειωμένη φορολογία από αυτήν του 15% κατά 50%.

Είναι γνωστό στους πάντες, ότι ο μεγαλύτερος όγκος καταθέσεων Ταμιευτηρίου προέρχεται από μικροκαταθέτες. Αντίθετα μεγάλος όγκος των εντόκων γραμματίων βρίσκεται στα χέρια Τραπεζών, βιομηχάνων, επιχειρηματιών κλπ. 'Οχι μόνο δεν υπάρχει ισότιμη μεταχείριση, αλλά καταρρίπτεται και ο μύθος περί δικαιοσύνης των φορολογικών μέτρων της Κυβέρνησης.

Και μάλιστα με δεδομένη τη φορολόγηση των καταθέσεων με συντελεστή 15% και τη μείωση των επιτοκίων καταθέσεων ενισχύονται οι προϋποθέσεις άντλησης φορολογικών εσόδων για το κράτος και ιδιαίτερα για τα πιστωτικά ιδρύματα. Θα μπορούσε να πει κανείς ότι έστω και με το 7,5% στα έντοκα φορολογείται τελικά το μεγάλο κεφάλαιο.Ξέρετε όμως πολύ καλά ότι έχετε τη δυνατότητα σαν Κυβέρνηση να καθορίζετε τους ρυθμούς μείωσης των επιτοκίων των εντόκων γραμματίων και ομολόγων, έτσι ώστε να υπερκαλύπτει τελικά την φορολόγηση των εντόκων. Το πιο σημαντικό όμως είναι, ότι δεν γίνεται κουβέντα για την ονομαστικοποίηση των μετοχών και των τίτλων αυτών με ταυτόχρονη αλλαγή του τρόπου φορολόγησής τους, όπως το ΚΚΕ έχει προτείνει, έτσι ώστε τα κέρδη ή οι τόκοι να φορολογούνται μαζί με το υπόλοιπο προσωπικό εισόδημα των κατόχων αυτών των μετοχών ή των τίτλων, με συντελεστές ανώτερους από το 35%, που ισχύει για τα κέρδη από τις μετοχές, ή για το ενδεχόμενο 7,5% που θα ισχύσει, αν ψηφιστεί το νομοσχέδιο αυτό.

Διαφωνούμε ριζικά με το συγκεκριμένο νομοσχέδιο και θα το καταψηφίσουμε. Ο Λαός που αυτήν τη στιγμή βρίσκεται στους δρόμους αποδεικνύει ότι οι έχοντες και κατέχοντες τελικά κοιμούνται ήσυχοι στο σπίτι τους.

ΠΡΟΕΔΡΕΥΩΝ (Παναγιώτης Σγουρίδης): Ο Ε' Αντιπρόεδρος της Βουλής κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, δεν είναι σωστό να μιλάνε ένας μετά τον άλλον οι Βουλευτές του Κομμουνιστικού Κόμματος Ελλάδας. Δεν είναι προς θάνατο, αλλά κατά κανόνα γίνονται κάποιες ρυθμίσεις, για διαδοχή ομιλητών.

Πριν από ο,τιδήποτε άλλο επειδή στην έναρξη της συνεδρίασης έγινε κάποια συζήτηση και τοποθετήθηκε ο Κοινοβουλευτικός μας Εκπρόσωπος, θα ήθελα να κάνω την εξής τοποθέτηση σαν υπενθύμιση: Ούτε εγώ μπορώ να κοροϊδέψω τον κ. Κακλαμάνη, ούτε ο κ.Κακλαμάνης μπορεί να κοροϊδέψει εμένα. Αυτό σαν μία εξήγηση.

'Ερχομαι στο νομοσχέδιο. Η εισηγητική έκθεση λέει ότι οι φοροαπαλλαγές αποτελούν προνομιακή μεταχείριση, υπονομεύουν τη φορολογική ηθική και συνείδηση των πολιτών. Κατά τη γνώμη μας πρόκειται για ανόητο βερμπαλισμό, για το άκρον άωτον της υποκρισίας, υποκρισία που επιχειρεί να κρύψει το πλέον αντιλαϊκό εγχείρημά σας.

Και εξηγούμαστε. Στο όνομα της φορολογικής ηθικής,της "ηθικής" της Κυβέρνησης και όσων στηρίζουν ειδικά και γενικά τις επιλογές της, καταργείτε τις όποιες απαλλαγές δόθηκαν για συγκεκριμένους λόγους στους εργαζόμενους, στους ναυτεργάτες για να μιλήσουμε για έναν συγκεκριμένο χώρο που αυτήν τη στιγμή βρίσκεται στο μάτι του κυκλώνα. Και όχι μόνο καταργείτε κάποιες φορολογικές ανάσες, αλλά απανωτά τα δικαστήρια βγάζουν αποφάσεις -ας το σημειώσουν όλοι αυτό- ότι οι απεργίες των ναυτεργατών είναι παράνομες. Δεν υπάρχει απόφαση δικαστηρίου στον Πειραιά από τους εκεί δικαστές, που να έβγαλαν νόμιμη απεργία. Βάζω μεγάλο ερώτημα γι'αυτούς τους δικαστές. Δεν ξέρω τι ρόλο παίζουν. Και σήμερα τιμωρούν τους ναυτεργάτες με βαρύτατες ποινές γιατί διεκδικούν το ιερό δικαίωμα της δουλειάς και να ζήσουν σαν άνθρωποι.

Και μη νομίζουν ότι βρίσκονται στο απυρόβλητο επειδή έχουν την τήβεννο του δικαστή. Το επαναλαμβάνουμε: Δεν υπάρχει απόφαση δικαστηρίου του Πειραιά που να βγάζει νόμιμη απεργία ναυτεργατών.

Με αυτό το νομοσχέδιο καταργείτε ό,τι θετικό υπάρχει για ορισμένες κατηγορίες του Λαού μας. Βάζετε τεκμήριο σε κάποιους με ένα βαρκάκι -υπογραμμίζω, βαρκάκι όχι κότερο- 800.000 δραχμές. Αφήνετε στα ίδια εδώ και έξι χρόνια τις φορολογικές κλίμακες. Ούτε τις προτάσεις της ΓΣΕΕ δέχεστε.

Πιάνετε τον κάθε ψιλικατζή και δηλώνετε με ένα στομφώδη τρόπο, "θα πληρώσουν όλοι ανάλογα με τη φοροδοτική τους ικανότητα". Δεν είναι όλοι. Λέτε ενσυνείδητα ανακρίβειες. Για τους εφοπλιστές, τους μεγαλοσχήμονες, παραμένουν και διευρύνονται τα προνόμια και οι απαλλαγές. Για του λόγου το αληθές, διαβάζουμε μόνο λίγα, γιατί ο χρόνος δεν μας παίρνει, αποσπάσματα από το βιβλίο που πέρυσι μας μοίρασε το Υπουργείο Οικονομικών για να δούμε ποιοί απαλλάσσονται. Απαλλάσσονται του φόρου τα μερίσματα από ιδρυτικούς τίτλους και μετοχές ημεδαπών ανωνύμων εταιρειών που ασχολούνται με την εκμετάλλευση πλοίων. Απαλλάσσονται του φόρου τα κέρδη από εκμετάλλευση πλοίων τα οποία υπόκεινται κ.λπ. Απαλλάσσονται του φόρου τα μερίσματα από ιδρυτικούς τίτλους και αποδοχές ημεδαπών ανωνύμων εταιρειών που ασχολούνται με την εκμετάλλευση πλοίων. Απαλλάσσονται από το φόρο κληρονομιάς πλοία χωρητικότητας άνω των χιλίων πεντακοσίων κόρων και αυτό είναι ανάπτυξη της ναυτιλίας. Απαλλάσσονται, απαλλάσσονται, όλα αυτά δικά σας είναι, εσείς τα δώσατε.

Και ενώ απαλλάσσονται και παραμένουν οι απαλλαγές, έρχεστε και βάζετε χέρι στους ναυτεργάτες και λέτε ότι είναι υποκινούμενοι και ότι φωνάζουν γιατί βρίσκεται κάποιος πίσω τους και ακόμα λέτε ότι προσπαθούν να βάλουν εμπόδια στην πολιτική της Κυβέρνησης και δεν βλέπετε τι κρύβετε πίσω από αυτά εδώ τα χαρτιά σας από τις φοροαπαλλαγές.

Και επειδή ακούστηκε σε αυτήν την Αίθουσα ότι, αν φορολογήσουν τους εφοπλιστές θα φύγουν, θα πάρουν τα πλοία τους, πρέπει να πω στο συνάδελφο ότι τους δώσατε απαλλαγές, τους δώσατε προνόμια και όμως φεύγουν. Πριν από είκοσι χρόνια ήταν εκατόν πενήντα χιλιάδες οι ναυτερ-

Σελίδα 2937 

γάτες και σήμερα είναι είκοσι πέντε χιλιάδες οι ναυτεργάτες. Τα παίρνουν λοιπόν τα ρημάδια τους και φεύγουν, αυτά που τα πότισαν με ιδρώτα και αίμα οι ναυτεργάτες, ο Λαός. Αυτή είναι η πραγματικότητα.

Κύριοι της Κυβέρνησης, αυτό το νομοσχέδιο δείχνει το κοινωνικό σας πρόσωπο, αυτό το νομοσχέδιο είναι ο "σοσιαλισμός" σας, είναι η φορολογική σας "δικαιοσύνη", είναι ο "εκσυγχρονισμός" σας.

Επειδή κατά καιρούς λέγεται ότι ο Λαός δεν ξεχνά τι σημαίνει δεξιά, πράγματι του το θυμίζετε καθημερινά με τις πράξεις σας. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι, στην εισηγητική έκθεση για τους στόχους του νομοσχεδίου που συζητάμε αναφέρεται η ανταγωνιστική οικονομία, η οικονομική σύγκλιση με τους ευρωπαίους εταίρους, ανάπτυξη της Χώρας και ευημερία για όλους.

'Ολα αυτά μπορεί να ηχούν όμορφα, αλλά το ζήτημα είναι πώς θα γίνει η οικονομία ανταγωνιστική. Για ποιά σύγκλιση γίνεται λόγος; Για το πρόγραμμα ή για την οικονομική σύγκλιση. Πρέπει να πούμε ότι πρόκειται για δύο τελείως διαφορετικά πράγματα. Η Χώρα μας πως θα αναπτυχθεί. Ανταγωνιστική οικονομία είναι εκείνη που τα προϊόντα της και οι παρεχόμενες υπηρεσίες είναι υψηλής ποιότητας και προσφέρονται σε χαμηλές και ανταγωνιστικες τιμές. Σύμφωνα με το νομοσχέδιο, με την κατάργηση κάποιων απαλλαγών που είχαν κατακτήσει μετά από σκληρούς αγώνες οι εργαζόμενοι και με τη συμπίεση των αποδοχών τους, θα μειωθεί το κόστος παραγωγής των προϊόντων και υπηρεσιών και έτσι θα γίνει ανταγωνιστική η οικονομία.

Το πραγματικό κόστος εργασίας, σύμφωνα με τα στοιχεία της EUROSTAT, από 2,1% που ήταν το 1994, προβλεπόταν να μειωθεί κατά - 0,2% για το χρόνο που πέρασε και κατά 0,6% για τον χρόνο που διανύουμε.

Η μείωση του κόστους παραγωγής των παραγόμενων προϊόντων και των προσφερόμενων υπηρεσιών, πρέπει να γνωρίζετε πως δεν επιτυγχάνεται μόνο με τη μείωση των απολαβών των απασχολουμένων, αλλά επιτυγχάνεται κυρίως από μια σειρά άλλους παράγοντες, όπως από την άνοδο της παραγωγικότητας της εργασίας, τις τιμές των πρώτων υλών, τα επιτόκια, γενικά από το οικονομικό πλαίσιο, μέσα στο οποίο δραστηριοποιούνται οι διάφορες επιχειρήσεις κλπ.

Στην προκειμένη, λοιπόν, περίπτωση, η κατάργηση των όποιων απολαβών και απαλλαγών απολαμβάνουν οι εργαζόμενοι, αποβλέπει όχι στη μείωση του κόστους παραγωγής, αλλά στην αύξηση των κερδών και υπερκερδών του μεγάλου κεφαλαίου. 'Ετσι, σύμφωνα με τα στοιχεία της EUROSTAT, η αύξηση της κερδοφορίας του κεφαλαίου ανήλθε, για τη μεν εξαετία 1991-1996 στο 78,8%, έναντι 49,5%, που ήταν στη δεκαετία 80'-81'.

Η αύξηση, όμως, των κερδών του κεφαλαίου, αντί για επενδύσεις οδήγησε σε κάθετη πτώση τους, τόσο σε σχέση με το σύνολο των ακαθάριστων επενδύσεων του κεφαλαίου, όσο και στο σύνολο του ΑΕΠ. 

Θα μπορούσα να πω πάρα πολλά γι' αυτά τα ζητήματα που βάζουν σαν στόχο. Θα σταθώ, όμως, πάρα πολύ σύντομα σε ένα ζήτημα, στη φορολογία της ακίνητης περιουσίας.

Πίσω από το απατηλό επιχείρημα, να πληρώσουν οι έχοντες και οι κατέχοντες, επιδιώκετε να δημιουργήσετε την εντύπωση στο Λαό ότι, δήθεν φορολογείτε τη μεγάλη ακίνητη περιουσία. Η φορολογία της μεγάλης ακίνητης περιουσίας, ήταν και παραμένει πάγιο αίτημα του εργατοσυνδικαλιστικού κινήματος, όπως της ΓΣΕΕ, της ΑΔΕΔΥ κ.λπ. Ανταποκρίνεται όμως το νομοσχέδιο στο σκοπό αυτό, ότι δηλαδή θα φορολογήσετε τη μεγάλη και ακίνητη περιουσία;

Σύμφωνα με την έκθεση του λογιστηρίου, τα έσοδα από τη φορολογία της ακίνητης περιουσίας, προβλέπεται να ανέλθουν σε 28 δισ. δραχμές. Το στοιχείο αυτό και μόνο είναι αρκετό για να καταλάβει κανείς τις πραγματικές σας προθέσεις, κατά πόσο, δηλαδή, αποσκοπείτε να φορολογήσετε τη μεγάλη ακίνητη περιουσία, ή να θολώσετε τα νερά, για να εξαπατήσετε τον Ελληνικό Λαό ότι εφαρμόζετε δήθεν δίκαια φορολογική πολιτική.

Παράλληλα, διατηρείτε το Τέλος Ακίνητης Περιουσίας, το γνωστό ΤΑΠ, που οι έχοντες και οι κατέχοντες μεγάλη ακίνητη περιουσία, πληρώνουν περίπου τα ίδια με τους ιδιοκτήτες μικρής ακίνητης περιουσίας. Είναι γνωστό πως το μεγάλο κεφάλαιο δεν επενδύει τόσο σε ακίνητα, αλλά σε άλλους τομείς πιο κερδοφόρους, όπως είναι οι τίτλοι του δημοσίου, οι μετοχές, προβαίνει σε καταθέσεις στο εξωτερικό. Αλλά και αυτή τη μεγάλη ακίνητη περιουσία, που πρέπει να φορολογήσετε στο όνομα, δήθεν, της ανάπτυξης, που διατυμπανίζετε, την υπονομεύετε εσείς οι ίδιοι. Και αυτό φαίνεται αναλυτικά στα άρθρα του νομοσχεδίου, που φωτογραφίζουν την εξυπηρέτηση αυτών των συμφερόντων.

Με άλλα λόγια, μπορούμε να πούμε ότι οι αποφάσεις παίρνονται έξω από τη Βουλή και έρχονται εδώ μόνο για την επικύρωσή τους, για τη δημοκρατικοφάνειά τους.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, είναι η ώρα του ΚΚΕ τώρα. Τέσσερις ομιλητές, μια χαρά τα πάμε.

ΙΩΑΝΝΗΣ ΜΑΓΚΡΙΩΤΗΣ: Σε μένα ήσασταν αυστηρός, κύριε Πρόεδρε, στο χρόνο.

ΠΡΟΕΔΡΕΥΩΝ (Παναγιώτης Σγουρίδης): 'Εχετε δίκιο.

ΑΠΟΣΤΟΛΟΣ ΤΑΣΟΥΛΑΣ: Κυρίες και κύριοι Βουλευτές, πάλι φέτος η Κυβέρνηση πράττει το καθήκον της. Παίρνει όσο περισσότερα μπορεί από τους εργάτες και τους μισθωτούς και από τους συνταξιούχους. Τα παίρνει και τα δίνει στους βιομήχανους, στους εφοπλιστές, στους μεγαλεμπόρους, στις πολυεθνικές, στους αεριτζήδες.

Πρέπει να παραδεχθούμε ότι η πολιτική που κάνει η Κυβέρνηση μέσω της φορολογίας, δεν είναι και τόσο εύκολη υπόθεση. Χρειάζεται τέχνη και αποφασιστικότητα, να τη χαίρεται δηλαδή τη δουλειά αυτός που την κάνει και να τον εμπνέει, να τη βρίσκει με το συμπάθειο, όταν παίρνει το μοναδικό καρβέλι του φτωχού και το ρίχνει στο αμπάρι του πλούσιου. Τέτοια χαρίσματα έχει η Κυβέρνηση.

Τι κάνει λοιπόν; Βαφτίζει τους εφοπλιστές εθνικό κεφάλαιο, τους βιομήχανους, εθνική οικονομία, και τους κάθε είδους εκμεταλλευτές του Λαού και του πλούτου της Χώρας, τους ονομάζει μέχρι και εθνικούς ευεργέτες. Διαστρεβλώνει τα πράγματα, τις λέξεις και το νόημά τους. 'Ετσι ονομάζει τους εργαζόμενους, τους συνταξιούχους, τους ναυτεργάτες, έχοντες και κατέχοντες, σαν τους καλόγερους που βαφτίζουν το κρέας ψάρι και το τρώνε και αμαρτία δεν έχουν. Περιμένει έτσι η Κυβέρνηση να τα χάσει ο κόσμος, να μπερδευτεί, να μην παλέψει και να περάσει την πολιτική της ανώδυνα. Αρχίζει με τους έμμεσους φόρους, πληρώνουν όλοι τάχα εξ ίσου. Μεγάλο ψέμα. 'Εχει ένα καρβέλι ο εργάτης και χίλια ο Λάτσης. Η Κυβέρνηση πονηρά, πονηρά τους λέει, σας φορολογώ εξ ίσου, σας παίρνω από ένα καρβέλι με τους έμμεσους φόρους. Ποιά είναι η ουσία; 'Οτι ο εργάτης μένει με άδεια τα χέρια και άδειο στομάχι και ο Λάτσης με ενιακόσια ενενήντα εννέα καρβέλια. Αυτοί είναι οι άμεσοι φόροι και αποτελούν κοντά το 70%.

Πάει παρακάτω στους άμεσους φόρους. Τους μισθωτούς και τους συνταξιούχους τους έχει στο χέρι, τους φορολογεί προτού τους δώσει το μισθό και τη σύνταξη. Τους φορολογεί γερά. Πέντε χρόνια καμιά τιμαριθμοποίηση της φορολογίας. Το ετήσιο κόστος της τιμαριθμοποίησης ανέρχεται σε δισεκατομμύρια. Αυτά τα χρήματα τα κλέβετε από τους εργαζόμενους και από τους συνταξιούχους. Αν ήσασταν δίκαιοι, έπρεπε να αναπροσαρμόσετε τη φορολογική κλίμακα και για τα πέντε χρόνια και φυσικά για φέτος να προχωρήσετε και στην αναγκαία τιμαριθμοποίηση και να μειώσετε και τους φόρους.

Στους επαγγελματίες κάνει η Κυβέρνηση πως δεν μπορεί να τους φορολογήσει σύμφωνα με τα πραγματικά τους εισοδήματα, γιατί δεν έχει, λέει, μηχανοργάνωση, αλλά τη συμφωνία SEGEN μπορεί να τη φέρει και με αυτόν τον τρόπο

Σελίδα 2938 

να κρατήσουν όλα τα στοιχεία και να τα επεξεργαστούν ως την άκρη του κόσμου.

Τους μικρομεσαίους δεν μπορούν να τους βάλουν σε ένα σύστημα μηχανοργάνωσης. Γιατί; Και εν πάση περιπτώσει ο έλεγχος των μεγάλων επιχειρήσεων γιατί δεν γίνεται; Τι σας εμποδίζει να ελέγξετε τις υπερτιμολογήσεις και τις υποτιμολογήσεις; Και επειδή, τάχα, δεν μπορείτε να ελέγξετε τους μικρομεσαίους επαγγελματίες και εμπόρους, έχετε εφεύρει κριτήρια. Τα κριτήρια αυτά είναι άδικα και σκοπίμως άδικα. Τόσο άδικα, που, για να τα χρυσώσετε, τα ονομάζετε αντικειμενικά. Μόνο αντικειμενικά δεν είναι. Είναι ταξικά, ταξικότατα, κύριοι Βουλευτές. Στους μικρούς επαγγελματίες, τους παίρνει παραπάνω με όλα τα τερτίπια. Τους μεγάλους τους νομιμοποιεί, τους χαρίζει και τους επιτρέπει να φοροκλέπτουν. Αφήνει το φορολογικό συντελεστή στα μεγάλα εισοδήματα στο 45%, ενώ πριν είκοσι χρόνια ήταν 60% και στην οκταετία του ΠΑ.ΣΟ.Κ. 50%. Τους βοηθάτε. Αφήνετε όμως και τις ανώνυμες και προσωπικές μικρές επιχειρήσεις στο 35%. 'Ολα τα θέλετε. Δε θέλετε μόνο να πάρετε από τους μικρομεσαίους, θέλετε να καθαρίσετε και το ταξικό πεδίο, θέλετε να τους εξαφανίσετε, όπως θέλετε να εξαφανίσετε και τους αγρότες. Εκατοντάδες χιλιάδες μικρομεσαίοι επαγγελματίες εξαφανίζονται λόγω των επαγγελματικών κριτηρίων.

Για τους έχοντες και κατέχοντες, η Κυβέρνηση διαβάζει άλλο ευαγγέλιο. Οι εφοπλιστές δεν πληρώνουν για να μην αλλάξουν σημαία, λέει, στα καράβια τους.

Οι βιομήχανοι δεν πληρώνουν, μήπως πάρουν τα εργοστάσια και φύγουν, θα θυμώσουν!

Καταργούνται οι φοροαπαλλαγές. Ποιες, όμως; Αυτές που είχαν κάποιο κοινωνικό χαρακτήρα και απάλυναν το βάρος των μικρομεσαίων. 

Θα μπορούσα, κύριε Υπουργέ, να αναφέρω πολύ περισσότερα, κλείνω, όμως, με τούτο: Νομίζετε ότι ο κόσμος αυτά θα τα ανεχθεί. 'Ε, δεν τα ανέχεται. Και επειδή δεν τα ανέχεται, βγαίνει στους δρόμους. Και επειδή βγαίνει στους δρόμους και τους φοβάσθε, βγάζετε το προσωπείο των διαλόγων και φαίνεται το αποκρουστικό προσωπείο των δικαστηρίων και των κατασταλτικών μηχανισμών. Δεν θα περάσει αυτό. Αν είδατε ανεμοστρόβιλο, αυτόν να περιμένετε. 'Ετσι θα σας πάρει και -με συγχωρείτε για τη φράση- θα σας σηκώσει!

ΠΡΟΕΔΡΕΥΩΝ (Παναγιώτης Σγουρίδης): Ο κ. Διαμαντίδης έχει το λόγο.

ΙΩΑΝΝΗΣ ΔΙΑΜΑΝΤΙΔΗΣ: Κυρίες και κύριοι συνάδελφοι, συζητάμε σήμερα στην Ολομέλεια το φορολογικό νομοσχέδιο και η αίσθηση που μου έχει δημιουργηθεί, είναι ότι το αντιμετωπίζουμε σαν ένα απλό νομοσχέδιο, ένα νομοσχέδιο δημοσιονομικού περιεχομένου, που θα αποφέρει κάποια έσοδα στο Κράτος, βάσει του προϋπολογισμού. Αυτό είναι λάθος.

Είναι λάθος, γιατί το συγκεκριμένο νομοσχέδιο, είναι ένα νομοσχέδιο, που προσπαθεί να επιφέρει μία δημοσιονομική δικαιοσύνη, να "ακουμπήσει", θα έλεγα, όλους τους 'Ελληνες και τα μεγάλα βαλάντια και τα χαμηλότερα, με πνεύμα δικαιοσύνης. Εν πάση περιπτώσει, είναι ένα νομοσχέδιο για το οποίο, όλες οι Πτέρυγες της Βουλής, κύριοι συνάδελφοι, στο παρελθόν, έχουν τοποθετηθεί θετικά, γιατί όλοι μας στο παρελθόν μιλάγαμε και ήμασταν υπέρ της κατάργησης των φοροαπαλλαγών, γιατί όλοι μας θέλαμε να υπάρξει ένα δίκαιο φορολογικό σύστημα και να εξαιρεθούν οι φοροαπαλλαγές εκείνες, οι οποίες είχαν κάποιο αναπτυξιακό χαρακτήρα, ή, αν θέλετε, και εκείνες που ακουμπούσαν τις χαμηλότερες εισοδηματικές τάξεις, τις απαλλαγές κοινωνικού χαρακτήρα, των πολυτέκνων, των ατόμων με ειδικές ανάγκες κ.λπ.

Εκεί συμφωνούσαμε όλοι και δεν καταλαβαίνω σήμερα, που συζητάμε εδώ επί της αρχής και βλέπω, ότι τα Κόμματα της Αντιπολίτευσης διαφωνούν και καταψηφίζουν το νομοσχέδιο. Εάν έχουν κάποιες επιμέρους διαφωνίες, που είναι, αν θέλετε, σωστό, θεμιτό, λογικό -όπως έχουμε κι εμείς, οι Βουλευτές της Συμπολίτευσης κάποιες επιμέρους διαφωνίες με το νομοσχέδιο- να τις καταθέσουν και να προσπαθήσουμε να βρούμε λύση, αλλά όχι συλλήβδην, επειδή η Κυβέρνηση φέρνει ένα νομοσχέδιο που προσπαθεί να δώσει λύσεις και να εξυγιάνει το φορολογικό, το δημοσιονομικό μας σύστημα, βάσει, αν θέλετε και της πορείας μας προς την Ευρωπαϊκή 'Ενωσης να το καταψηφίζουν. Και δυστυχώς, δεν ακούσθηκε από κανέναν εδώ, ότι δεν μπορούμε με τα σημερινά δεδομένα, τα φορολογικά, να βαδίσουμε στην Ευρωπαϊκή 'Ενωση. Αντί, λοιπόν, να το ψηφίσετε, το καταψηφίζετε. Ποιος ο λόγος; Νομίζω ότι εδώ υπάρχει μία αντίφαση από πλευράς των Κομμάτων της Αντιπολίτευσης.

Ανέφερα προηγουμένως ότι, κι εμείς έχουμε κάποιες αμφιβολίες για επιμέρους διατάξεις. 'Ενα ερώτημα που μπαίνει στην Κυβέρνηση και από εμάς, κύριοι συνάδελφοι, είναι γιατί οι περισσότερες από τις οκτακόσιες απαλλαγές, δεν καταργούνται, αυτές είναι πεντακόσιες περίπου, να δούμε ποιές απ' αυτές είναι αναπτυξιακού χαρακτήρα, που πράγματι δεν πρέπει να καταργηθούν, ποιες είναι κοινωνικού χαρακτήρα, που επίσης, δεν πρέπει να καταργηθούν και αν κάποιες άλλες δεν έχουν συμπεριληφθεί στην έκθεση της Οικονομικής και Κοινωνικής Επιτροπής, τότε να τις συμπεριλάβουμε.

Θα ήθελα ειλικρινά, κύριε Υπουργέ, να γνωρίζω κι εγώ σαν Βουλευτής του Ελληνικού Κοινοβουλίου και της Συμπολίτευσης, ποιες είναι αυτές οι φοροαπαλλαγές, γιατί οι πληροφορίες που έχω είναι ότι υπάρχουν κάποιες φοροαπαλλαγές, που θα έπρεπε και αυτές να είχαν καταργηθεί. Πάντως χαίρομαι, που έστω και την τελευταία στιγμή, η Κυβέρνηση έκανε πίσω σε κάποιες επιμέρους διατάξεις, αφού είδε ότι επρόκειτο για φοροαπαλλαγές αναπτυξιακού χαρακτήρα, όπως κάποιες που αφορούν τη ναυτιλία μας και τις απέσυρε και επανέφερε το πρότερο καθεστώς.

ΣΤΡΑΤΗΣ ΚΟΡΑΚΑΣ:Δεν τις απέσυρε.

ΙΩΑΝΝΗΣ ΔΙΑΜΑΝΤΙΔΗΣ:Είναι το χαρτόσημο 2,4 για τις συμβάσεις στη Ναυτιλία. 'Ησασταν στην Επιτροπή, κύριε Κόρακα. Θα σας παρακαλέσω να με αφήσετε να μιλήσω.

Ο κ. Δρυς τις απέσυρε στην Επιτροπή από το φορολογικό νομοσχέδιο. Αφορούν τη ναυτιλία, κάποιες φοροαπαλλαγές, που δίνουν ώθηση και ανάπτυξη στη ναυτιλία.

ΣΤΡΑΤΗΣ ΚΟΡΑΚΑΣ:Για τους εφοπλιστές.

ΙΩΑΝΝΗΣ ΔΙΑΜΑΝΤΙΔΗΣ:Σας παρακαλώ τώρα, αφήστε τους εφοπλιστές και τους ναυτεργάτες. 'Ολοι αγωνιζόμαστε. Δεν μονοπωλείτε εσείς τα δίκαια των ναυτεργατών. Ας αφήσετε αυτή την καραμέλα, κύριε Κόρακα. Ξέρετε πολύ καλά ότι από πολλές πλευρές και από την πλευρά του ΠΑ.ΣΟ.Κ. υπάρχουν πολλοί Βουλευτές που σ' αυτό το διάστημα αγωνίστηκαν για την επίλυση των προβλημάτων των ναυτικών.

ΠΡΟΕΔΡΕΥΩΝ (Παναγιώτης Σγουρίδης):Συνεχίστε, κύριε Διαμαντίδη.

ΙΩΑΝΝΗΣ ΔΙΑΜΑΝΤΙΔΗΣ:Ναι, αλλά να με προστατεύσετε και να μη με διακόπτουν. 

ΠΡΟΕΔΡΕΥΩΝ (Παναγιώτης Σγουρίδης):Σας προστατεύω, αλλά εσείς απαντάτε. 

ΙΩΑΝΝΗΣ ΔΙΑΜΑΝΤΙΔΗΣ:Προχωρώ, κύριοι συνάδελφοι, σε κάποιες επιμέρους διατάξεις, μια και μιλάμε επί της αρχής. Βέβαια, όταν θα εισέλθουμε στη συζήτηση των άρθρων, θα κάνω και συγκεκριμένες προτάσεις. 

Θέλω να σταθώ στο τεράστιο πρόβλημα, που υπάρχει αυτή τη στιγμή και ταλαιπωρεί όλη τη Χώρα, όλη την Επικράτεια, και προέκυψε από την απεργία των ναυτικών.

Οφείλω να πω ότι από την αρχή ήμουν αντίθετος στη διάταξη αυτή, όπως είχε κατατεθεί στη Βουλή από τον Υπουργό Οικονομικών. Δηλαδή, ανεφέρετο στην αρχή ότι η φορολογία των ναυτικών θα είναι 10%, 12,5%, 15% -εννοώ οι συντελεστές- και βέβαια με πιέσεις πολλών συναδέλφων καταφέραμε και μειώθηκε αυτό το ποσοστό και έγινε για φέτος 5%, 7,5% για του χρόνου στα κατώτερα πληρώματα και 8% και 10% αντίστοιχα στα ανώτερα πληρώματα.

'Ηταν ένα σημαντικό βήμα από πλευράς Κυβέρνησης. 'Ηταν μια υποχώρηση, η οποία, κατά την άποψη μου, ήταν πολύ λογική. Και δυστυχώς βλέπω, ότι σήμερα επικρατεί μια ακραία τάση και οδηγείται η Χώρα σε περιπέτεια με πολλαπλάσια οικονομική επιβάρυνση από τη συνεχιζόμενη απεργία των ναυτικών. Πιστεύω ότι τα χρήματα, τα οποία η Κυβέρνηση θα εξοικονομήσει από τη φορολόγηση των ναυτικών, είναι 

Σελίδα 2939 

ελάχιστα σε σχέση με αυτά που χάνονται από τη συνεχιζόμενη απεργία. Γι' αυτόν ακριβώς το λόγο θα πρέπει σήμερα, κύριε Υπουργέ, να βρεθεί μια λύση σ' αυτό το τεράστιο θέμα. 

Πριν εισέλθω στην πρότασή μου, θέλω να τονίσω ένα πολύ σημαντικό θέμα για την Κυβέρνηση -και είναι προς τιμήν της- γιατί, κύριοι συνάδελφοι, ούτε ο Κωνσταντίνος Καραμανλής στην παντοδυναμία του δεν τόλμησε, ή δεν μπόρεσε, να προχωρήσει σε απαλλαγές, ούτε ο Ανδρέας Παπανδρέου στην παντοδυναμία του, στο 48% του 1981, δεν τόλμησε ή δεν μπόρεσε, να προχωρήσει στις απαλλαγές και έρχεται σήμερα η Κυβέρνηση του ΠΑ.ΣΟ.Κ. με Πρωθυπουργό τον Κώστα Σημίτη και κάνει ένα βήμα τολμηρό, ένα βήμα που θα εξυγιάνει την οικονομία μας. Αυτά εν παρενθέσει.

'Ερχομαι στο θέμα των ναυτικών, κύριε Υπουργέ. Πιστεύω ότι, έστω και τώρα, πρέπει να βρεθεί μια συμβιβαστική λύση. Και η συμβιβαστική λύση, που πρέπει να βρεθεί, είναι: Ακόμα και αυτοί οι συντελεστές, που έχει αποφασίσει η Κυβέρνηση μετά την παρέμβαση πολλών, εννοώ τους κατώτερους, το 7,5% και το 10%, να δούμε...

ΚΥΡΙΑΚΟΣ ΣΠΥΡΙΟΥΝΗΣ:Πέντε τοις εκατό.

ΙΩΑΝΝΗΣ ΔΙΑΜΑΝΤΙΔΗΣ: ...-αν είναι δυνατόν να τα δούμε τελείως λογιστικά- τι θα κερδίσουμε, αν μειωθούν κατά μία ή δύο μονάδες, αν το 7,5% πάει στο 5% ή στο 6% και το 10% στο 8%. 'Εστω και την τελευταία στιγμή, νομίζω ότι δεν είναι τόσο σημαντικό το θέμα, δεν είναι τόσο σημαντικά τα οφέλη που θα προκύψουν στο Ελληνικό Δημόσιο από τη συνεχιζόμενη απεργία, η οποία -σημειωτέον, κύριοι συνάδελφοι, δεν είναι τυχαίο το γεγονός- συνεχίζεται σε τόνους έξαλλους από κάποιους συγκεκριμένους συνδικαλιστές, οι οποίοι, τώρα που συζητάμε το φορολογικό νομοσχέδιο, βάζουν θέματα που αφορούν συνολικά την Εμπορική Ναυτιλία. Διότι θα μπορούσαν να βάλουν θέματα και να δεσμευτεί η Κυβέρνηση, να δεσμευτούμε όλοι, κύριε Υπουργέ, ότι σ' ένα χρονικό διάστημα, πολύ σύντομο, το Υπουργείο Ναυτιλίας και η Κυβέρνηση θα φέρει θέματα που θα δίνουν λύσεις και στο ασφαλιστικό και στο εργασιακό και όχι τώρα που συζητάμε φορολογικό νομοσχέδιο να απεργούν και να συνεχίζουν με ένα τέτοιο ακραίο τρόπο την απεργία τους με συνέπειες, όπως είπα, φοβερές για την ελληνική οικονομία.

'Ενα δεύτερο θέμα, κύριε Υπουργέ, αφορά τα προσφυγικά, ποντιακά σωματεία, τα οποία έχουν προσφέρει στην κοινωνία μας και τα οποία διατηρούν άσβεστη τη μνήμη των αλησμόνητων πατρίδων.

'Ερχεσθε και βάζετε ένα φόρο εισοδήματος 20%, από τις δωρεές που κάποιοι έχουν μια ικανότητα και μια δυνατότητα να προσφέρουν. Νομίζω ότι αυτό είναι άδικο, γιατί αυτές οι δωρεές των 300.000 δρχ., των 500.000 δρχ. ή του 1 εκατ. δραχμών δεν πρέπει να φορολογούνται όταν μιλάμε για Σωματεία τα οποία τους μόνους πόρους που έχουν, είναι ακριβώς αυτές οι δωρεές.

Πολλές φορές εμείς οι Βουλευτές αγωνιζόμαστε και τρέχουμε να παρακαλάμε Υπουργούς να δώσουν 100.000 δρχ. ή 200.000 δρχ. ή 300.000 δραχμές σε κάποια Σωματεία. 

Υπάρχει ένα άλλο θέμα -επειδή ο χρόνος πιέζει, θα τα πούμε και στα άρθρα- με τους διπλωμάτες. Ενδεικτικά αναφέρομαι στους διπλωμάτες και τους υπαλλήλους της Κύπρου, οι οποίοι έχουν πάρει αυτοκίνητα με την προοπτική να τα εκτελωνήσουν όταν έλθουν στην Ελλάδα, με τιμόνι αριστερά. Σήμερα, τους το καταργείτε αυτό το προνόμιο, με συνέπεια να μην μπορούν ούτε στην Κύπρο να τα πουλήσουν, γιατί στην Κύπρο το τιμόνι στα αυτοκίνητα είναι δεξιά. Είναι ένα επιμέρους θέμα και θα παρακαλέσω να δοθεί η δυνατότητα να υπάρξει μια μεταβατική διάταξη.

ΠΡΟΕΔΡΕΥΩΝ (Παναγιώτης Σγουρίδης): Το ίδιο είναι και για τους στρατιωτικούς. 

ΒΑΣΙΛΗΣ ΚΕΔΙΚΟΓΛΟΥ: Kύριε Πρόεδρε, είναι πολλοί. Δεν είναι μόνο οι διπλωμάτες, είναι και άλλοι. 

ΙΩΑΝΝΗΣ ΔΙΑΜΑΝΤΙΔΗΣ: Είναι πολλοί. Πάντως, είναι ένα θέμα που πιστεύω ότι θα πρέπει να επανεξεταστεί από την Κυβέρνηση. 

Τέλος, θέλω να επισημάνω ένα θέμα. Το είχα πεί και πρόσφατα στο Χρηματιστήριο, στην ομιλία μου, το είχα πει και στον Προϋπολογισμό. Είναι το θέμα του TAXIS. Είναι ένα τεράστιο θέμα για την ελληνική οικονομία, για την εξυγίανση της δημοσιονομικής πολιτικής.

Δεν πρέπει με κανένα τρόπο, κύριε Υπουργέ, να κάνει πίσω η Κυβέρνηση ούτε να ολιγωρήσει η Κυβέρνηση και κάποιοι παράγοντες στο Υπουργείο Οικονομικών και να πάει πίσω το TAXIS.

Με αυτά λοιπόν τα λόγια, κύριε Πρόεδρε, ψηφίζω το φορολογικό νομοσχέδιο επί της αρχής και επιφυλάσσομαι να τοποθετηθώ στα επιμέρους άρθρα.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Σγουρίδης): Ο κ.Καρασμάνης έχει το λόγο.

ΓΕΩΡΓΙΟΣ ΚΑΡΑΣΜΑΝΗΣ: Κυρίες και κύριοι συνάδελφοι, η εξυγίανση του δημοσιονομικού τομέα της Χώρας αποτέλεσε τα τελευταία χρόνια έναν από τους βασικότερους στόχους του κυβερνώντος Κόμματος και μια από τις κύριες προεκλογικές του εξαγγελίες. Πάνω σ'αυτή υποστήριζαν, ότι θα στηριζόταν μια λιγότερο ή περισσότερο πετυχημένη εισοδηματική και φορολογική πολιτική του.

Φυσικά, σ'αυτές τις περιπτώσεις, ουδέποτε γινόταν φανερά λόγος για επιβολή νέων φόρων ή για καταργήσεις φορολογικών απαλλαγών, κυρίως των ασθενέστερων οικονομικά και κοινωνικά τάξεων, αλλά αντίθετα υπερτονιζόταν η αναγκαιότητα συρρίκνωσης της κρατικής σπατάλης.

Τα δημιουργούμενα ερωτήματα, για το πώς θα ήταν δυνατόν να διευρυνθούν τα έσοδα του ελληνικού Δημοσίου χωρίς να θιγούν ακόμα περισσότερο οι ανέκαθεν τροφοδοτούντες τα δημόσια ταμεία, μισθωτοί και συνταξιούχοι, χωρίς να υπάρχει η αναγκαία υποδομή από τη μεριά των αρμόδιων φορέων και υπηρεσιών για την πάταξη της φοροδιαφυγής, τη διεύρυνση της φορολογητέας βάσης, τη δικαιότερη ανακατανομή των φορολογικών βαρών και τη μείωση των μη αναγκαίων δαπανών είτε διασκεδάζονταν με μεσοβέζικες και ουτοπικές απαντήσεις είτε έμεναν μετέωρα και αναπάντητα.

Δυστυχώς, το υπό συζήτηση νομοσχέδιο και πρόσθετους φόρους επιβάλλει και δίκαιες παροχές περικόπτει, επιβαρύνοντας τους πάντες, χωρίς ουσιαστικές εξαιρέσεις και οδηγεί σε μια αναπόφευκτη συρρίκνωση των οικονομικών δραστηριοτήτων.

Το γεγονός αυτό αποκτά ακόμα μεγαλύτερη βαρύτητα, αν σκεφθεί κανείς ότι: Πρώτον, η όποια αναβάθμιση της κοινωνικής δικαιοσύνης συνεπάγεται εκ των πραγμάτων ένα δικαιότερο καταμερισμό των φορολογικών βαρών.

Δεύτερον, ότι η όποια βελτίωση του βαθμού αποτελεσματικότητας της ελληνικής οικονομίας, ως γνωστόν, περνάει μέσα από μια καλυτέρευση των δεικτών παραγωγικότητας και ανταγωνιστικότητας των κυριοτέρων οικονομικών κλάδων, που μόνο μέσα στα πλαίσια ενός υγιούς δημοσιονομικού συστήματος είναι δυνατή.

Τρίτον, ότι η αποδοτικότερη λειτουργία του Κράτους και των θεσμών με λιγότερες σπατάλες θεωρείται στην προκειμένη περίπτωση εκ των ων ουκ άνευ, βασική προϋπόθεση.

Τέταρτον, ότι η επιτάχυνση της οικονομικής και κοινωνικής σύγκλισης με τις λοιπές χώρες της Ευρωπαϊκής 'Ενωσης και η πάση θυσία στήριξη των Ενόπλων Δυνάμεων, δεν μπορεί να επιτευχθεί χωρίς την έμπρακτη συμμετοχή των πολιτών μέσα από ένα δίκαιο και αποδοτικό φορολογικό σύστημα. 

Φυσικά, από τα προαναφερόμενα, εύκολα αποδεικνύεται η αναγκαιότητα αλλαγής του ισχύοντος φορολογικού συστήματος, που με κανένα τρόπο δεν νοείται ότι αποτελεί μία εύκολη υπόθεση και ότι οι θιγόμενοι θα παραμείνουν με σταυρωμένα τα χέρια. 

Μία πρόγευση ενός αδιάκοπου κοινωνικού ξεσηκωμού, νομίζουμε ότι έχει πάρει ήδη η Κυβέρνηση, που, κατά την άποψή μας, αποτελεί μέρος ενός καθολικότερου ξεσπάσματος λαϊκής αγανάκτησης, που θα προκληθεί με τον καιρό και θα ολοκληρωθεί μετά την εφαρμογή του εν λόγω νομοσχεδίου. Και ο λόγος είναι, ότι άλλα έλεγε η Κυβέρνηση προεκλογικά.

Είναι αδιανόητο, οι συντάκτες και οι εισηγητές του να μην 

Σελίδα 2940 

είχαν κατανοήσει ότι η κατάργηση μίας μεγάλης σειράς φοροαπαλλαγών, θα είχε, πέρα από τη δίκαιη αντίδραση των άμεσα θιγόμενων, και πολλαπλασιαστικά αρνητικά φαινόμενα με συγκεκριμένες συνέπειες μακροχρόνιου χαρακτήρα.

Σταχυολογώντας ορισμένες από αυτές, θα μπορούσαμε να πούμε, ότι η κατάργηση του επιδόματος, που αφορά τις πολύτεκνες οικογένειες, δεν θίγει μόνο τους άμεσα ενδιαφερόμενους, που ως επί το πλείστον ανήκουν στις ασθενέστερες κοινωνικά τάξεις, αλλά επιτείνει ακόμα περισσότερο το οξύτατο δημογραφικό πρόβλημα της Χώρας, που είναι άρρηκτα συνδεδεμένο με την ίδια μας την περαιτέρω ύπαρξη ως 'Εθνους.

Ο συνεχώς μειούμενος αριθμός νεοκαταταγέντων στρατιωτών, ανησυχεί ήδη έντονα την ηγεσία των Ενόπλων Δυνάμεων, η οποία, σύμφωνα με τις τελευταίες της ανακοινώσεις, σκέπτεται να επεκτείνει τη θητεία πενταετούς διάρκειας, δημιουργώντας ένα ημιεπαγγελματικό στρατιωτικό σώμα, προκειμένου να αντιμετωπίσει το πρόβλημα. Φυσικά, τις συναφείς με το δημογραφικό μας πρόβλημα οικονομικές και κοινωνικές επιπτώσεις, τις αντιπαρέρχομαι ως αυτονόητες.

Επίσης, η κατάργηση της φορολογικής απαλλαγής των χορηγιών, που ενισχύει την έμφυτη διάθεση των πολιτών να χρηματοδοτούν φιλανθρωπικά και πολιτιστικά έργα, τα οποία φυσικά θα έπρεπε να είναι αποκλειστικά κρατική μέριμνα, θα οδηγήσει σε μαρασμό, σειρά ευαγών ιδρυμάτων, όπως γηροκομεία, άσυλα ανιάτων, ορφανοτροφεία, ιδρύματα ατόμων με ειδικές ανάγκες κ.λπ., με απρόβλεπτες συνέπειες για τους αναξιοπαθούντες συνανθρώπους μας, καθώς επίσης και πολλούς συντελεστές μουσικών, θεατρικών, κ.λπ. εκδηλώσεων, που δίνουν χαρά και ελπίδα, βελτιώνοντας έτσι την ποιότητα της ζωής των πολιτών. Είναι εξωφρενικό να φορολογείται κάποιος για κάτι που προσφέρει και που παύει να κατέχει.

Ακόμη, η περικοπή του εισοδήματος στην αλλοδαπή, που παίρνουν οι διπλωμάτες, οι δημόσιοι υπάλληλοι κ.λπ., σε μια εποχή, όπου έχουμε ως 'Εθνος αποδοθεί σε έναν τιτάνιο αγώνα να πείσουμε για τα δίκαια αιτήματα αυτού του Τόπου, τους φίλους και μη φίλους, στηριζόμενοι σε μία χούφτα άξιους διπλωμάτες και διπλωματικούς υπαλλήλους, τους δημιουργούμε, ενδεχόμενα με αυτόν τον τρόπο, ένα πρόσθετο πρόβλημα οικονομικού χαρακτήρα, τη στιγμή που η 'Αγκυρα ενισχύει ποικιλότροπα τους διπλωματικούς της αντιπροσώπους στο εξωτερικό.

Η κατάργηση της φοροαπαλλαγής των επιδομάτων για επικίνδυνες εργασίες, θα έχει απρόβλεπτες συνέπειες για την περαιτέρω άσκηση αυτών των εργασιών.

Η κατάργηση της φοροαπαλλαγής από δασμούς και φόρους των οικοσυσκευών και των αυτοκινήτων, καθώς επίσης και η κατάργηση της απαλλαγής από το φόρο μεταβίβασης αγοράς ακινήτων των Ελλήνων του εξωτερικού, θα λειτουργήσει ανασταταλτικά στον επαναπατρισμό και τη μόνιμη εγκατάσταση των ομογενών μας και στην εισροή συναλάγματος.

Η κατάργηση των φοροαπαλλαγών των επιδομάτων των Ενόπλων Δυνάμεων και των Σωμάτων Ασφαλείας, που αποδυναμώνει ουσιαστικά την πρόσφατα χορηγηθείσα πενιχρά αύξηση των αποδοχών τους, καταδεικνύει για μία ακόμη φορά τη διπλοπροσωπεία της Κυβέρνησης στην άσκηση της εισοδηματικής πολιτικής, ανεξάρτητα από το ποια κοινωνική τάξη αυτή αφορά.

Η εμμονή της Κυβέρνησης στα αντικειμενικά κριτήρια, που έχουν οδηγήσει δεκάδες χιλιάδες επιχειρήσεις σε κλείσιμο, δεκάδες χιλιάδες οικογένειες στην ανεργία, ακόμη η διατήρηση της φορολογικής κλίμακας, χωρίς τιμαριθμική αναπροσαρμογή για πέμπτη συνεχή χρονιά, η φορολόγιση των ακινήτων των ιερών μονών και μητροπόλεων καθώς επίσης και η κατάργηση της μεταφοράς των δαπανών των εξόδων ιατρικής και νοσοκομειακής περίθαλψης για τα δύο επόμενα χρόνια, μας δίνουν το δικαίωμα να χαρακτηρίσουμε το νομοσχέδιο ανάλγητο, φοροεισπρακτικό, αντιαναπτυξιακό.

Με αυτές τις λίγες αναφορές, προσπαθήσαμε να καταδείξουμε την αναποτελεσματικότητα της φορολογικής πολιτικής, που σκοπεύει να εφαρμόσει η Κυβέρνηση, η οποία όμως δυστυχώς, όπως διαφαίνεται πολύ σύντομα, θα εισπράξει τους καρπούς της κοινωνικής αναλγησίας, που τη χαρακτηρίζει και των ερασιτεχνισμών, που πρυτάνευσαν κατά τη σύλληψή της.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καρασμάνη.

Η κα Βασιλική Αράπη-Καραγιάννη έχει το λόγο. Απούσα, διαφράφεται.

Ο κ. Μελάς έχει το λόγο.

ΠΑΝΑΓΙΩΤΗΣ ΜΕΛΑΣ: Κύριε Πρόεδρε, κυρίες και κύριοι συνάδελφοι, η Κυβέρνηση με το νέο φορολογικό νομοσχέδιο περί "καταργήσεως φορολογικών απαλλαγών και άλλες διατάξεις", συνεχίζει τη φορομπηχτική, την φοροεισπραχτική της πολιτική, εναντίον όχι των εχόντων και κατεχόντων, αλλά των μη εχόντων.

Ακολουθεί μετά τις εκλογές μία οικονομική πολιτική τελείως αντίθετη από αυτή που είχε υποσχεθεί προεκλογικά στον Ελληνικό Λαό, φτάνοντας στο κατακόρυφο την αναξιοπιστία της. Γι' αυτό, δεν έχετε δικαίωμα, κύριοι της Κυβέρνησης, να λέτε ότι έχετε την πρόσφατη ετυμηγορία του Ελληνικού Λαού, για να εφαρμόσετε αυτά τα οικονομικά μέτρα. Αυτό που έχετε είναι την πρόσφατη και συνεχιζόμενη αντίδραση του Ελληνικού Λαού με απεργιακές κινητοποιήσεις ενάντια στην οικονομική σας πολιτική. Θα μπορούσατε να πάρετε τα μέτρα αυτά, εάν προεκλογικά είχατε πει την αλήθεια στο Λαό, άν τα είχατε εξαγγείλει. Πριν από τις εκλογές, άλλα λέγατε, ότι δεν θα επιβληθούν νέοι φόροι, ότι οι δείκτες της οικονομίας πάνε καλά. Και αμέσως μετά εφαρμόζετε μία φορολογική εξόντωση, μία φορολογική επιδρομή για έσοδα ύψους περίπου 1 τρισ. δραχμών.

Η φορολογική σας επιδρομή, η φορολογική αυτή λαίλαπα χαρακτηρίζεται από κοινωνική αναλγησία, αφού έφθασε μέχρι του σημείου να κόψετε το υποτυπώδες επίδομα της πολύτεκνης μητέρας σε μία περίοδο εντόνου δημογραφικού προβλήματος.

Η κοινωνική σας αναλγησία προχώρησε και έφθασε μέχρι τη φορολόγηση της περιουσίας των εσόδων και των αποκτημάτων των φιλανθρωπικών και κοινωφελών ιδρυμάτων, ορφανοτροφείων, γηροκομειών, πτωχοκομείων κ.λπ.που λειτουργούν επί δεκάδες χρόνια στη Χώρα μας και προσφέρουν ανεκτίμητες υπηρεσίες κοινωνικής προστασίας σε αναξιοπαθούντα άτομα, παιδιά διαλυμένων οικογενειών, απόρους και κατάκοιτους γέροντες. Τα ιδρύματα αυτά που καλύπτουν ευαίσθητους τομείς κοινωνικής πρόνοιας και προστασίας λειτουργούν με δικούς τους πόρους, χωρίς την παραμικρή κρατική επιχορήγηση. Γι' αυτό, μέχρι σήμερα, το Κράτος, αναγνωρίζοντας την ανεκτίμητη κοινωνική προσφορά των ιδρυμάτων αυτών, απήλασσε από κάθε είδους φορολογία τα αποκτήματα και τους πόρους των, πράγμα που συνέβαλε αυτό στην αποτελεσματική λειτουργία τους, επί δεκαετίες. Εσείς τώρα, ακολουθώντας μία ψυχρή εισπρακτική πολιτική χωρίς κοινωνική ευαισθησία, φορολογείτε την ακίνητη περιουσία, τα αποκτήματα και τα έσοδα των κοινοφελών και φιλανθρωπικών ιδρυμάτων πλήττοντας ευθέως την οικονομική τους υπόσταση και δημιουργώντας τους τεράστια οικονομικά προβλήματα, που σίγουρα θα τα οδηγήσουν ή σε υποβάθμιση των παρεχομένων υπηρεσιών ή σε διακοπή της λειτουργίας των.

Τι θα κάνετε, κύριοι της Κυβέρνησης, αν κλείσουν ορισμένα εξ αυτών, ή και όλα; 'Εχετε αντίστοιχα κρατικά ιδρύματα για να προσφέρετε θαλπωρή στους αναξιοπαθούντες; Αν είχατε, θα υπήρχε δικαιολογία για τη φορολόγησή τους. 'Ομως, δεν υπάρχουν. 'Η και τα ελάχιστα που υπάρχουν, προσφέρουν υποβαθμισμένες υπηρεσίες και κοστίζουν αρκετά στο Κράτος, αφού λειτουργούν κάτω από την κρατική ρουσφετολογική αντίληψη και νοοτροπία. Τι θα κάνετε, λοιπόν, αν κλείσουν; Θα πετάξετε τα αναξιοπαθούντα άτομα, γέροντες και παιδιά, στους δρόμους; Γι' αυτό, μην προβείτε στη φορολόγησή τους.

Προηγουμένως ο κύριος Υπουργός Εθνικής Οικονομίας άφησε να εννοηθεί ότι θα ελαττωθεί η φορολόγησή τους. Δεν ξέρω μέχρι ποίου σημείου. Αφήστε όμως, αυτά τα ιδρύματα όπως έχουν, για να προσφέρουν την κοινωνική τους προστασία, αφού τίποτε δεν ζητούν από το Κράτος.

Σελίδα 2941 

 

Προχωρώ στη φορολόγηση των ελευθέρων επαγγελματιών. Συνεχίζετε τη φορολόγησή τους με τα αντικειμενικά κριτήρια, κατά τρόπο άδικο, ισοπεδωτικό και αντιαναπτυξιακό, φορολογώντας το επάγγελμα και όχι το εισόδημα. Δεν έχετε αντιληφθεί ότι, λόγω των αντικειμενικών κριτηρίων, εκατοντάδες μικρομεσαίες επιχειρήσεις έχουν κλείσει και άλλες οδηγούνται σε κλείσιμο, γιατί δεν μπορούν να τα βγάλουν πέρα, αφού κάθε χρόνο πληρώνουν περισσότερα στην Εφορία, λόγω των αντικειμενικών κριτηρίων, ενώ αντίστοιχα έχουν ελάττωση των εισοδημάτων τους;

'Ερχομαι τώρα ως Πειραιώτης Βουλευτής, να σας τονίσω την αναστάτωση που έχετε προκαλέσει σε όλα τα λιμάνια της Χώρας, ξεκινώντας από το Λιμάνι του Πειραιά με τη φορολόγηση των ναυτικών.

Για τις επιπτώσεις αυτής της αναστάτωσης είσθε υπεύθυνοι. Επιβάλλετε φορολογία σε μια τάξη ανθρώπων που στις άλλες ευρωπαϊκές χώρες, για την ανάπτυξη της εμπορικής ναυτιλίας, καταργούν τη φορολόγησή τους. Φορολογείτε μια τάξη ανθρώπων που η εργασία τους έχει ιδιαιτερότητες. Εργάζονται κάτω από αντίξοες συνθήκες, παλεύοντας πολλές φορές με τα στοιχεία της φύσεως. Δεν έχουν συνεχή απασχόληση -αφού δεν εργάζονται δώδεκα μήνες το χρόνο-. 'Εχουν προβλήματα με την εξεύρεση εργασίας, λόγω της συρρίκνωσης της εμπορικής ναυτιλίας και τέλος, προσφέρουν, με το συνάλλαγμα, που εισάγουν, πολύτιμες υπηρεσίες στην εθνική οικονομία.

Αλήθεια, θέλω να μου απαντήσετε, κύριοι της Κυβέρνησης, θεωρείτε τους ναυτεργάτες έχοντες και κατέχοντες; Διότι ο Πρωθυπουργός είπε ότι τα οικονομικά βάρη αυτοί θα τα σηκώσουν. Δυστυχώς, όμως τα σηκώνουν οι οικονομικά αδύνατοι, γι'αυτό προβαίνουν σε απεργιακές κινητοποιήσεις.

Εσείς, τι προσπαθείτε; Προσπαθείτε, αφ'ενός μεν με την κινητοποίηση των λιμενικών, των αστυνομικών, των ΜΑΤ, που παρά τη θέληση των οργάνων αυτών -θέλω να το τονίσω αυτό- με δική σας εντολή, και παρά τη θέλησή των, προσπαθείτε να δημιουργήσετε προβλήματα στην απεργία των. Αφ' ετέρου προωθείτε τη σύγκρουση των διαφόρων κοινωνικών ομάδων. Προσπαθείτε δηλαδή να πλήξετε το δημοκρατικό και κατοχυρωμένο δικαίωμα της απεργίας, εφαρμόζοντας πρωτόγνωρους τρόπους κοινωνικής σύγκρουσης, εφαρμόζοντας σύγκρουση των απεργών με τις κοινωνικές ομάδες που πλήττονται. Και αυτό το χαρακτηρίζετε ως κοινωνικό αυτοματισμό.

Αλήθεια, είσθε αχτύπητοι στην εξεύρεση τέτοιων μεθόδων, είσθε αχτύπητοι στην εξεύρεση τέτοιων λεκτικών σχηματισμών. Θα χτυπηθείτε, όμως, από τον Ελληνικό Λαό στις επόμενες εκλογές.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας):'Εχουμε καιρό.

ΠΑΝΑΓΙΩΤΗΣ ΜΕΛΑΣ:Θα έλθουν γρήγορα.

Τώρα αντιληφθήκατε ότι, όταν απεργεί μια κοινωνική τάξη δημιουργείται πρόβλημα σε κάποια άλλη, στον Ελληνικό Λαό. 'Οταν εσείς κατεβάζετε τους διακόπτες της ΔΕΗ, δε δημιουργούσατε τότε κοινωνικό πρόβλημα σε χιλιάδες καταναλωτές ή σε άλλες κοινωνικές τάξεις; Θερίζετε τώρα ό,τι επί χρόνια σπείρατε. Και σπείρατε λαϊκισμό και δημαγωγία.

Δείτε, κύριοι της Κυβέρνησης, το θέμα της εμπορικής ναυτιλίας, όχι κάτω από την πεισματική σας αντίδραση για διάλογο και την υπονόμευση της απεργιακής κινητοποιήσεώς τους, αλλά ως εθνικό θέμα, ως εθνικό κεφάλαιο.

Πρέπει να εγκαταλείψετε την άκαρπη και σκληρή στάση σας και να καθήσετε στο τραπέζι των διαπραγματεύσεων, ώστε να βρεθεί χρυσή τομή στα προβλήματα των ναυτικών, που είναι το φορολογικό, το εργασιακό και το συνταξιοδοτικό. Αλλά να βρεθεί επίσης και χρυσή τομή μεταξύ ναυτεργατών και εφοπλιστικού κόσμου, για να σταματήσει η απεργία που δημιουργεί σε πολλούς προβλήματα.

Πρέπει να συνεχίσει η Ελληνική σημαία να κυματίζει σε όσο το δυνατόν περισσότερα πλοία, όχι μόνο για εθνικούς λόγους, αλλά και για οικονομικούς. Διότι όταν ένα πλοίο αλλάζει σημαία -και εσείς με την πολιτική που ακολουθείτε εξαναγκάζετε τα πλοία να αλλάξουν σημαία- χάνει αρκετά εισοδήματα το Ν.Α.Τ. και άλλοι τομείς, δηλαδή χάνει αρκετά εισοδήματα το Κράτος και χάνονται θέσεις εργασίας.

Μόνο τον τελευταίο καιρό έχουμε ελάττωση πλοίων υπό ελληνική σημαία γύρω στα ενενήντα και χάνονται γύρω στα 2 δισ. δραχμές κάθε χρόνο. Ειλικρινά, θα σας ακούσω και τώρα, εάν μπορείτε να μου απαντήσετε. Μπορείτε να μας πείτε τι θα συνεισφέρει στον κρατικό κορβανά η φορολόγηση των ναυτικών, πόσα δισεκατομμύρια; Υπεύθυνη απάντηση μέχρι τώρα δεν έχετε δώσει. Κάποιοι ομιλούν για 8 δισ.'Αλλοι λένε για 10 δισ. ή 12 δισ. Πέστε μας εσείς υπεύθυνα. Η φορολόγηση των ναυτικών πόσα θα φέρει, ξέρετε ή δεν ξέρετε; Για να δούμε στη συνέχεια τι χάνετε από την απεργία των ναυτικών; Τι προβλήματα δημιουργούνται και τι μπορεί να χαθεί από την αλλαγή της σημαίας των πλοίων, στην οποία θα εξαναγκαστούν. Για να δούμε τελικά, πού οδηγεί αυτή η ακαμψία σας. Φυσικά, ένα τέτοιο φορολογικό νομοσχέδιο που πλήττει, όπως σας είπα και στην αρχή, τους μη έχοντες και τους κατέχοντες και που είναι αντιλαϊκό και αντιαναπτυξιακό, εγώ δεν το ψηφίζω.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο κ. Κίρκος έχει το λόγο.

Απών, διαγράφεται.

Ο κ. Σπύρου έχει το λόγο.

ΣΠΥΡΙΔΩΝ ΣΠΥΡΟΥ: Κύριε Πρόεδρε, κυρίες και κύριοι συνάδελφοι, είναι κορυφαία η επιλογή να βαδίσουμε το δρόμο της Οικονομικής και Νομισματικής 'Ενωσης της αναπτυγμένης Ευρώπης. Θεωρούμε το θέμα εθνικής προτεραιότητας και όλοι πρέπει να προσφέρουμε ανάλογα με τις δυνατότητές μας.

Το ΠΑ.ΣΟ.Κ. που κυβέρνησε τα δώδεκα από τα δεκαέξι χρόνια από την είσοδό μας στην Ευρωπαϊκή 'Ενωση, έχει καίρια την ευθύνη για το ότι η Χώρα μας είναι ουραγός και κινδυνεύει να χάσει και το δεύτερο στάδιο ένταξης στη Οικονομική και Νομισματική 'Ενωση.

Και είναι παρήγορο ότι δηλώνει τουλάχιστον, έστω και αργά, έστω και σήμερα, ότι θα προσπαθήσει να μην περιθωριοποιηθούμε.

Η πολιτική που εξήγγειλε δεν κάνει τις απαραίτητες τομές και ρήξεις. Είναι άτολμη, ανεπαρκής και ανίκανη να οδηγήσει τη Χώρα στη σύγκλιση, με παράλληλη ανάπτυξη. Οι όροι της Συνθήκης του Μάαστριχτ χρησιμοποιούνται ως άλλοθι για να αποκρύψει η Κυβέρνηση την αδυναμία της από το Λαό και τις προεκλογικές της δεσμεύσεις για λήψη μέτρων που θα βοηθούσαν την οικονομία να ορθοποδήσει και να γίνει ανταγωνιστική.

Τη διάθεσή της αυτή την έδειξε η Κυβέρνηση όταν έφερε το πρώτο οικονομικό νομοσχέδιο στη Βουλή, νομοσχέδιο που ευνόησε τους μεγαλοσχήμονες, μεγαλοφειλέτες, με σκανδαλώδεις ρυθμίσεις πολλών εκατοντάδων δισεκατομμυρίων δραχμών. 

Το φορολογικό νομοσχέδιο που συζητείται σήμερα επί της αρχής, στην Ολομέλεια της Βουλής, επιδιώκει να αυξήσει τα έσοδα του Κράτους και δεν τηρεί την συνταγματική επιταγή για ισότιμη συμμετοχή των πολιτών στα φορολογικά βάρη, με ισονομία και κοινωνική δικαιοσύνη.'Εχει καθαρά εισπρακτικό χαρακτήρα.

Τα μέτρα που παίρνει αποτελούν επιδρομή φόρων προς όλες τις κοινωνικές τάξεις και όχι μόνο σ'αυτούς που έχουν. Οι φόροι τελικώς μετακυλούν στα χαμηλότερα στρώματα, που στην πλειοψηφία τους δεν έχουν φοροδοτική δυνατότητα.

'Ετσι πρόκειται να μειωθεί δραματικά το διαθέσιμο εισόδημα των πολιτών, με ύφεση και απραξία στην αγορά.

Προβλέπεται αύξηση της ανεργίας και κλείσιμο πολλών μικρών επιχειρήσεων, πέρα από τις εβδομήντα χιλιάδες επιχειρήσεις, που έκλεισαν μέχρι σήμερα. Ο Λαός δεν αντέχει άλλο να αυξάνονται οι εισφορές για τα σκουπίδια, το νερό, τα πάρκιγκ. Αυξήθηκαν χθες τα τσιγάρα και τα τέλη κυκλοφορίας διπλασιάστηκαν. Το εισόδημα όμως παρέμεινε το ίδιο και σε πάρα πολλούς συρρικνώθηκε, όταν ένα ή δύο μέλη μιας οικογένειας βρέθηκαν χωρίς δουλειά.

Σελίδα 2942 

 

Τι απολαμβάνει, κυρίες και κύριοι συνάδελφοι, από το Κράτος αυτό ο πολίτης; Την κακή ασφάλιση, την κακή υγεία, την κακή παιδεία, τις κακές υποδομές, που τον πνίγουν με την πρώτη θεομηνία;

Κάτι αλήθεια μας θυμίζει αυτή η κατάσταση, κυρίες και κύριοι συνάδελφοι. Μήπως το γάϊδαρο του Χότζα όπως μου το θύμισε συνάδελφος το πρωϊ στη Διαρκή Επιτροπή; Η τάξη των νεόπτωχων Ελλήνων αυξάνει καθημερινά. Για άλλη μια φορά ο Ελληνικός Λαός πληρώνει τις λανθασμένες επιλογές και νοοτροπίες του χθες, που κρατάει την Κυβέρνηση δέσμια των μεγάλων συμφερόντων και των συνδικαλιστικών συντεχνιών.

Ο κ. Σημίτης προεκλογικά ήταν κατηγορηματικός. Δεν θα μπουν άλλοι φόροι, δεν χρειάζονται άλλα μέτρα. Για άλλη μία φορά, δεν ειπώθηκε η αλήθεια στον Ελληνικό Λαό και η πρόσφατη λαϊκή εντολή δόθηκε για τελείως διαφορετική πολιτική.

Κυρίες και κύριοι συνάδελφοι, το φορολογικό νομοσχέδιο είνα ψευδεπίγραφο. Με τις λέξεις κατάργηση φοροαπαλλαγών αποκρύπτει την αύξηση της φορολογίας και την επιβολή νέων φόρων. Στην πραγματικότητα η Κυβέρνηση θέλει να εισπράξει με τον τρόπο αυτό περίπου 1 τρισ. δραχμές. 'Ετσι φορτώνονται αμαρτήματα του παρελθόντος σε κοινωνικές ομάδες και φτιάχνονται στρεβλές εικόνες. Καμία συζήτηση για μείωση του Κράτους. Καμία συζήτηση για αποκρατικοποίηση. Καμία προσπάθεια να κλείσουν οι κρουνοί που τροφοδοτούν τα ελλείμματα των ΔΕΚΟ, ώστε να βρεθούν οι αναγκαίοι πόροι για επενδύσεις και έργα υποδομής. Σήμερα όλες οι τάξεις των εργαζομένων βρίσκονται στους δρόμους και μεγαλώνει η υποβόσκουσα κοινωνική έκρηξη.

Τα τελευταία γεγονότα και τις κινητοποιήσεις τις είχαμε προβλέψει, ως Παράταξη. και τις είχαμε επισημάνει εγκαίρως και φθάσαμε, σήμερα, η Κυβέρνηση να εξωθεί τη μία κοινωνική τάξη κατά της άλλης με τη θεωρία της περί κοινωνικού αυτοματισμού, όπως διατυπώθηκε δια στόματος του Κυβερνητικού Εκπροσώπου. Ενώ η Κυβέρνηση δείχνει ανικανότητα να εισπράξει πάνω από 2 τρισ. βεβαιωμένους φόρους και 1,5 τρισ. από ανείσπρακτο Φ.Π.Α. και ασφαλώς αδυνατεί να συλλάβει τη μεγάλη φοροδιαφυγή.

Η Κυβέρνηση για τέσσερα συνεχή χρόνια, παρά την αύξηση του πληθωρισμού, διατηρεί την ίδια φορολογική κλίμακα, ενώ το αφορολόγητο παραμένει στο 1 εκατ. δραχμές. Διατηρεί τα αντικειμενικά κριτήρια φορολόγησης που χαρακτηρίστηκαν άδικα, αντιαναπτυξιακά και αντισυνταγματικά, γιατί φορολογούν φανταστικά εισοδήματα, επιβαρύνει αυτούς που είναι συνεπείς και δεν μπορούν να ξεφύγουν και οδηγεί στο κλείσιμο των μικρών επιχειρήσεων. Η ρύθμιση που προτείνεται με τη διατήρηση της τιμής ζώνης που ίσχυσε από 1.1.95 για τον προσδιορισμό της μισθωτικής αξίας αποδυναμώνεται, αφού αυξήθηκε ο συντελεστής της μισθωτικής αξίας από 6% στο 6,75%, αύξηση που σημαίνει 12,5%. 'Ετσι αναιρείται η διατυμπανιζόμενη πανηγυρικά ισχύς των τιμών ζώνης '95.

Σχετικά με τους εργαζόμενους δημόσιους υπάλληλους, η μη τιμαριθμοποίηση της φορολογικής κλίμακας και η καθήλωση του αφορολόγητου στο 1.300.000 δημιουργεί απώλεια εισοδήματος.

Ψευδεπίγραφη και η διάταξη περί φορολόγησης της μεγάλης ακίνητης περιουσίας. Σωστότερο είναι να λεχθεί ότι φορολογείται η ακίνητη περιουσία. Είναι γνωστό ότι είκοσι πέντε φόροι επιβαρύνουν την ακίνητη περιουσία και το ποσό των 60 εκατ. είναι χαμηλό.

Το μέτρο αποδείχθηκε αναποτελεσματικό και έχει κόστος στον προσδιορισμό του. Αποθαρρύνεται η οικοδομική δραστηριότητα και το κόστος μετακυλάει στους εργαζόμενους.

Νεκρώσατε, κύριε Υπουργέ, την οικοδομή και πιστεύω ότι η διατύπωση πολλών σημείων του νομοσχεδίου όπως φοροαπαλλαγές, μεγάλη ακίνητη περιουσία έχουν πρόθεση εντυπωσιασμού και όχι ουσίας.

Η φορολόγηση της περιουσίας και των εσόδων κοινωφελών και φιλανθρωπικών ιδρυμάτων δημιουργεί προβλήματα στη δημιουργία τους και στην αποστολή που επιτελούν, όταν το Κράτος αδυνατεί να επιτελέσει αυτό το καθήκον ως είχε υποχρέωση να το πράξει.

Επίσης, αδυνατίζετε το θεσμό της δωρεάς και των χορηγιών, που κάποτε στήριξαν τη Χώρα μας και αν αφαιρέσει κανείς τις νεόκτιστες πολυκατοικίες από την Αθήνα, οι δωρεές θα μείνουν για να τις στολίζουν. Και σήμερα πολλές κοινωνικές, πολιτιστικές και ερευνητικές δραστηριότητες χρηματοδοτούνται με δωρεές. Ξηλώνετε ό,τι έχει απομείνει από το κράτος πρόνοιας και δείχνει ότι η Κυβέρνηση στερείται κοινωνικής ευαισθησίας.

Θετικές θεωρώ τις διατάξεις που ευνοούν την παραμονή των κατοίκων σε μικρά νησιά του Αιγαίου και την επιχειρηματική δραστηριότητά τους. Θα πρέπει όμως να συμπεριληφθούν και άλλα που θα λεχθούν όταν θα έρθουμε στην κατ' άρθρον συζήτηση. Είναι τα μικρά διαπόντια νησιά της Κέρκυρας, τα οποία κινδυνεύουν να ερημωθούν. Η Κυβέρνηση πρέπει να αναλογισθεί τις ευθύνες της. Δεν σώζεται η οικονομία, κύριοι της Κυβέρνησης, με επιδρομή φόρων που φθάνουν μέχρι των εισοδημάτων των φιλανθρωπικών ιδρυμάτων που επιτελούν μεγάλο κοινωνικό έργο, ούτε λύνονται τα προβλήματα με αντιπαράθεση των κοινωνικών ομάδων και τάξεων.

Χρειάζεται δουλειά. Οι Υπουργοί της Κυβέρνησής σας, δηλώνουν ότι περισσότερο συζητάνε, παρά παράγεται έργο. Είναι εξάλλου εμφανής η έλλειψη συντονισμού σε πολλά θέματα και μάλιστα σε τομείς ιδιαίτερα ευαίσθητους. Αφήνετε αλώβητο τον αναποτελεσματικό και μεγάλο ευρύτερο δημόσιο τομέα και αφήνετε να λιμνάζουν στα ευρωπαϊκά ταμεία οι πιστώσεις. Πρόσφατα έγινε συζήτηση στην Αίθουσα αυτή με επερώτηση Βουλευτών της Νέας Δημοκρατίας. 

Με μια τέτοια πολιτική και τα έσοδα δεν θα αυξηθούν γιατί υπερεκτιμώνται και οι δαπάνες θα παραμείνουν αυξημένες γιατί υποεκτιμώνται και η ανάπτυξη θα είναι όνειρο απατηλό και η ένταξή μας, έστω και αργά, στη Νομισματική 'Ενωση, γίνεται δύσκολη και προβληματική.

Είναι γνωστό, ότι οι φοροαπαλλαγές δόθηκαν για να εξισορροπήσουν οικονομικές ανισότητες ή να καλύψουν μισθολογικές αυξήσεις. Η πλειοψηφία τους χορηγήθηκε από τις κυβερνήσεις του ΠΑ.ΣΟ.Κ., κάνοντας πολλάκις κατάχρηση και δημαγωγική εκμετάλλευση.

Η κατάργηση των φοροαπαλλαγών χωρίς μελέτη, χωρίς αντιρρόπηση των προβλημάτων που δημιουργούν, δε λύνει προβληματα, αλλά δημιουργεί καινούρια. Και για πολλές κατηγορίες πολιτών, αλλά και ιδρυμάτων η κατάργηση των φοροαπαλλαγών βάζει σε κίνδυνο την ίδια την ύπαρξή τους,την ίδια τη λειτουργία τους.

Η Κυβέρνηση ακολουθεί το δρόμο της ασπιρινοθεραπείας για τη βαρειά νοσούσα οικονομία και εμείς δε θα συμβάλουμε με την ψήφο μας στην τελική πράξη. Θα συμφωνήσω με την άποψη ότι η σοβαρότητα των περιστάσεων απαιτούσε ένα φορολογικό νομοσχέδιο δίκαιο, αποτελεσματικό που θα εισέπρατε τη φοροδιαφυγή και θα φορολογούσε το πραγματικό εισόδημα και όχι ένα φορολογικό νομοσχέδιο που θα κάνει εμφανέστερη τη φτώχεια σε εκατομμύρια 'Ελληνες.

Είναι ντροπή να καταργούνται φοροαπαλλαγές και επιδόματα που έχουν σχέση με ιδρύματα, νοσοκομεία, πολύτεκνες μητέρες, δωρεές, με την εκκλησία. Επίσης, δημιουργείται κοινωνική αναταραχή χωρίς κέρδος με την φορολόγηση των κατωτέρων πληρωμάτων των ναυτεργατών, ενώ θα πρέπει να συμβάλετε στη διατήρηση της ανταγωνιστικότητας και της πρωτιάς μας στη ναυτιλία και τα έσοδα θα μπορούσαν να εξασφαλιστούν από τον κύκλο εργασιών.

Θεωρώ το νομοσχέδιο κατώτερο των προσδοκιών του Ελληνικού Λαού και των αναγκών της Χώρας. Δε θα το ψηφίσω, εκτός από τα άρθρα που ανακουφίζουν τα νησιά του Αιγαίου και ασφαλώς τα διαπόντια νησιά της Κέρκυρας, εφόσον συμπεριληφθούν, γιατί, κύριε Πρόεδρε, για να το γνωρίζετε, τα νησάκια αυτά βρίσκονται στα σύνορα με την Αλβανία, υφίστανται επιδρομή από την Αλβανική μαφία και κινδυνεύουν να ερημώσουν. Από εβδομήντα μαθητές δεν έχει μείνει ούτε ένας.

Ευχαριστώ.

(Χειροκροτήματα από την Πτέρυγα της Νέας Δημοκρατίας).

Σελίδα 2943 

 

ΠΡΟΕΔΡΕΥΩΝ (Παναγιώτης Σγουρίδης): Ο κ.Παπαγεωργόπουλος έχει το λόγο. Απών διαγράφεται.

Ο κ.Θεοδώρου έχει το λόγο.

ΧΡΗΣΤΟΣ ΘΕΟΔΩΡΟΥ: Κύριε Πρόεδρε, κυρίες και κύριοι συνάδελφοι, η Κυβέρνηση του ΠΑ.ΣΟ.Κ., μέσα στα πλαίσια της προσπάθειάς της για την εξυγίανση του φορολογικού μας συστήματος, συνέταξε το νομοσχέδιο που συζητάμε. 'Ετσι, μετά από μελέτη, προτείνεται η περικοπή αρκετών φοροαπαλλαγών που είναι αναγκαίο να γίνουν, τόσο μέσα στις σημερινές οικονομικές συγκυρίες, όσο και για την επίτευξη των στόχων που πρέπει να υλοποιήσει μια Κυβέρνηση τετραετίας.

Είναι γεγονός, ότι είναι άδικο μια σοσιαλιστική Κυβέρνηση να αναγκάζεται να πάρει μέτρα που δεν είναι ευχάριστα σε πλατιά στρώματα της κοινωνίας. Αλλά θα πρέπει κάποτε όλοι μας να καταλάβουμε ότι ήρθε η ώρα να μπει μια τάξη.

Επ'ευκαιρία θα ήθελα να πω, ότι θα πρέπει επιτέλους, όπως και άλλοι προηγούμενοι ομιλητές είπαν, να μπει μπροστά το πρόγραμμα TAXIS γιατί μόνο έτσι νομίζω ότι θα μπορέσει η οικονομία μας να απογειωθεί. Γιατί πιστεύω ότι, ενώ οι οικονομίες των άλλων χωρών κινούνται με διαστημικά οχήματα, εμείς δυστυχώς πηγαίνουμε ακόμα με τον αραμπά.

Θα πρέπει επίσης να πω ότι ακούστηκαν πολλές απόψεις από όλα τα Κόμματα. Δυστυχώς η σημερινή κοινωνία ζητά από εμάς προτάσεις και δυστυχώς μέσα σ'αυτήν την Αίθουσα υπάρχει μία άκριτη μεγάλη και νομίζω πλατιά κριτική, που δεν είναι στις σημερινές συνθήκες του 2000, που τώρα σε λίγο προβάλλει μπροστά μας.

Ακόμη, θα ήθελα να πω, ότι όταν μιλάμε για φοροαπαλλαγές, μιλάμε για ένα σύνολο χαριστικών διατάξεων που υπήρχε σε μικρά στρώματα της κοινωνίας μας, που με διαφόρους τροπους κατάφερναν να διαφεύγουν και να επωφελούνται εις βάρος του κοινωνικού συνόλου.

Δεν σημαίνει αυτό, ότι όλες οι φοροαπαλλαγές που προτείνονται, είναι δίκαιες. Και θα ήθελα να επισημάνω στους κυρίους Υπουργούς που είναι εδώ ότι υπάρχουν δύο-τρεις περιπτώσεις που μπορούμε να τις ξαναδούμε και μπορούν να τις δουν και τα επιτελεία των οικονομικών Υπουργών, όπως τα φιλανθρωπικά ιδρύματα που εδώ πρέπει να δώσουμε μία βαρύτητα. Πιστεύω -και θα κάνω πρόταση πάνω σε αυτό, δεν θα κάνω απλώς κριτική- ότι αν οι Υπουργοί δεσμευθούν ότι καταργώντας τις φοροαπαλλαγές αυτές που δίνονται στα κληροδοτήματα ή στα φιλανθρωπικά ιδρύματα αντικατασταθούν με παροχές στα ιδρύματα αυτά, από τον κρατικό κορβανά, τότε νομίζω ότι δεν θα υπάρξει καμία μα καμία αντίδραση από το κοινωνικό σύνολο. Γιατί πιστεύω ότι μπορείτε με ένα μικρό ποσό να επιχορηγήσετε αυτά τα ιδρύματα που επιτελούν πράγματι φιλανθρωπικό σκοπό. Και θα ήθελα συγκεκριμένα να πω ότι γνωρίζω στη δική μου περιφέρεια, στην Εύβοια ότι λειτουργεί η Μητρόπολη Καρυστίας δύο γηροκομεία που χρειάζονται τουλάχιστον 200 εκατομμύρια το χρόνο για να καλύψουν τα έξοδά τους. Αν λοιπόν τώρα καταργηθούν οι δωρεές πιστεύω ότι αυτά τα ιδρύματα, όπως και σε άλλες περιοχές της Ελλάδος, θα έχουν πρόβλημα επιβίωσης. Και θα ήθελα πραγματικά όταν θα έρθει η κατ'άρθρον συζήτηση αυτού του σχεδίου νόμου, να ακούσω από την Κυβέρνηση, από τους αρμόδιους Υπουργούς, με ποιο τρόπο θα αντικατασταθούν αυτά τα χρήματα, μιά και η Πολιτεία σε τέτοιου είδους ιδρύματα δεν επενδύει.

Επίσης, με χαρά άκουσα τον Υπουργό Οικονομικών, ότι επέρχονται κάποιες μεταρρυθμίσεις στο θέμα των πολυτέκνων. Νομίζω ότι είναι πάρα πολύ σωστό και πιστεύω ότι είναι και δίκαιο να γίνουν αλλαγές προς αυτή την κατεύθυνση.

Θα ήθελα, επίσης, να πω προς την Αντιπολίτευση, ότι πριν τις εκλογές μιλούσαμε όλοι για διεύρυνση της φορολογικής βάσης. Και μετά από λίγους μήνες, το ξεχάσαμε όλοι αυτό. Και ερχόμαστε σήμερα εδώ και λέμε ότι είναι λάθος που γίνεται αυτό, λάθος που γίνεται το άλλο. Θα ήθελα να ρωτήσω, χωρίς φυσικά να περιμένω να πάρω απάντηση: Γιατί μιλούσαμε όλοι πριν τις εκλογές για διεύρυνση της φορολογικής βάσης και σήμερα όλοι κάνουμε κριτική; Γιατί δεν κάνουμε συγκεκριμένες προτάσεις; 'Οταν λέγαμε στον Ελληνικό Λαό στα μπαλκόνια, πως όταν εμείς γίνουμε κυβέρνηση -μιλώ για όλα τα Κόμματα της Αντιπολίτευσης- θα επιχειρήσουμε αυτές τις τομές, ο κόσμος πίστευε ότι πραγματικά είχαμε πιστέψει όλοι σε αυτές τις αλλαγές που θα γίνονταν. Σήμερα όμως το ξεχάσαμε και κάνουμε όλοι ψηφοθηρία γιατί έτσι νομίζουμε ότι γινόμαστε αρεστοί στον Ελληνικό Λαό. Είναι λάθος, γιατί ο Λαός απέδειξε στις τελευταίες εκλογές ότι έχει και γνώση και μνήμη και ξέρει να διακρίνει ποιοι του μιλούν πραγματικά και ποιοι του λένε ψέματα.

Θα ήθελα λοιπόν, τελειώνοντας, μια και η ώρα έχει περάσει, να πω ότι εγώ προσωπικά στηρίζω αυτό το φορολογικό νομοσχέδιο, με όποιες ατέλειες και αν υπάρχουν, γιατί είναι μία αφετηρία και πιστεύω ότι θα μας δοθεί στην συνέχεια, όταν θα αρχίσει η κατ'άρθρον συζήτηση η δυνατότητα να αναπτύξουμε τις απόψεις μας σε ειδικά θέματα που αφορούν όλα τα κοινωνικά στρώματα της Πατρίδος μας. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Θεοδώρου, ο οποίος ήταν σύντομος και περιεκτικός.

Ο κ.Τσιτουρίδης. Απών. Διαγράφεται.

Ο κ.Πεπονής έχει το λόγο.

ΑΝΑΣΤΑΣΙΟΣ ΠΕΠΟΝΗΣ: 'Οχι κύριε Πρόεδρε. Με καλείτε να μιλήσω ενώπιον τεσσάρων συναδέλφων στις 00.40'! Νομίζω ότι είναι πάρα πολύ λογικό να διακόψετε την συνεδρίαση και να συνεχίσουμε αύριο το πρωϊ. Τώρα δεν ομιλώ.

ΠΡΟΕΔΡΕΥΩΝ (Παναγιώτης Σγουρίδης): 'Εχει αποφασισθεί να συνεχίσουμε την συνεδρίαση μέχρι την πρώτη πρωϊνή.

ΑΝΑΣΤΑΣΙΟΣ ΠΕΠΟΝΗΣ: Μάλιστα. Σας λέω και εγώ, να μιλήσετε μεταξύ σας! Εγώ διαμαρτύρομαι! Στις 00.40' με καλείτε να μιλήσω. Για να με ακούσει, ποιος;

Σας παρακαλώ, πάρα πολύ, να διακόψουμε. Αυτή είναι η πρόταση που κάνω. Φυσικά ό,τι αποφασίσει το Προεδρείο σεβαστό, αλλά απόψε δεν ομιλώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Πεπονή.

Ο κ. Σταύρος Παπαδόπουλος έχει το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, πολλές φορές και πριν από τις εκλογές της 22ας Σεπτεμβρίου 1996, αλλά και μέχρι σήμερα, που κυβέρνησε το ΠΑ.ΣΟ.Κ., η Κυβέρνηση του κ. Σημίτη έφερε στη Βουλή προς συζήτηση το παρόν νομοσχέδιο, καταγγείλαμε ότι σκοπός της Κυβέρνησης και του ΠΑ.ΣΟ.Κ. είναι να επιβάλει νέους φόρους ή να αυξήσει τους ήδη υπάρχοντες, για να μπορέσει να εξοικονομήσει το ποσό του 1 τρισ., που χρειάζεται για την κάλυψη των ελλειμμάτων και των υποχρεώσεών της. Δυστυχώς όμως για την Ελλάδα και όλους τους 'Ελληνες, οι καταγγελίες αυτές επαληθεύτηκαν και η Κυβέρνηση του ΠΑ.ΣΟ.Κ., που προεκλογικά είχε υποσχεθεί στους πάντες τα πάντα, χωρίς να ζητάει από κανέναν τίποτα, ήρθε μετά τις εκλογές και αφαιρεί από τους πάντες τα πάντα, χωρίς να προσφέρει σε κανέναν τίποτα, βαφτίζοντας παράλληλα το φορολογικό και φοροεισπρακτικό και υπέρ άγαν άδικο φορολογικό νομοσχέδιο, ως νόμου δίκαιο, με κοινωνικά κριτήρια, ως ένα σχέδιο νόμου, που θα αποδώσει κοινωνική δικαιοσύνη και ισότητα. Το ότι δε το φορολογικό νομοσχέδιο της Κυβέρνησης του ΠΑ.ΣΟ.Κ. έχει άδικο και ανάλγητο χαρακτήρα, δεν το λέμε μόνο εμείς, αλλά και η ΓΣΕΕ με επιστολή της, που έστειλε σε όλους τους Βουλευτές. Η ΓΣΕΕ, κύριε Υπουργέ, δεν πρόσκειται φιλικά στο φιλελεύθερο χώρο, αλλά στο χώρο του ΠΑ.ΣΟ.Κ..

Η ΓΣΕΕ λοιπόν υποστηρίζει, ότι με το φορολογικό νομοσχέδιο δεν πραγματοποιούνται οι αναγκαίες τομές στο φορολογικό μας σύστημα, αντίθετα διατηρείται ο άδικος χαρακτήρας του, ενώ ενισχύεται η υπερφορολόγηση των μισθωτών, κι εγώ θα έλεγα και των συνταξιούχων, μέσω της μη τιμαριθμοποίησης της φορολογικής κλίμακας και του παγώματος του αφορολόγητου ορίου. Κανένας λογικός, νομίζω, άνθρωπος δεν θα ήταν αντίθετος με την κατάργηση ορισμένων φοροαπαλλαγών, που δεν έχουν κοινωνικό χαρακτήρα, χωρίς φυσικά αυτές να μειώνουν το εισόδημα των εργαζομένων.

Σελίδα 2944 

 

Κυρίες και κύριοι συνάδελφοι, με το παρόν νομοσχέδιο καταργούνται ορισμένες φοροαπαλλαγές, που έχουν και κοινωνικό και αναπτυξιακό προσανατολισμό και ενισχύουν την κεφαλαιαγορά. Να υπενθυμίσω κάποια από αυτά με τη σειρά περίπου, που τα έχει και το σχέδιο νόμου.

Τα έξοδα, πρώτον, της ιατρικής και νοσοκομειακής περίθαλψης του φορολογουμένου και των λοιπών προσώπων, που τον βαρύνουν και γινόταν η μεταφορά τους στα δύο επόμενα χρόνια. Αυτή η μεταφορά καταργείται και νομίζω ότι η κατάργηση πλήττει αυτούς που έχουν μικρά εισοδήματα και όχι τους έχοντες και κατέχοντες.

Δεύτερον, η κατάργηση των απαλλαγών από το φόρο εισοδημάτων για τους ιερούς ναούς, τις ιερές μητροπόλεις κ.λπ., για τα εισοδήματα που έχουν από εκμισθώσεις ακινήτων. Η κατάργηση βλάπτει όλες τις εκκλησίες, όλων των δογμάτων, ιδιαίτερα όμως την Ορθόδοξη Εκκλησία μας.

Τρίτον, η κατάργηση των φοροαπαλλαγών για τα κοινωνικά ιδρύματα ποιους βλάπτει, κύριε Υπουργέ, το είπαν πολλοί συνάδελφοι, αλλά είμαι υποχρεωμένος να το τονίσω κι εγώ, βλάπτει μόνο το κοινωνικό έργο των ιδρυμάτων αυτών. Και η παρούσα Κυβέρνηση λέει, ότι είναι Κυβέρνηση με κοινωνικό πρόσωπο και με κοινωνικό χαρακτήρα.

Τέταρτον, είναι, αλήθεια, κοινωνική ευαισθησία η κατάργηση των φοροαπαλλαγών από τις αποδοχές των κατωτέρων πληρωμάτων των εμπορικών πλοίων, που στο εξής θα φορολογούνται με συντελεστή το 5% και παραπάνω;

Είναι αλήθεια κοινωνική πολιτική και απονομή κοινωνικής δικαιοσύνης η κατάργηση των φοροαπαλλαγών για τα ειδικά επιδόματα επικίνδυνης εργασίας, το πτητικό, το καταδυτικό, της ναρκαλιείας, των αλεξιπτωτιστών κ.λπ.;

Και όλα αυτά σε μια τόσο κρίσιμη για το 'Εθνος και την Ελλάδα εποχή που απειλείται από παντού.

Είναι κοινωνική ευαισθησία η κατάργηση της φοροαπαλλαγής του στεγαστικού επιδόματος για το στρατιωτικό προσωπικό των Ενόπλων Δυνάμεων, της Ελληνικής Αστυνομίας, της Πυροσβεστικής Υπηρεσίας και του Λιμενικού Σώματος; 

Κύριε Υπουργέ, οδηγείτε όλες αυτές τις τάξεις των ανθρώπων σε απελπισία, απόγνωση και πικρία. Και για όλα αυτά δεν πρέπει να είμαστε καθόλου, μα καθόλου περήφανοι.

Καταργείτε κύριε Υπουργέ, τις φοροαπαλλαγές των εργαζομένων στο εξωτερικό, των ανθρώπων που χρόνια αγωνίστηκαν στο εξωτερικό, εργαζόμενοι σκληρά κάτω από άσχημες συνθήκες για να μπορέσουν να επιστρέψουν στην πατρίδα στήνοντας το νοικοκυριό τους και ζώντας με κάποια αξιοπρέπεια. Με το παρόν νομοσχέδιο όμως, κύριε Υπουργέ, κόψατε τα φτερά τους.

Κυρίες και κύριοι συνάδελφοι, ήταν ένα κίνητρο η εισαγωγή συναλλάγματος και βοηθούσε στην ανάπτυξη του Τόπου μας και αυτό το κίνητρο καταργείται πλέον με το παρόν σχέδιο νόμου. 

Από την ιδιαίτερη πατρίδα μου, τη Δράμα, μετανάστευσαν στη Γερμανία αρκετές χιλιάδες Δραμινοί για να βρουν καλύτερη τύχη. Με το παρόν σχέδιο νόμου, κύριε Υπουργέ, δημιουργείτε ιδιαίτερα προβλήματα, γιατί το εισρέον συνάλλαγμα έδινε μια ζωντάνια στην οικονομία του Νομού μας και ιδιαίτερα στο χώρο της οικοδομής. Τώρα πλέον μετά την κατάρρευση των βιοτεχνιών ενδύματος στο Νομό μας και την ετοιμοθάνατη "Αθηναϊκή Χαρτοποιϊα" την περιβόητη "SOFTEX", όλος ο Νομός δεν θα είναι παρά ένα μεγάλο εργοτάξιο ανέργων.

Καταργείτε τις φοροαπαλλαγές των εργαζομένων στο εξωτερικό, των αξιωματικών και ιδιαίτερα αυτών που υπηρετούν στην Κύπρο όπου φυλάνε Θερμοπύλες ή των καθηγητών που εργάζονται στο εξωτερικό, στην Ευρωπαϊκή 'Ενωση και δεν τους επιτρέπετε να φέρουν το αυτοκίνητο που αγόρασαν πριν από ένα ή δυο χρόνια, που το πήραν από το καθημερινό τους υστέρημα. Είναι αυτοκίνητο που το αγόρασαν γιατί γνώριζαν ότι κατά την μετάθεση και επιστροφή τους στην Ελλάδα, θα είχαν το δικαίωμα να το εκτελωνίσουν χωρίς δασμούς.

Είναι όλα αυτά μεταχείριση σε ανθρώπους που ζουν σε ένα ευνομούμενο κράτος; Είναι όλα αυτά κοινωνική ευαισθησία, κυρίες και κύριοι συνάδελφοι;

Θα πρέπει σ' αυτούς τουλάχιστον, τους ανθρώπους να τους δοθεί η ευκαιρία να μεταφέρουν ατελώς στην Ελλάδα τα ήδη αγορασμένα και μεταχειρισμένα αυτοκίνητά τους, προς απονομή κοινωνικής δικαιοσύνης.

Είναι κοινωνική ευαισθησία η κατάργηση του επιδόματος των πολυτέκνων, και αν θέλετε, σε όποιο βαθμό καταργείται; Και όλα αυτά, όταν αντιμετωπίζουμε οξύ δημογραφικό πρόβλημα.

Κυρίες και κύριοι συνάδελφοι, η επαρχία απερημώνεται καθημερινά. Εμείς στη Δράμα, από το 1965 έως σήμερα, χάσαμε τα 2/5 του πληθυσμού μας. Πώς, λοιπόν, θα εφαρμόσουμε την παλλαϊκή άμυνα που εξήγγειλε ο κύριος Πρωθυπουργός κατά τις προγραμματικες εξαγγελίες της Κυβέρνησης; Για ένα τέτοιο πρόγραμμα χρειάζεται Λαός. Και χωρίς Λαό, παλλαϊκή άμυνα δεν είναι δυνατόν να εφαρμόσουμε. Τέτοιο Λαό πλέον δεν έχουμε στις παραμεθόριες περιοχές, κύριε Υπουργέ.

Πώς θα κάνουμε αναπτυξιακή πολιτική, όταν με τα αντικειμενικά κριτήρια φορολόγησης, φορολογούμε τους μικρομεσαίους επαγγελματίες, τους εμπόρους και τους βιοτέχνες, με τρόπο άδικο και ισοπεδωτικό που οδηγεί σε μεγαλύτερη ύφεση και πολλές φορές σε κλείσιμο των επιχειρήσεων και των καταστημάτων τους και επέκεινα σε μεγαλύτερη ανεργία.

Κυρίες και κύριοι συνάδελφοι, το ότι το νομοσχέδιο αυτό, είναι μόνο φορομπηχτικό, άδικο, ανάλγητο και καθόλου αναπτυξιακό, αποδεικνύεται από το κοινωνικό ξέσπασμα των τελευταίων ημερών, αποδεικνύεται από το ξέσπασμα απεργιών απ' όλες τις κοινωνικές τάξεις των Ελλήνων που απελπισμένα φωνάζουν και ζητούν λίγα ψίχουλα για να μπορέσουν να ζήσουν με αξιοπρέπεια. Πλην όμως, είναι φωνές βοώντων εν τη ερήμω του ΠΑ.ΣΟ.Κ.. Και δυστυχώς, απεδείχθη ότι εκπροσωπεί η Κυβέρνηση του ΠΑ.ΣΟ.Κ. τους έχοντες και κατέχοντες.

Για όλα αυτά, λοιπόν, είμαι υποχρεωμένος να καταψηφίσω το παρόν νομοσχέδιο.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Παναγιώτης Σγουρίδης): Κυρία και κύριοι συνάδελφοι, παρήλθε ο διατεθείς χρόνος για τη σημερινή συνεδρίαση της συζήτησης επί της αρχής του νομοσχεδίου "Κατάργηση φορολογικών απαλλαγών".

Δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 00.55' λύεται η συνεδρίαση για σήμερα, ημέρα Πέμπτη, 23 Ιανουαρίου 1997 και ώρα 10.00' με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων και στη συνέχεια, νομοθετική εργασία, συνέχιση της συζήτησης επί της αρχής, των άρθρων και του συνόλου του σχεδίου νόμου "Κατάργηση φορολογικών απαλλαγών".

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
