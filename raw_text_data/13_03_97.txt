Σελίδα 4741 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΣΤ'

Πέμπτη 13 Μαρτίου 1997

Αθήνα σήμερα, στις 13 Μαρτίου 1997, ημέρα Πέμπτη και ώρα 10.19', συνήλθε στην Αίθουσα Συνεδριάσεων του Βουλευτηρίου, η Βουλή, σε Ολομέλεια, για να συνεδριάσει, υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 12.3.1997 εξουσιοδότηση του Σώματος, επικυρώθηκαν με ευθύνη του Προεδρείου, τα Πρακτικά της Ε' συνεδριάσεώς του, της 12ης Μαρτίου 1997 σε ό,τι αφορά την ψήφιση στο σύνολο του σχεδίου νόμου: "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς και άλλες διατάξεις".)

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή κ. Νικόλαο Φλώρο τα ακόλουθα:

Α. ΚΑΤΑΘΕΣΗ ΑΝΑΦΟΡΩΝ

1) Η Βουλευτής Αθήνας κυρία ΦΑΝΗ ΠΑΛΛΗ-ΠΕΤΡΑΛΙΑ κατέθεσε αναφορά με την οποία ο κ. Λ. Λυμπερίδης υπάλληλος Ε.Ι.Α.Α., κάτοικος Χασιάς Αττικής, τετραπληγικός ζητεί την επαγγελματική αποκατάστασή του βάσει των ουσιαστικών και τυπικών του προσόντων.

2) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία η Κοινότητα Κανδήλας του Ν.Αιτωλ/νίας ζητεί την ίδρυση Περιφερειακού ιατρείου στην περιοχή της.

3) Οι Βουλευτές κύριοι ΑΝΔΡΕΑΣ ΚΑΡΑΓΚΟΥΝΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία το Συμβούλιο Περιοχής της 15ης Εδαφικής Περιφέρειας του Ν.Αιτωλ/νίας ζητεί την διάθεση του ποσού των 210.000.000 δρχ. για τη βελτίωση της εθνικής οδού Αγρινίου Καρπενησίου.

4) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία η Κοινότητα Κοκκινόβρυση του Ν.Αιτωλ/νίας ενίσταται στη συγχώνευση των κοινοτήτων της περιοχής της.

5) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Δήμος Παράβολας του Ν.Αιτωλ/νίας ζητεί την επίσπευση της διαδικασίας για την επαναλειτουργία του σιδηροδρομικού δικτύου Αιτωλ/νίας.

6) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Σύλλογος Πολυτέκνων Μεσολογγίου και Περιχώρων ζητεί ευνοϊκές νομοθετικές ρυθμίσεις για τη συνταξιοδότηση των πολυτέκνων μητέρων.

7) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία οι κάτοικοι του χωριού Περίστας Ν.Αιτωλ/νίας ζητούν χρηματοδότηση για τη συντήρηση του Ιερού Ναού Αγίου Αθανασίου στην περιοχή τους.

8) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Σύνδεσμος Πολιτικών Συνταξιούχων Αγρινίου και Περιχώρων ζητεί την εφαρμογή του ενιαίου μισθολογίου και στους συνταξιούχους.

9) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία η Κοινότητα Γιαννοπούλων του Ν.Αιτωλ/νίας ζητεί την επίλυση του στεγαστικού προβλήματος των κατοίκων της.

10) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Πολιτιστικός Σύλλογος Πεντάκορφου Αιτωλ/νίας "ΟΙ ΑΓΙΟΙ ΤΑΞΙΑΡΧΑΙ" ζητεί χρηματοδότηση για την ασφαλτόστρωση του δρόμου Χάνι Μπόκρη-Πεντάκορφο στο Ν.Αιτωλ/νίας.

11) Οι Βουλευτές κύριοι ΓΕΩΡΓΙΟΣ ΑΔΑΜΟΠΟΥΛΟΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Αγροτικός Σύλλογος Λουτρού Ελασσόνας ζητεί τη χορήγηση άδειας καλλιέργειας και ποσόστωσης στους νέους της Ελασσόνας Λάρισας.

12) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία τα Επιμελητήρια Βοιωτίας, Εύβοιας, Καρδίτσας ζητούν την ανάθεση του έργου εφαρμογής και διαχείρησης προγραμμάτων για τις Μ.Μ.Ε., στον ενδιάμεσο φορέα των 8 Επιμελητηρίων Θεσσαλίας και Στερεάς και στον ΕΟΜΜΕΧ.

13) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Κοινότητα Μαγούλας του Ν.Λάρισας ζητεί οικονομική ενίσχυση για τη συντήρηση του Ιερού Ναού Αγίου Γεωργίου Μαγούλας.

14) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Συμβούλιο Περιοχής της 4ης Εδαφικής Περιφέρειας του Ν.Λάρισας ζητεί χρηματοδότηση για τη διαμόρφωση κοινόχρηστων χώρων στις Κοινότητες του Συμβουλίου.

Σελίδα 4742 

 

15) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Συμβούλιο Περιοχής της 4ης Εδαφικής Περιφέρειας του Ν.Λάρισας ζητεί χρηματοδότηση για την προμήθεια κάδων απορριμμάτων της περιοχής του.

16) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Σύλλογος Λεπρεατών Ηλείας ζητεί οικονομική ενίσχυση για τη διοργάνωση πολιτιστικών εκδηλώσεων στο Λέπρεο Ηλείας.

17) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Πολιτικών Συνταξιούχων Πύργου και Περιχώρων Ηλείας διαμαρτύρεται για την εξαίρεση των μελών του από το νέο μισθολόγιο των δημοσίων υπαλλήλων.

18) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Αντιπάρου του Ν.Κυκλάδων ζητεί χρηματοδότηση για την κατασκευή αιθουσών στα σχολεία της Αντιπάρου.

19) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επιμελητήριο Κυκλάδων ζητεί την πρόσληψη επιπλέον προσωπικού στο αεροδρόμιο της Σύρου.

20) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Νάξου του Ν.Κυκλάδων υποβάλλει προτάσεις σχετικά με τη νομοθετική ρύθμιση της λειτουργίας της Τοπικής Αυτοδιοίκησης.

21) Οι Βουλευτές κύριοι ΙΩΑΝΝΗΣ ΧΩΜΑΤΑΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία το Επιμελητήριο Κυκλάδων ζητεί την παράταση της προθεσμίας για την κατάθεση του εντύπου Ε9.

22) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας, όπου ο Νομάρχης Βοιωτίας ενθαρρύνει τη δημιουργία μονάδας επεξεργασίας αποβλήτων με τη μέθοδο της κομποστοποίησης ή της καύσης στο Ν.Βοιωτίας.

23) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας, όπου η Κοινότητα Δάφνης του Ν.Βοιωτίας επισημαίνει τον κίνδυνο ρύπανσης από τα απόβλητα των βυρσοδεψίων στον αγωγό της ΕΥΔΑΠ της περιοχής της.

24) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με τη οποία το Επιμελητήριο Κυκλάδων ζητεί την ίση κατανομή των κονδυλίων για την οικονομική ανάπτυξη των νησιών του Αιγαίου.

25) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επιμελητήριο Κυκλάδων καταγγέλλει την έλλειψη υπευθυνότητας του αερολιμενάρχη της Σύρου κατά την προσγείωση του Dornier από Αθήνα στις 23-2-97

26) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Ομοσπονδία Ναξιακών Συλλόγων ζητεί την έναρξη των εργασιών για την αποκατάσταση του μνημείου "Φωτοδότη" στην κοινότητα Δανακού-Νάξου.

27) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία ο Σύνδεσμος Πολιτικών Συναξιούχων Πύργου και Περιχώρων διαμαρτύρεται για την εξαίρεση των μελών του από το νέο μισθολόγιο των Δημοσίων Υπαλλήλων.

28) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία το Νομαρχιακό Τμήμα ΑΔΕΔΥ Νομού Ηλείας ζητεί την αναπροσαρμογή των επιτοκίων για τα δάνεια που έχουν χορηγηθεί σε εργαζομένους του Νομού Ηλείας.

29) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Λαμπερού Καρδίτσας ζητεί έκτακτη οικονομική ενίσχυση για την κατασκευή του κεντρικού της δρόμου.

30) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Φουντωτού Καρδίτσας ζητεί την ένταξή της στο πρόγραμμα δημοσίων επενδύσεων έτους 1997 για την κατασκευή κοινοτικών της έργων.

31) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί να αναγνωρίζεται το πτυχίο γλωσσομάθειας PALSO.

32) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί να αναγνωρίζεται το πτυχίο γλωσσομάθειας PALSO.

33) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί να αναγνωρίζεται το πτυχίο γλωσσομάθειας PALSO.

34) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων καταγγέλλει την υπουργική απόφαση η οποία δίνει το δικαίωμα στα Φροντιστήρια των ξένων Πρεσβειών να διαμορφώνουν ελεύθερα τα δίδακτρά τους.

35) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων καταγγέλλει την υπουργική απόφαση η οποία δίνει το δικαίωμα στα Φροντιστήρια των ξένων Πρεσβειών να διαμορφώνουν ελεύθερα τα δίδακτρά τους.

36) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων καταγγέλλει την υπουργική απόφαση η οποία δίνει το δικαίωμα στα Φροντιστήρια των ξένων Πρεσβειών να διαμορφώνουν ελεύθερα τα δίδακτρά τους.

37) Ο Βουλευτής Αθήνας κ. ΙΩΑΝΝΗΣ ΧΑΡΑΛΑΜΠΟΥΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων καταγγέλλει την υπουργική απόφαση η οποία δίνει το δικαίωμα στα Φροντιστήρια των ξένων Πρεσβειών να διαμορφώνουν ελεύθερα τα δίδακτρά τους.

38) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων καταγγέλλει την υπουργική απόφαση η οποία δίνει το δικαίωμα στα Φροντιστήρια των ξένων Πρεσβειών να διαμορφώνουν ελεύθερα τα δίδακτρά τους.

39) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων καταγγέλλει την υπουργική απόφαση η οποία δίνει το δικαίωμα στα Φροντιστήρια των ξένων Πρεσβειών να διαμορφώνουν ελεύθερα τα δίδακτρά τους.

40) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων καταγγέλλει την υπουργική απόφαση η οποία δίνει το δικαίωμα στα Φροντιστήρια των ξένων 

Σελίδα 4743 

Πρεσβειών να διαμορφώνουν ελεύθερα τα δίδακτρά τους.

41) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Επαγγελματική 'Ενωση Σοφάδων ζητεί τη χορήγηση αποζημίωσης στους βαμβακοπαραγωγούς Σοφάδων Ν.Καρδίτσας λόγω των ζημιών τους από τις βροχοπτώσεις του Αυγούστου-Σεπτεμβρίου 1996.

42) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Συντονιστική Επιτροπή Κατοίκων Ασύλου Πολίχνης Θεσ/νίκης ζητεί τη νομιμοποίηση των αυθαιρέτων κτισμάτων των μελών της στο Δήμο Πολίχνης.

43) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Δήμος Μενεμένης Θεσ/νίκης διαμαρτύρεται για την εγκατάσταση του ηλεκτροαμαξοστασίου του ΟΣΕ σε κατοικημένη περιοχή του.

44) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύνδεσμος Οικοδομικών Επιχειρήσεων Βορείου Ελλάδας ζητεί την τροποποίηση του Ν.2434/1996 που αφορά στις εισφορές στο ΙΚΑ των εργατοτεχνιτών οικοδόμων.

45) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται η εξυγίανση της Αθηναϊκής Χαρτοποιϊας SOFTEX.

46) Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε αναφορά με την οποία το Εργατοϋπαλληλικό Κέντρο Μεσσήνης Νομού Μεσσηνίας ζητεί οικονομική ενίσχυση για την κάλυψη των λειτουργικών δαπανών του.

47) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η κοινότητα Αντίπαρου Ν.Κυκλάδων ζητεί χρηματοδότηση για την κατασκευή αιθουσών στα σχολεία της Α/θμιας εκπαίδευσης της περιοχής της.

48) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας όπου καταγγέλλεται η κλοπή χρηματικού ποσού από το λογαριασμό του αεροδρομίου "Νίκος Καζαντζάκης" που προορίζονταν για την κατασκευή του λοξού διαδρόμου του αεροδρομίου.

49) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η κοινότητα Ελούντας του Ν.Λασιθίου ζητεί χρηματοδότηση για την ολοκλήρωση του γηπέδου της περιοχής της.

50) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η 'Ενωση Νομαρχιακών Αυτοδιοικήσεων Ελλάδας υποβάλλει προτάσεις για την οργάνωση, στελέχωση, διοίκηση της περιφέρειας εν όψει του σχετικού σχεδίου νόμου.

51) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύλλογος Γονέων και Κηδεμόνων του Ειδικού Γυμνασίου-Λυκείου Αθηνών ζητεί την ισχύ των ρυθμίσεων των άλλων ειδικών ομάδων για την εισαγωγή των παιδιών με κινητικά προβλήματα στα ΑΕΙ και ΤΕΙ.

52) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία ο Σύλλογος Εργαζομένων ΟΤΑ Ν.Λέσβου ζητεί την καταβολή των δεδουλευμένων αμοιβών των γιατρών μελών του που είναι συμβεβλημένοι με το ΤΥΔΚΥ.

53) Οι Βουλευτές κύριοι ΑΛΕΞΑΝΔΡΟΣ ΒΟΥΛΓΑΡΗΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΟΡΦΑΝΟΣ κατέθεσαν αναφορά με την οποία η 'Ενωση Αγροτικών Συνεταιρισμών Πηλίου-Βορείων Σποράδων ζητεί τη χορήγηση υψηλότερης αποζημίωσης στους μηλοπαραγωγούς Πηλίου που υπέστησαν ζημιές από την ανεμοθύελλα του Σεπτεμβρίου 1996.

54) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία ο Σύλλογος Ψαράδων Τράτας Ν.Κυκλάδων διαμαρτύρεται για τον μη εφοδιασμό των σκαφών των μελών του με ελεύθερο πετρέλαιο τράνζιτ.

55) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η κοινότητα Φουντωτού Καρδίτσας ζητεί την ένταξή της στο προσεχές πρόγραμμα βελτίωσης των βοσκοτόπων .

56) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Επιτροπή Εκπροσώπων για τα έργα του Σμοκόβου διαμαρτύρεται για την καθυστέρηση της κατασκευής των έργων του Σμοκόβου.

57) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία ο Πανελλήνιος Σύλλογος Αδιορίστων Καθηγητών Πληροφορικής διαμαρτύρεται για τη μη τήρηση της επετηρίδας της πληροφορικής για τον διορισμό των καθηγητών.

58) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία η κοινότητα Νέας Φωκαίας Χαλκιδικής διαμαρτύρεται για την κατασκευή γηπέδων γκολφ από τον ΕΟΤ σε περιοχή της που είναι φυσικός υγροβιότοπος.

59) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η ΤΟΕΒ Παπαγιαννάδων Λασιθίου ζητεί την κατασκευή της Β' φάσης του αρδευτικού έργου της περιοχής της.

60) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί τα πτυχία PALSO να είναι απόδειξη γνώσεως της Αγγλικής Γλώσσας.

B' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1603/20-12-96 ερώτηση δόθηκε με το υπ' αριθμ. 16791/25-2-97 έγγραφο από τον Υπουργό Οικονομικών η ακόλουθη απάντηση:

"Απαντώντας στην ερώτηση υπ' αριθμ. 1603/20-12-96 κατατεθείσα υπό του Βουλευτή κ. Γ. Δραγασάκη, που διαβιβάστηκε σε μας με το υπ' αριθμ. 832/17-2-97 έγγραφο του Γραφείου Κοινοβουλευτικού Ελέγχου του Υπουργείου Οικονομικών, σας γνωρίζουμε τ' ακόλουθα επί των ερωτημάτων 1,2 και 3 που φέρονται ως ανήκοντα στην αρμοδιότητα της Υπηρεσίας μας.

1. Επί του πρώτου ερωτήματος

Τα τεθέντα υπ' όψιν του Γραφείου στοιχεία δια του υπ' αριθμ. 14112/13-5-95 εγγράφου ερωτήματος του Υπουργείου Γεωργίας, επί του οποίου εξεδόθη η υπ' αριθμ. 406/95 γνωμοδότηση, ως προκύπτει εκ του σχετικού φακέλου, είναι τ' ακόλουθα:

α. η υπ' αριθμ. 10846/6-5-95 απόφαση του Γενικού Γραμματέως του Υπουργείου Γεωργίας δια της οποίας απερρίφθη ένσταση κατά της υπ' αριθμ. 2765/ΜΚ/95 Διακήρυξης.

β. το υπ' αριθμ. 276461/2-5-95 έγγραφο της Δ/νσης Τοπογραφικής του Υπουργείου Γεωργίας

γ. η από 18/4/95 ένσταση της εταιρείας ΣΗΜΑ κατά της ανωτέρω υπ' αριθμ. 2765/ΜΚ/95 Διακήρυξης

δ. το υπ' αριθμ. 276465/3-5-95 έγγραφο της Δ/νσεως Τοπογραφικής του Υπουργείου Γεωργίας

ε. το υπ' αριθμ. 108/27-4-95 έγγραφο του Πανελληνίου Συλλόγου Διπλωματούχων Αγρονόμων Τοπογράφων Μηχανικών

στ. η υπ' αριθμ. 2765/ΜΚ/95 Διακήρυξη

ζ. η υπ' αριθμ. 7161/ΜΚ/17-3-95 απόφαση του Υπουργείου

Σελίδα 4744 

Γεωργίας

Απόψεις αφορώσεις στο ερευνούμενο ζήτημα (εάν συνιστούν η μη τεχνικές μελέτες οι αναφερόμενες στην διακήρυξη εργασίες) περιέχονται στα ανωτέρω υπό στοιχ. α, β, γ, και ε έγγραφα. Δια των υπ' αριθμ. γ και ε εγγράφων υποστηρίζεται ότι οι εν λόγω εργασίες συνιστούν τεχνική μελέτη. Συγκεκριμένα όμως επιχειρήματα επί του θέματος περιέχονται μόνο στα ανωτέρω υπό στοιχ. α και β έγγραφα (δια των οποίων υποστηρίζεται η αντίθετη άποψη).

Πάντα τ' ανωτέρω ετέθησαν υπ' όψιν της Επιτροπής του Νομικού Συμβουλίου του Κράτους (άρθρα 15 Π.Δ. 671/82 και 14 ν. 2227/94) η οποία τα συνεξετίμησε εν όψει των οριζομένων περί τεχνικών μελετών στις οικείες διατάξεις (άρθρ. 2 παρ. 1 και 7 παρ. 1 ν. 716/77, άρθρο 16 Π.Δ. 541/78, άρθρο 118 παρ. 1 Π.Δ. 696/74) και κατέληξε στο αναφερόμενο στην ερώτηση συμπέρασμα.

2. Επί του δευτέρου ερωτήματος.

Εκ των μνημονευομένων στην ερώτηση στοιχείων, στον οικείο φάκελλο ευρίσκεται, ως εκτίθεται και ανωτέρω, το υπ' αριθμ. 108/27-4-95 έγγραφο του ΠΣΔΑΤΜ, το οποίο περιέχει απόψεις επί διαφόρων θεμάτων, αλλά δεν συνιστά γνωμοδότηση περί του ερευνώμενου ζητήματος.

3. Επί του τρίτου ερωτήματος.

Το υποβληθέν ερώτημα, επί του οποίου εξεδόθη η υπ' αριθμ. 406/95 γνωμοδότηση, αφεώρα στην νομιμότητα του διαγωνισμού του προκηρυχθέντος δια της υπ' αριθμ. 2765/ΜΚ/95 Διακήρυξης. Περί της νομιμότητας του διαγωνισμού του προκηρυχθέντος δια της υπ' αριθμ. 2769/ΙΣ/9α5 Διακήρυξης δεν προκύπτει ότι υπεβλήθη ερώτημα και ουδέν στοιχείο περί αυτού ευρίσκεται στο αρχείο μας. Εννοείται ότι εάν υποβληθεί προσηκόντως σχετικό ερώτημα, θα διατυπωθεί επ' αυτού άποψη κατά την προβλεπόμενη από του οργανισμού του Νομικού Συμβουλίου του Κράτους (Π.Δ. 282/96) διαδικασία. Ως γνωστόν όμως το Νομικό Συμβούλιο του Κράτους, κατά νόμον, παρέχει απλώς γνώμη μη δεσμευτική για την διοίκηση και δεν έχει εξουσία προς επίλυση των διαφορών. Τέτοια εξουσία έχουν, κατά το Σύνταγμα, τα Δικαστήρια ενώπιον των οποίων δύναται να προσφύγει η μνημονευόμενη ανωτέρω εταιρεία, εάν κρίνει ότι εκ των αποφάσεων της Διοικήσεως εθίγησαν τα συμφέροντά της.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

2. Στην με αριθμό 2180/4-2-97 ερώτηση δόθηκε με το υπ' αριθμ. 164/26-2-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ' αριθμ. 2180/4-2-1997 ερώτηση, που κατέθεσε στη Βουλή των Ελλήνων ο Βουλευτής κ. Στέφανος Μάνος, σχετικά με τη γεωγραφική κατανομή των Διοικητικών Πρωτοδικείων της χώρας, σας γνωρίζουμε ότι με δεδομένο ότι στην καθ' ύλην αρμοδιότητα των Διοικητικών Δικαστηρίων υπάγεται μία περιορισμένα εξειδικευμένη κατηγορία υποθέσεων, όπως οι νόμοι την προσδιορίζουν, εκτιμάται ότι η κατά περιφέρειες χωροταξική διάρθρωση των ως άνω Δικαστηρίων, όπως σήμερα ισχύει, επαρκεί για τη λειτουργική δικαιοδοτική δραστηριότητα της Διοικητικής Δικαιοσύνης και παροχής έννομης προστασίας.

Το Υπουργείο Δικαιοσύνης παρακολουθεί επισταμένως τα στατιστικά δεδομένα και όταν κρίνει αναγκαίο προβαίνει σε διορθωτικές κινήσεις ως προς την κατανομή των ανωτέρω Δικαστηρίων. 'Ετσι συνεστήθη το Διοικητικό Πρωτοδικείο Κοζάνης (1987), το Διοικητικό Εφετείο Τρίπολης (1988), το Διοικητικό Εφετείο Ιωαννίνων (1989) και πρόσφατα το Διοικητικό Πρωτοδικείο Τρικάλων (1997).

Τέλος, σας αποστέλλουμε πίνακα από τον οποίο προκύπτει ο αριθμός των υποθέσεων που εκδικάστηκαν το 1995.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

3. Στην με αριθμό 2302/10-2-97 ερώτηση δόθηκε με το υπ' αριθμ. 260/27-2-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 2302/10-2-97, που κατέθεσε στη Βουλή ο Βουλευτής κ. Ηλίας Βεζδρεβάνης και αφορά τον ασφαλισμένο του Τ.Σ.Α. κ. Σερίφη Βασίλειο, σας γνωρίζουμε τα εξής:

Μετά από έγγραφες πληροφορίες που μας έδωσε η αρμόδια υπηρεσία του ΤΣΑ (αρ. εγγράφου 3533/20-2-97), ο κ. Σερίφης Βασίλειος είναι ασφαλισμένος στο Ταμείο ως ιδιοκτήτης Δ.Χ. φορτηγού αυτοκινήτου κατά ποσοστό 50% από το έτος 1980 και εντεύθεν.

Με την αριθμ. 124/96 πράξη επιβολής εισφορών και προσθέτων τελών το ΤΣΑ κάλεσε τον ανωτέρω ασφαλισμένο να καταβάλλει τις οφειλόμενες ασφαλιστικές εισφορές χρονικού διαστήματος από 1/4/84-29/2/96 που ανέρχονται σε 7.963.987 δρχ..

Το Δ.Σ. του ΤΣΑ με τις αριθμ. 877/28-11-96 και 143/13-2-97 αποφάσεις του απέρριψε αίτημα του ανωτέρω, για διαγραφή του από τα μητρώα του Ταμείου από 20-5-85 και εντεύθεν, που είχε παραχωρήσει την χρήση και την εκμετάλλευση του ποσοστού ιδιοκτησίας του επί του Δ.Χ. φορτηγού με ιδιωτικό συμφωνητικό στον συνεταίρο του Τζήμα Μάρκο, για το λόγο ότι δεν είχε συνταχθεί συμβολαιογραφικό προσύμφωνο ή συμβόλαιο αγοράς ή μεταβίβαση στο υπουργείο Μεταφορών, όπως προβλέπεται από τις κείμενες διατάξεις (Π.Δ. 669/81).

Τέλος, με την αριθμ. 877/28-11-96 απόφασή του το Δ.Σ. του ΤΣΑ ρύθμισε την οφειλή του κ. Σερίφη σύμφωνα με τις διατάξεις του ν. 2434/96 και μέχρι στιγμής δεν έχει απωλέσει το δικαίωμα της ρύθμισης.

Ο Υφυπουργός

ΝΙΚΟΣ ΦΑΡΜΑΚΗΣ"

4. Στην με αριθμό 2313/11-2-97 ερώτηση δόθηκε με το υπ' αριθμ. 4361/7-3-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2313/11-2-97, που κατατέθηκε στη Βουλή των Ελλήνων από τους Βουλευτές κ.κ. Σ. Παναγιώτου και Μ. Κωστοπούλου, σας πληροφορούμε τα εξής:

1. Η Κυβέρνηση, τόσο στο πρόγραμμά της, όσο και στις προγραμματικές της δηλώσεις, είχε δεσμευθεί για την εισαγωγή στο Χρηματιστήριο Αξιών Αθηνών μετοχών του ομίλου της Δ.Ε.Π. μέχρι ποσοστού 10%. Στα πλαίσια της εξαγγελθείσας αυτής πολιτικής, η Διϋπουργική Επιτροπή Αποκρατικοποίησης, αποφάσισε την έναρξη της διαδικασίας πρόσληψης Χρηματοοικονομικού Συμβούλου για την προετοιμασία εισαγωγής μετόχων της Δ.Ε.Π. στο Χ.Α.Α. Με βάση την απόφαση αυτή, η Δ.Ε.Π. με πρόσκληση που ήδη δημοσιεύτηκε στον Ελληνικό και Ξένο Τύπο, καλεί τους ενδιαφερόμενους Χρηματοοικονομικούς Συμβούλους να υποβάλουν τις προτάσεις τους.

2. Τα ως άνω έχουν ως στόχο την ενδυνάμωση του Ομίλου της Δ.Ε.Π. έτσι ώστε να υλοποιήσει με επιτυχία τους βασικούς στόχους που είναι:

- ο ομαλός και σε ανταγωνιστικούς όρους εφοδιασμός της χώρας με προϊόντα πετρελαίου.

- η ομαλή λειτουργία της αγοράς προς όφελος του καταναλωτή.

- Η αποτελεσματική αξιοποίηση των επενδεδυμένων κεφαλαίων, ο εκσυγχρονισμός των παραγωγικών μονάδων και των συστημάτων εμπορίας και διανομής.

- η συμμετοχή στην ανάπτυξη της χώρας μέσω επενδύσεων τόσο στην Ελλάδα όσο και στο εξωτερικό.

Για την πραγματοποίηση των στόχων αυτών απαραίτητες προϋποθέσεις είναι:

- η ενοποιημένη λειτουργία των εταιρειών του ομίλου μέσω ενός σύγχρονου και αποτελεσματικού - οργανωτικού σχήματος με παράλληλη ανάπτυξη και διεύρυνση των ικανοτήτων του ανθρώπινου δυναμικού.

η υλοποίηση των επενδυτικών προγραμμάτων καθώς και 
Σελίδα 4745 
η ανάπτυξη συνεργασιών με παραγωγικούς φορείς του ιδιωτικού τομέα για κοινές επενδύσεις και δράσεις τόσο στην Ελλάδα όσο και στο εξωτερικό.
- η περαιτέρω αξιοποίηση των συγκριτικών πλεονεκτημάτων της Δ.Ε.Π. που αφορούν κυρίως τις μεγάλες και σύγχρονες εγκαταστάσεις, τη γεωγραφική τους κατανομή και την τεχνογνωσία του προσωπικού της.

3. Η μετοχοποίηση του Ομίλου της Δ.Ε.Π. (πλην Δ.ΕΠ.Α.) θα συμβάλει αποφασιστικά στη διασφάλιση των ανωτέρω βασικών προϋποθέσεων για την επίτευξη των στόχων.

Η μετοχοποίηση εκτός της άντλησης κεφαλαίων, τα οποία θα στηρίζουν την αναπτυξιακή πορεία του Ομίλου, θα οδηγήσει στην οργανωτική αναβάθμιση, την αποτελεσματικότερη και πιο αξιόπιστη για τον επενδυτή λειτουργία και στην καθημερινή αξιολόγηση του Ομίλου μέσω της χρηματιστηριακής αγοράς.

Επιπλέον, θα ενισχύσει την προσπάθεια του ομίλου για έναν πιο διευρυμένο ρόλο στην ευρύτερη περιοχή της χώρας μας.

Η Κυβέρνηση χαράσει την πολιτική της με γνώμονα το συμφέρον του Ελληνικού Λαού προσπαθεί να αξιοποιήσει όλες τις δυνατότητες ανάπτυξης που προσφέρονται από το σημερινό και μελλοντικά διαμορφούμενο οικονομικό περιβάλλον.

Η Υπουργός

ΒΑΣΩ ΠΑΠΑΝΔΡΕΟΥ"

5. Στην με αριθμό 2322/11-2-97 ερώτηση δόθηκε με το υπ' αριθμ. 936/3-2-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην υπ' αριθμ. 2322/11.2.97 ερώτησή σας που πρωτοκολλήθηκε στο Υπουργείου μας με αρ. Ερ. 246/13.2.97 σας γνωρίζουμε τα εξής:

Η μετάδοση ηπατίτιδας Β ή AIDS από το προσωπικό υγείας και ασθενείς ως τυχαίο γεγονός είναι εξαιρετικά σπανία. Ο σχετικός κίνδυνος είναι αμελητέος συγκριτικά με τους συνήθεις τρόπους μετάδοσης των ιογενών αυτών νοσημάτων.

Ασφαλώς υπάρχει κίνδυνος εμπρόθετης μετάδοσης των εν λόγω μεταδοτικών νοσημάτων, όπως έχει παρατηρηθεί σε ολιγάριθμες περιπτώσεις στο εξωτερικό. Εν προκειμένω όμως πρόκειται για εγκληματικές ενέργειες, όπου ακολουθούνται οι διατάξεις της ποινικής νομοθεσίας.

Στην Ελλάδα υπάρχει πρόγραμμα ελεύθερου ελέγχου και εμβολιασμού των επαγγελμάτων υγείας. Επίσης με σειρά εγκυκλίων μας, επιμορφωτικών σεμιναρίων και υγειονομικών μέτρων στοχεύουμε στην αποφυγή της ενδονοσοκομειακής μετάδοσης του HIV και του HBV. Τα προγράμματα αυτά πρέπει να ενταθούν και να συμπληρωθούν και προς αυτήν την κατεύθυνση γίνονται προσπάθειες από πλευράς Υ.Υ.Π.

Ο υποχρεωτικός έλεγχος των εργαζομένων στα επαγγέλματα υγείας για ΑΙDS και ηπατίτιδα Β και εν συνεχεία ο επαγγελματικός αποκλεισμός των φορέων:

α) Προσκρούει σε τεράστια ηθικά και νομικά ζητήματα.

β) Δεν δικαιολογείται επιστημονικά με βάση τις πιθανότητες μετάδοσης των λοιμώξεων αυτών στους νοσηλευόμενους από τους τυχόν φορείς επαγγελματίες υγείας, ούτε με βάση τα μέχρι σήμερα διεθνώς καταγραφέντα περιστατικά.

γ) Δεν αποτελεί κοινή πρακτική στα περισσότερα Ευρωπαϊκά κράτη, που ακολουθούν την ίδια πολιτική που ακολουθεί και η χώρα μας για το θέμα αυτό. Ομοίως δεν προκύπτει από τις κατευθύνσεις της ΠΟΥ ή του Συμβουλίου της Ευρώπης που επεξεργάζεται την Ευρωπαϊκή πολιτική για τα θέματα αυτά.

Ο Υφυπουργός

ΕΜΜ. ΣΚΟΥΛΑΚΗΣ"

6. Στην με αριθμό 2325/11-2-97 ερώτηση δόθηκε με το υπ' αριθμ. 972/4-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2325/11.2.97, που κατέθεσε στη Βουλή ο Βουλευτής κ. Σπ. Σπηλιωτόπουλος παρακαλούμε να τον πληροφορήσετε τα εξής:

'Ατοκη χρηματοδότηση στους Αγροτικούς Συνεταιρισμούς δεν είναι δυνατό να αντιμετωπισθεί από την Α.Τ.Ε. γιατί οι πόροι της Τράπεζας προέρχονται από καταθέσεις και κατά συνέπεια μόνο με την επανεισροή των κεφαλαίων που τοποθετεί και των τόκων τους εξασφαλίζεται η δυνατότητα ν' ανταποκριθεί στην αυτονόητη υποχρέωση επιστροφής των αντίστοιχων κεφαλαίων και τόκων στους καταθέτες της.

Το Μάρτιο του 1996 εξαγγέλθηκαν από την Α.Τ.Ε. πιστωτικές διευκολύνσεις για το σύνολο των πιστούχων της που έχουν οφειλές λήξης μέχρι 31.12.1993, οι οποίες περιλαμβάνουν απαλλαγή του συνόλου των τόκων ποινής για τη χρονική περίοδο από 1.1.1994 ως 30.6.1996 και απαλλαγή μέρους των συμβατικών τόκων της ίδιας περιόδου που φθάνει μέχρι το 50% καθώς και ρύθμιση των υπολοίπων οφειλών με ιδιαίτερα ευνοϊκούς όρους. Ο βασικός στόχος του προγράμματος ρύθμισης είναι αφενός να δοθεί η δυνατότητα στους πιστούχους να εξοφλήσουν τα συσσωρευμένα χρέη, τα οποία δεν μπορούν να εξυπηρετηθούν ομαλά από τα αποτελέσματα λειτουργίας των μονάδων τους και αφετέρου να βελτιωθεί η ρευστοποίηση των παλαιών δανείων της Τράπεζας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

7. Στην με αριθμό 2334/11-2-97 ερώτηση δόθηκε με το υπ' αριθμ. 390/20-2-97 έγγραφο από τον Υπουργό Υγείας η ακόλουθη απάντηση:

"Απαντώντας στην υπ' αριθμ. Πρωτ. 2334/11-2-1997 ερώτηση του Βουλευτού Καρδίτσας κ. Δημητρίου Σιούφα, σας γνωρίζουμε τα εξής:

1. Στα πλαίσια των αρμοδιοτήτων του Υπουργείου Υγείας - Πρόνοιας, δεν υπάρχουν Οδηγίες της Ευρωπαϊκής 'Ενωσης που δεν έχουν ενσωματωθεί στο εσωτερικό δίκαιο, εκτός των Οδηγιών 95/34/ΕΚ., 94/32/ΕΚ και 93/35 που αφορούν την προσαρμογή στην τεχνική πρόοδο παραρτημάτων της αναφερόμενης στα καλλυντικά προϊόντα Οδηγίας 76/768/ΕΟΚ. Η αρμόδια Δ/νση Φαρμάκων και Φαρμακείων έχει ήδη προωθήσει κοινή υπουργική απόφαση που ρυθμίζει συνολικά το θέμα της εναρμόνισης και των τριών Οδηγιών, η οποία στην παρούσα φάση βρίσκεται στο Υπουργείο Εθνικής Οικονομίας για υπογραφή.

2. Σχετικά με την μη συμμετοχή εκπροσώπων της χώρας μας στις ομάδες εργασίας που προετοιμάζουν τις αποφάσεις του Συμβουλίου Υπουργών, σας γνωρίζουμε ότι η εκπροσώπηση του Υπουργείου σε συναντήσεις - ομάδες εργασίας στα πλαίσια της Ευρωπαϊκής 'Ενωσης, είναι πλήρης και ανελλιπής, από εκπροσώπους - εμπειρογνώμονες, αλλά και από υπηρεσιακούς παράγοντες του Υπουργείου.

Ο Υπουργός

Κ. ΓΕΙΤΟΝΑΣ"

8. Στην με αριθμό 2335/11-2-97 ερώτηση δόθηκε με το υπ' αριθμ. 974/7-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2335/11.2.97 που κατέθεσε ο Βουλευτής κ. Μ. Καρχιμάκης παρακαλούμε να τον πληροφορήσετε σε ότι μας αφορά τα εξής:

Στο νέο Κοινοτικό Πλαίσιο Στήριξης (πακέτο Delor II) και ειδικότερα στο πρόγραμμα "ΠΕΠ ΚΡΗΤΗΣ", είχε ενταχθεί στη ΣΑΕ 081/2, έτους 1996 με ΚΑ 9481565 το έργο "Αρδευτικό έργο Ζάκρου Λασιθίου (α' φάση)" και αφορούσε την αποπερράτωση του, που πραγματοποιήθηκε κατά το παρελθόν έτος.

Η β' φάση του υπόψη αρδευτικού έργου, όπως και πολλών άλλων έργων, είχε προγραμματισθεί να γίνει μέσω της β' φάσης των Μεσογειακών Ολοκληρωμένων Προγραμμάτων (ΜΟΠ) Κρήτης, πλην όμως δεν υπήρξε ποτέ β' φάση των ΜΟΠ, καθώς και εγγραφή του παραπάνω έργου σε Συλλογική Απόφαση 'Εργων (ΣΑΕ) αρμοδιότητας Υπουργείου Γεωργίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

 

Σελίδα 4746 

9. Στην με αριθμό 2356/12-2-97 ερώτηση δόθηκε με το υπ' αριθμ. 986/7-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2356/12.2.97, που κατέθεσε ο Βουλευτής κ. Αντ. Γ. Κοτσακάς παρακαλούμε να τον πληροφορήσετε σε ότι μας αφορά τα εξής:

Οι ονομασίες των προϊόντων Γραβιέρα Νάξου και Λάδι Λέσβος με τον Καν (ΕΚ) 1107/96 της Επιτροπής της 12ης Ιουνίου 1996 έχουν καταχωρηθεί στο Κοινοτικό Μητρώο σας Προστατευόμενη Ονομασία Προέλευσης (ΠΟΠ) η πρώτη και σαν Προστατευόμενη Γεωργαφική 'Ενδειξη (ΠΓΕ) η δεύτερη.

Η ονομασία της ελιάς "Θρούμπα Χίου", έχει καταχωρηθεί στο Κοινοτικό Μητρώο σαν Προστατευόμενη Ονομασία Προέλευσης (ΠΟΠ) με τον Καν (ΕΚ) 1263/96 της Επιτροπής της 1ης Ιουλίου 1996.

Στη συνεδρίαση της Επιτροπής Γεωγραφικών Ενδείξεων και Ονομασιών Προέλευσης της 11ης Δεκεμβρίου 1996 ψηφίστηκε και άλλος Κανονισμός της Επιτροπής (ακόμα δεν μας έχει γνωστοποιηθεί ο αριθμός του) με τον οποίο καταχωρούνται στο Κοινοτικό Μητρώο σας Προστατευόμενες Ονομασίες Προέλευσης, οι ονομασίες των προϊόντων: Τσίκλα Χίου, Μαστίχα Χίου και Μαστιχέλαιο.

Οι φάκελοι των προϊόντων Μοσχολίβανο Χίου και λάδι Μυτιλήνης παρ' ότι έχουν υποβληθεί από το Υπουργείο στην Ευρωπαϊκή Επιτροπή για την καταχώρηση των ονομασιών τους ως ΠΟΠ, εντούτοις επί του παρόντος δεν έχουν καταχωρηθεί από την Ευρωπαϊκή Επιτροπή.

Σχετικά με το ειδικό καθεστώς επιδότησης του εφοδιασμού των νησιών με άλευρα σιταριού, ζάχαρη, γιαούρτι, οπωροκηπευτικά, πατάτα, πατατόσπορο, δεν υπάρχει χρονικός περιορισμός για την ενίσχυση αυτών εκτός των οπωροκηπευτικών για τα οποία η ενίσχυση είναι φθίνουσα και τελειώνει το 1997.

Γίνονται όμως προσπάθειες για τη διαχρονική ισχύ του μέτρου και για τα οπωροκηπευτικά με ικανοποιητικό ύψος ενίσχυσης (80% των 15 ECU/TN που ισχύει για τα κοντινά ευρισκόμενα νησιά ή των 30 ECU/TN για τα πιο απομακρυσμένα νησιά).

Στο Νέο Κοινοτικό Πλαίσιο Στήριξης και ειδικότερα στο Μέτρο 5.2 έχει ενταχθεί η κατασκευή πέντε (5) φραγμάτων πρ/σμού 8,6 δις δρχ. και πέντε (5) λιμνοδεξαμενών πρ/σμού 4,8 δις δρχ.

Τα έργα έχουν ήδη εγγραφεί στη ΣΑΕ 081/2, στο Πρόγραμμα Δημοσίων Επενδύσεων, αρμοδιότητας Υπουργείου Γεωργίας.

Στο Interreg II έχει ενταχθεί η κατασκευή τεσσάρων (4) λιμν/νών προϋπολογισμού 2,3 δις και ενός φράγματος προ/σμού 1 δις δρχ.. 'Εχουν εγγραφεί στη ΣΑΕ 081/2.

Επίσης στην ΣΑΕ 081/2 έχει εγγραφεί η κατασκευή εννέα (9) λιμν/νών προ/σμού 8,5 δις περίπου και τριών (3) φραγμάτων πρ/σμού 3,8 δις δρχ.. Τα έργα αυτά θα ενταχθούν για κατασκευή από πιστώσεις του ΙΙ ΚΠΣ από τις πιστώσεις που θα προκύψουν από τον αποπληθωριστή.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

10. Στην με αριθμό 2356/12-2-97 ερώτηση δόθηκε με το υπ' αριθμ. 5407/7-3-97 έγγραφο από τον Υπουργό Εθνικής Οικονομίας η ακόλουθη απάντηση:

"Σε απάντηση της Ερώτησης 2356/12.2.97 σας γνωρίζουμε σε ότι μας αφορά τα εξής:

Η μείωση του κατωτάτου ορίου υπαγωγής στον Αναπτυξιακό Νόμο 1892/90 για ιδιωτικές επενδύσεις στα Νησιά του Αιγαίου υλοποιήθηκε με την υπ' αριθμ. ΚΥΑ 58743/27.8.96 των Υπουργών Εθνικής Οικονομίας και Οικονομικών όπου ορίζεται ότι το ελάχιστο ύψος παραγωγικής επένδυσης ορίζεται στα 25.000.000 δραχμές για τις αιτήσεις που υποβάλλονται στο Ν. 1892/90 από 1.11.1996 και μετά και αφορούν ίδρυση ή επέκταση βιοτεχνικών και χειροτεχνικών επιχειρήσεων όλων των κλάδων που πραγματοποιούνται στα νησιά των Περιφερειών Βορείου και Νοτίου Αιγαίου καθώς και στα νησιά Σποράδες, Θάσος και Σαμοθράκη.

Σχετικά με την τρίτη παράγραφο που αφορά σε θέμα αρμοδιότητας της Δ/νσης Περιφερειακής Πολιτικής σας πληροφορούμε ότι μετά από πρόταση του Υφυπουργού Εθνικής Οικονομίας προς την Ευρωπαϊκή Επιτροπή, έχει γίνει αποδεκτή η κατανομή από τον πληθωριστή 1996 ποσών:

- 10 MECU Κοινοτικής Συμμετοχής Ταμείου ΕΤΠΑ για το ΠΕΠ Βορείου Αιγαίου 1994-1999.

- 10 MECU Κοινοτικής Συμμετοχής Ταμείου ΕΤΠΑ για το ΠΕΠ Νοτίου Αιγαίου 1994-1999 τα οποία συνυπολογιζόμενα με την Εθνική Συμμετοχή θα αυξήσουν τους προϋπολιγισμούς των εγκεκριμένων ΠΕΠ Βορείου και Νοτίου Αιγαίου 1994-1999 κατά 26,666 MECU ή 8,132 δις δρχ. συνολικά (13,333 ΜECU ή 4,066 δις δρχ. και 13,333 MECU ή 4,066 δις δρχ. αντίστοιχα) για το 1997 με προοπτική κατανομής του υπολοίπου ποσού 2,8 δις δρχ. συνολικά σε επόμενη φάση.

Ο Υφυπουργός

ΓΙΑΝΝΟΣ ΠΑΠΑΝΤΩΝΙΟΥ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

11. Στην με αριθμό 2356/12-2-97 ερώτηση δόθηκε με το υπ' αριθμ. 1012/3-3-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2356 που κατατέθηκε στις 12-2-97 από το Βουλευτή κ. Αντώνη Κοτσακά και όσον αφορά στα έργα αεροδρομίων στα νησιά του Αιγαίου σας πληροφορούμε τα εξής:

Βρίσκονται σε εξέλιξη έργα στα Α/Δ Ρόδου - Ικαρίας - Κω- Σύρου - Πάρου - Μήλου - Νάξου - Μυκόνου - Λήμνου - Σκιάθου συνολικής δαπάνης 6.535.000.000 δρχ.

Πρόκειται να δημοπρατηθούν στο τρέχουν έτος έργα στα Α/Δ Ικαρίας - Μήλου - Νάξου - Πάρου - Καλύμνου - Σκιάθου, Ρόδου- Σάμου, Μυκόνου - Σαντορίνης, Κω συνολικής δαπάνης περίπου 35.000.000.000 δρχ.

'Ηδη έχει εκριθεί πίστωση για δημοπράτηση του έργου κατασκευής δαπέδου Α/Δ Λήμνου προϋπολογισμού 1.250.000.000 δρχ και είναι έτοιμη η μελέτη του έργου "Κατασκευή Αεροσταθμού Α/Δ Μυκόνου" προϋπολογισμού 4.000.000.000 δρχ προς άμεση δημοπράτηση.

Για τα υπόλοιπα θέματα αρμοδιότητας Υ.ΠΕ.ΧΩ.Δ.Ε. και για πληρέστερη ενημέρωσή σας επισυνάπτουμε αντίγραφα των ακολούθων εγγράφων στα οποία αναφέρονται αναλυτικά τα προγράμματα και οι ενέργειες των καθ' ύλην αρμοδίων υπηρεσιών:

α) α.π. 137/18-2-97 Γραμματείας ΕΠΠΕΡ

β) α.π. οικ. 95613/734/δ/18-2-97 Δ/νσης Ειδικών 'Εργων Αναβάθμισης Περιοχών.

γ) α.π. 158/Φ60/19-2-97 Οργανισμού Κτηματολογίου και Χαρτογραφήσεων Ελλάδας

δ) α.π. 75004/26-2-97 Δ/νσης Περιβαλλοντικού Σχεδιασμού

Ο Υπουργός

Κ. ΛΑΛΙΩΤΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήνα Ερωτήσεων).

12. Στην με αριθμό 2357/12-2-97 ερώτηση δόθηκε με το υπ' αριθμ. 703/7-3-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2357/12-22-97 που κατατέθηκε στη Βουλή των Ελλήνων από τον βουλευτή κ. Α. Χειμάρα σας γνωρίζουμε ότι για την έρευνα του θέματος που αναλύεται στην Ερώτηση έχει ήδη επιληφθεί η Δικαιοσύνη και συγκεκριμένα η Εισαγγελία Εφετών από τον Μάρτιο του 1995. Ο Αντιεισαγγελέας Εφετών κ. Δ. Κρητικός διενήργησε την προκαταρτική εξέταση για την έρευνα των συνθηκών κατάπτωσης της εγγυητικής επιστολής της BANK OF AMERIKA ποσού ύψους 2.000.000.000 δρχ. στην οποία αναφέρεται ο κ.

Σελίδα 4747 

βουλευτής στην Ερώτησή του.

Στην εισήγησή του προς τον Προϊστάμενο Εισαγγελίας Εφετών Αθηνών κ. Τζανακάκη αναφέρεται ότι έκρινε ότι κατά την έρευνα της υπόθεσης, "δεν προέκυψαν υπόνοιες για σκόπιμες πράξεις ή παραλείψεις οιουδήποτε σε βάρος των συμφερόντων του Δημοσίου", και εισηγείται να τεθεί η υπόθεση στο αρχείο, πράγμα το οποίο και έγινε. Η πράξη αρχειοθετήσεως της συγκεκριμένης υπόθεσης δεν περιήλθε στην κατοχή μας και ο ερωτών βουλευτής θα πρέπει να αναφερθεί στην αρμόδια Εισαγγελία Εφετών Αθηνών.

Το Ελληνικό Δημόσιο με αγωγή του ενώπιον των Ελληνικών Πολιτικών και Διοικητικών Δικαστηρίων κατά της Κοινοπραξίας "Lady Luck Πάτρας" και των μελών αυτής, που είχε αναδειχθεί πλειοδότρια του Διαγωνισμού για την άδεια καζίνο στο Νομό Αχαϊας, ζητεί τα ποσά των εγγυητικών επιστολών της Κοινοπραξίας για τη συμμετοχή στο Α και Β στάδια του Διαγωνισμού, ήτοι τα ποσά των 200.000.000 δρχ. και 2.000.000.000 αντιστοίχως.

Επίσης, έχουμε λάβει γνώση ότι η Εταιρία "Πόρτο Ρίο Ξενοδοχειακές Επιχειρήσεις Α.Ε.", μέλος της εν λόγω Κοινοπραξίας έχει ασκήσει αγωγή κατά των άλλων μελών της Κοινοπραξίας, δηλαδή της "Lady Luck Gaming Corporation" και της "Kenny Construction Company" για την μη εκπλήρωση των υποχρεώσεων τους προς την Κοινοπραξία αναφορικά με το θέμα των εγγυητικών επιστολών.

Η Υπουργός

ΒΑΣΩ ΠΑΠΑΝΔΡΕΟΥ"

13. Στην με αριθμό 2356/12-2-97 ερώτηση δόθηκε με το υπ' αριθμ. 1017/25-2-97 έγγραφο από τον Αναπλ. Υπουργό Εξωτερικών η ακόλουθη απάντηση:

"Σε απάντηση της Ερώτησης 2356 από 12.2.97 του Βουλευτή κ. Αντώνη Κοτσακά, σας γνωρίζουμε τα εξής:

Αμέσως μετά τη σύνοδο του Ευρ. Συμβουλίου στο Τορίνο (29.3.96), το Υπουργείο Εξωτερικών, σε επαφή με τα συναρμόδια Υπουργεία, τις Υπηρεσίες των καθ' ύλη αρμοδίων Περιφερειών, το επιστημονικό προσωπικό Πανεπιστημίων και με εκπροσώπους των Νησιωτικών Επιμελητηρίων, προχώρησε στη διεξαγωγή διαλόγου που είχε ως αποτέλεσμα τη σύνταξη ελληνικού υπομνήματος για τις νησιωτικές περιοχές.

Το υπόμνημα αυτό, που επισημαίνει την ανάγκη να λαμβάνονται περισσότερο υπόψη, κατά την άσκηση της διαρθρωτικής πολιτικής, τα προβλήματα των νησιωτικών περιοχών της Ευρωπαϊκής 'Ενωσης, κατατέθηκε στην Διακυβερνητική Διάσκεψη τον Μάιο 1996.

Από ελληνικής πλευράς το θέμα των νησιωτικών περιοχών εξακολουθεί να προωθείται σε κάθε επαφή μας με τα Κράτη-Μέλη στα πλαίσια των διαβουλεύσεων για την Διακυβερνητική. 'Ηδη γίνεται αναφορά του ελληνικού υπομνήματος στο σχέδιο της αναθεωρητικής Συνθήκης που υπεβλήθη στο Ευρ. Συμβούλιο του Δουβλίνου (13-14.12.96) μεταξύ των υπομνημάτων των Κρατών-Μελών που έχουν συγκροτηθεί από τη Διάσκεψη.

Επιπλέον, το Υπουργείο Εξωτερικών εξετάζει με ιδιαίτερο ενδιαφέρον κάθε ολοκληρωμένη πρόταση που αποσκοπεί στην δημιουργία συνθηκών μόνιμης εγκατάστασης και επαγγελματικής απασχόλησης για τους 'Εληννες του Πόντου.

Ο Αναπληρωτής Υπουργός

ΓΕΩΡΓΙΟΣ ΠΑΠΑΝΔΡΕΟΥ"

14. Στην με αριθμό 2358/12-2-97 ερώτηση δόθηκε με το υπ' αριθμ. 89/3-3-97 έγγραφο από τον Υπουργό Ναυτιλίας η ακόλουθη απάντηση:

"1. Σε απάντηση της Ερώτησης 2358/12-2-1997 του Βουλευτού κ. ΠΑΠΑΝΙΚΟΛΑ Β. σχετικά με τα προβλήματα που αντιμετωπίζουν τα ΔΩΔΕΚΑΝΗΣΑ σε ό,τι αφορά την ακτοπλοϊκή εξυπηρέτηση, από πλευράς αρμοδιότητας ΥΕΝ σας γνωρίζουμε τα ακόλουθα:

α) Τα ΔΩΔΕΚΑΝΗΣΑ εξυπηρετούνται από ΠΕΙΡΑΙΑ με έξι (6) Ε/Γ-Ο/Γ πλοία ("ΙΑΛΥΣΟΣ", "ΠΑΤΜΟΣ", "ΡΟΔΟΣ", "ΡΟΔΑΝΘΗ", "ΜΑΡΙΝΑ" και "ΔΗΜΗΤΡΑ"). Τα πλοία αυτά εκτελούν καθημερινά δρομολόγια στην γραμμή συγκοινωνιακές ανάγκες της. Επισημαίνεται ότι το Ε/Γ-Ο/Γ "ΔΗΜΗΤΡΑ" προσεγγίζει δύο (2) φορές την εβδομάδα στα μικρά νησιά της ΔΩΔΕΚΑΝΗΣΟΥ (ΝΙΣΥΡΟ-ΤΗΛΟ-ΣΥΜΗ) και μία φορά την εβδομάδα σε ΚΑΣΤΕΛΟΡΙΖΟ και ΛΕΙΨΟΥΣ. Επιπρόσθετα τα Ε/Γ-Ο/Γ "ΒΙΤΣΕΝΤΖΟΣ ΚΟΡΝΑΡΟΣ" και "ΝΤΑΛΙΑΝΑ" συνδέουν ορισμένα νησιά της ΔΩΔΕΚΑΝΗΣΟΥ (ΚΑΣΟ, ΚΑΡΠΑΘΟ, ΡΟΔΟ, ΧΑΛΚΗ) με την ΚΡΗΤΗ.

β) Κατά την χειμερινή περίοδο τα παραπάνω πλοία εκ περιτροπής και σταδιακά διακόπτουν για δύο μήνες τα δρομολόγια των προκειμένου να πραγματοποιήσουν εργασίες συντήρησης σύμφωνα με το αρ. 173 του ΚΔΝΔ. Ως εκ τούτου και λαμβανομένων υπόψη των καιρικών συνθηκών που επικρατούν κατά την χειμερινή περίοδο παρουσιάζονται πολλές φορές προβλήματα στην τακτική εξυπηρέτηση των μικρών νησιών τα οποία εξυπηρετούνται από συγκεκριμένα πλοία που διαθέτουν μικρά βυθίσματα και αυξημένες ελικτικές ικανότητες.

γ) Επίσης τα ΔΩΔΕΚΑΝΗΣΑ συνδέονται με την ΘΕΣΣΑΛΟΝΙΚΗ με δρομολόγια που εκτελεί Ε/Γ-Ο/Γ "ΠΑΤΜΟΣ".

2. Τέλος σας γνωρίζουμε ότι το Υπ. ΑΙΓΑΙΟΥ στην αρμοδιότητα του οποίου είναι οι ενδοδωδεκανησιακές ακτοπλοϊκές συγκοινωνίες, επιδοτεί ήδη πλοία, ώστε να εξασφαλίζεται η κατά το δυνατόν καλύτερη ακτοπλοϊκή συγκοινωνία των μικρών νησιών.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

15. Στην με αριθμό 2370/12-2-97 ερώτηση δόθηκε με το υπ' αριθμ. 989/7-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2370/12.2.97, που κατέθεσε ο Βουλευτής κ. Στ. Δήμας αναφορικά με το παραπάνω θέμα, σας πληροφορούμε ότι:

Σε ό,τι αφορά την αναμενόμενη συνολική λεμονοπαραγωγή, αυτή εκτιμάται σε 150.000 τόννους εκ των οποίων, 140.000 τόννοι κανονικής εποχής και 10.000 τόννοι εκτός συνήθους εποχής (θερινά), τα οποία θα καλύψουν τις περιορισμένες την εποχή αυτή ανάγκες της εσωτερικής κατανάλωσης και ειδικότερα την περίοδο 15/7 έως 10-15/9/1997.

Εκ του συνόλου των 140.000 τόννων παραγωγής λεμονιών κανονικής εποχής έχουν απορροφηθεί μέχρι και 15/2/97:

- 18.000 τον. στην εξαγωγή, η οποία θα συνεχιστεί μέχρι το τέλος της εμπορικής περιόδου αλλά με βραδείς ρυθμούς και το εξαγωγικό αποτέλεσμα αναμένεται εκ του ασφαλούς να είναι 30.000 τον. 

- 7.500 τον. στη χυμοποίηση, η οποία θα δραστηριοποιηθεί περαιτέρω από 01.03.97 μέχρι 31.05.97 για να απορροφήσει τελικά γι' αυτό το σκοπό 40.000 τον. πρώτης ύλης.

- 44.000 τον. στην εσωτερική κατανάλωση, η οποία συνεχιζομένη θα καταλήξει στους 65.000 τον.

- 6.600 τον. στην αυτοκατανάλωση και στις απώλειες λόγω φθορών που εκτιμάται η ποσότητα αυτή να φτάσει στους 7.000 τον. εφ' όσον δεν επεμβούν παγετοί.

Κατά συνέπεια και με βάση τα παραπάνω δεν διακρίνεται, διαχρονικά όμως, πρόβλημα μη απορρόφησης της φετινής λεμονοπαραγωγής.

Σ' ό,τι αφορά τα πορτοκάλια, η μείωση των εξαγωγών μας οφείλεται σε μια σειρά αιτιών όπως:

- Μείωση των εγκεκριμένων προς εξαγωγή προς τις Τρίτες Χώρες ποσοτήτων με βάση τις συμφωνίες της GATT.

- Μείωση του ύψους των προβλεπομένων επιστροφών (οικονομικών ενισχύσεων) προς τις Τρίτες Χώρες λόγω της συμφωνίας GATT.

Ορισμένοι εξαγωγικοί φορείς οι οποίοι παραδοσιακά εξήγαγαν εσπεριδοειδή προς τις Ανατολικές Χώρες πραγματοποίησαν ελάχιστες εξαγωγές συγκριτικά με πέρυσι, διότι μέχρι σήμερα δεν εξοφλήθηκαν από τους εισαγωγείς των Τρίτων Χωρών, για εξαγωγές της προηγούμενης εξαγωγικής περιόδου (1995/96).
Σελίδα 4748 

 

Επομένως είναι μειωμένες φέτος οι εξαγωγές συγκριτικά με τα προηγούμενα χρόνια και οι τιμές παρουσίασαν πτωτικές τάσεις, πλην όμως πρόσφατα παρουσιάζουν αισθητά ανοδική τάση.

Το Υπουργείο ξεκίνησε μια σειρ άμεσων ενεργειών προς τα αρμόδια Κοινοτικά όργανα, προκειμένου να ενεργοποιήσει τον Κοινοτικό μηχανισμό της απόσυρσης (δωρεάν διανομή) προς τις Τρίτες Χώρες. Αυτό έχει επιτευχθεί και σύντομα θα αρχίσει η εφαρμογή του.

Επί πλέον το Υπουργείο προέβη σε πρωτοβουλίες και δράσεις που αποβλέπουν:

- Στη βελτίωση του καθεστώτος της κοινωνικής απόσυρσης στο εσωτερικό αλλά για τους αποδεδειγμένα νόμιμους δικαιούχους εφαρμογής του μέτρου.

- Στην εντατικοποίηση της δραστηριοποίησης των μεταποιητικών μονάδων χυμοποιίας.

- Επανεξέταση της πολιτικής των μεταφορών με το συναρμόδιο Υπουργείο για τη βελτίωση των εξαγωγών προς τον ενδοκοινοτικό χώρο

- και στην εφαρμογή του θεσμού της απόσυρσης αυτής καθ' αυτής.

Το ισοζύγιο της παραγωγής-διάθεσης (κατά χρήση) των ομφαλοφόρων πορτοκαλιών (συνολική αναμενομένη παραγωγή 700.000 τόννοι), έχει ως ακολούθως μέχρι 15.02.97:

- εξαγωγές 170.300 τον.

- χυμοποίηση 107.000 τον.

- εσωτερ. Κατανάλωση 134.000 τον.

- αυτοκατανάλωση

Φθορές κ.λπ. 25.350 τον.

- απόσυρση 36.000 τον.

Επομένως η ηρτημένη εμπορεύσιμος παραγωγή εκτιμάται σε 227.000 τον. περίπου, η οποία προβλέπται να καλύψει τις δεσμευτικές -λόγω υποχρεώσεων- συμβάσεις των εξαγωγικών φορέων, την εσωτερική κατανάλωση και ορισμένες ανάγκες των μεταποιητικών βιομηχανιών.

Η καθυστέρηση στην εκκαθάριση των φακέλλων Κοινοτικών Οικονομικών Ενισχύσεων, οφείλεται στη δυνατότητα που δόθηκε στη χώρα μας να ελεγχθούν οι παλαιοί φάκελλοι, με τη σύντομη διαδικασία ελέγχων χορήγησης προκαταβολών, στο 100% της δικαιούμενης ενίσχυσης.

Μέχρι σήμερα έχει ήδη περατωθεί ο έλεγχος του συνόλου των φακέλλων αυτών.

Οι παλαιοί φάκελλοι, εκτιμάται ότι θα εκκαθαριστούν σε αρκετά σύντομο χρονικό διάστημα. Αυτό θα επιτευχθεί με ειδικά συνεργεία εντατικής απασχόλησης υπαλλήλων, ιδιαίτερα για την εκκαθάριση φακέλλων εξαγωγικών επιδοτήσεων, που συστήθηκαν πρόσφατα για το σκοπό αυτό.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

16. Στην με αριθμό 2375/12.2.97 ερώτηση δόθηκε με το υπ' αριθμ. 990/4.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2375/12.2.97 που κατέθεσε στη Βουλή ο Βουλευτής κ. Κων Ευμοιρίδης παρακαλούμε να τον πληροφορήσετε σε ότι μας αφορά τα εξής:

Σύμφωνα με το άρθρο 10 παρ.1 περιπτ. ββ του σχεδίου Νόμου που έχει κατατεθεί για ψήφιση "αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις" το επίδομα ειδικών συνθηκών που χορηγήθηκε με το άρθρο 8 του Νόμου 2342/1995 (ΦΕΚ 208 Α')στους Δασικούς υπαλλήλους, καταργείται καθόσον αυτό ενσωματώνεται στο νέο μισθολόγιο των Δημοσίων Υπαλλήλων.

Για το έτος 1997, έχει εγγραφεί στον Προϋπολογισμό εξόδων Υπ. Γεωργίας (ΚΑΕ 0511, 0512) πίστωση ίσου περίπου ποσού με αυτήν του έτους 1996 για υπερωριακή εργασία και εργασία κατά τις κυριακές και εξαιρέσιμες ημέρες για τους υπαλλήλους της Κεντρικής Υπηρεσίας και των περιφερειακών Δασικών Υπηρεσιών που θα ασχοληθούν στην επιφυλακή πρόληψης και κατάσβεσης των πυρκαϊών των δασών. (Για το έτος 1996 ενεκρίθησαν για την ανωτέρω αιτία σύνολο ωρών υπερωριακής εργασίας μέχρι 1.110.000 ώρες από τις οποίες 410.000 απογευματινής εργασίας και 700.000 νυχτερινής, Κυριακών και εξαιρέσιμων ημερών εργασίας).

Η αλλαγή ωρομισθίου αποτελεί θέμα ρύθμισης του νέου μισθολογίου και είναι θέμα γενικώτερης Εισοδηματικής Πολιτικής.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

17. Στην με αριθμό 2384/12.2.97 ερώτηση δόθηκε με το υπ' αριθμ. 991/7.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ.2384/12.2.97 που κατέθεσε ο Βουλευτής κ. Π.Σκανδαλάκης, αναφορικά με το παραπάνω θέμα, σας πληροφορούμε ότι:

Από την αναμενόμενη φετεινή παραγωγή 106.500 τόννων πορτοκαλιών (ομφαλοφόρων και κοινών) του Ν. Λακωνίας και μέχρι 16.2.97 έχουν διατεθεί οι παρακάτω ποσότητες ως εξής:

Εξαγωγές: 11.000 τόννοι

Μεταποίηση: 31.500 τόννοι

Εσωτερική κατανάλωση:11.500 τόννοι

Φθορές και αυτοκατανάλωση: 6.500 τόννοι

Απόσυρση: 5.650 τόννοι

Ως εκ τούτου η ηρτημένη εμπορεύσιμος παραγωγή είναι περίπου 40.350 τόννοι.

Η μείωση των εξαγωγών μας οφείλεται σε μια σειρά αιτιών όπως

- Μείωση των εγκεκριμένων προς εξαγωγή προς τις Τρίτες Χώρες ποσοτήτων με βάση τις συμφωνίες της GATT.

- Μείωση του ύψους των προβλεπομένων επιστροφών (οικονομικών ενισχύσεων) προς τις Τρίτες Χώρες λόγω της συμφωνίας της GATT.

- Ορισμένοι εξαγωγικοί φορείς οι οποίοι παραδοσιακά εξήγαγαν εσπεριδοειδή προς τις Ανατολικές Χώρες, δεν δραστηριοποιήθηκαν στον ανάλογο βαθμό ή ραγματοποίησαν ελάχιστες εξαγωγές συγκριτικά με πέρυσι, εκ του γεγονότος ότι μέχρι σήμερα, δεν εξοφλήθηκαν από τους εισαγωγείς των Τρίτων Χωρών, για εξαγωγές της προηγούμενης εξαγωγικής περιόδου (1995/96).

Αποτέλεσμα των παραπάνω είναι οι μειωμένες εφέτος εξαγωγές συγκριτικά με τα προηγούμενα χρόνια, καθώς και οι τιμές οι οποίες παρουσίασαν πτωτικές τάσεις.

Το Υπουργείο Γεωργίας, ενόψει αυτής της καταστάσεως, ξεκίνησε μια σειρά άμεσων ενεργειών προς τα αρμόδια Κοινοτικά όργανα, προκειμένου να ενεργοποιήσει τον Κοινοτικό μηχανισμό της κοινωνικής απόσυρσης (δωρεάν διανομή) προς τις Τρίτες Χώρες. Αυτό έχει επιτευχθεί και σύντομα θα αρχίσει η εφαρμογή του.

Επί πλέον το Υπουργείο Γεωργίας ανέλαβε πρωτοβουλίες και προέβη σε δράσεις που αποβλέπουν.

- Στη βελτίωση του καθεστώτος της κοινωνικής απόσυρσης στο εσωτερικό αλλά για τους αποδεδειγμένα νόμιμους δικαιούχους εφαρμογής του μέτρου.

- Στην εντατικοποίηση της δραστηριοποίησης των μεταποιητικών μονάδων χυμοποιίας.

- Επανεξέταση της πολιτικής των μεταφο'ρων με το συναρμόδιο Υπουργείο για τη βελτίωση των εξαγωγών προς τον ενδοκοινοτικό χώρο.

- και στην εφαρμογή του θεσμού της απόσυρσης αυτής καθ' αυτής.

Στο Ν. Λακωνίας έως τις 19.2.97 σε σύνολο αναμενομένης παραγωγής 80.000 τον ομφαλοφόρου πορτοκαλιού και 26.000 τον. κοινού έχουν ήδη απορροφηθεί από την μεταποίηση περίπου 34.000 τον. εκ των οποίων 26.500 τον. ομφ. και 7.500 τον. κοινά. Παραμένουν αδιάθετα περίπου 17.000 τον. κοινά πορτοκάλια τα οποία θα απορροφηθούν σταδιακά, στο σύνολό τους από τη βιομηχανία χυμοποίησης της περιοχής και περίπου 20.000 τον. ομφαλοφόρα μέρος των οποίων θα απορροφηθούν επίσης από τη χυμοποίηση. Την περίοδο 95-96 στο Νομό 

Σελίδα 4749 

είχαν χυμοποιηθεί συνολικά 45.000 τον. πορτοκάλια ποσότητα που πιστεύουμε ότι τελικά θα υπερβούμε κατά την περίοδο 96-97 (εκτιμάται ότι θα χυμοποιηθούν 60.000 τον.).

'Οσον αφορά τα γρέϊπ-φρουτ πράγματι μέχρι και την τρέχουσα εμπορική περίοδο δεν υπαγόνταν στο καθεστώς της Κ.Ο.Α. και έως εκ τούτου δεν διδόταν οικονομική ενίσχυση για τη μεταποίησή τους. Με το νέο Καν. (ΕΟΚ) 2202/96 του Συμβουλίου "περί καθεστώτος ενισχύσεων των παραγωγών ορισμένω εσπεριδοειδών", ο οποίος εφαρμόζεται από την περίοδο εμπορίας 1997/98, θεσπίζεται κοινοτικό καθεστώς ενίσχυσης των οργανώσεων παραγωγών που διαθέτουν στη μεταποίηση ορισμένα εσπεριδοειδή που συγκομίζονται στην Κοινότητα. Το καθεστώς αυτό καλύπτει:

α) τα λεμόνια, τις φράπες και τα γκρέϊπ φρουτ, τα πορτοκάλια, τα μανταρίνια και τις κλημεντίνες που μεταποιούνται σε χυμό και

β) τις κλημεντίνες και τα σατσούμας που μεταποιούνται σε φέτες (Καν. Ε.Κ. 2202/96 αρ.1).

Η Α.Τ.Ε. σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν να ανταποκριθούν στις υποχρεώσεις τους στην ΑΤΕ λόγω εκτάκτων γεγονότων (όπως δυσμενείς καιρικές συνθήκες αζητησία προϊόντων, ασυνήθιστες μεταβολές τιμών, κ.λπ.) τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος, ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.

Στα πλαίσια αυτά μπορούν να αντιμετωπισθούν και τα χρέη των παραγωγών - εσπεριδοειδών Ν. Λακωνίας.

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 2393/13-2-97 ερώτηση δόθηκε με το υπ' αριθμ. 1755/7-3-97 έγγραφο από τον Υπουργό Οικονομικών η ακόλουθη απάντηση:

"Σε απάντηση της ερώτησης με αριθμ. πρωτ. 2393/13.2.97 που κατατέθηκε στη Βουλή των Ελλήνων από τον Βουλευτή Κορινθίας κ. Αναστάση Παπαληγούρα και με την οποία ζητείται να γίνει ειδική ρύθμιση καταβολής των χρεών των σεισμοπλήκτων του Νομού Κορινθίας, τα οποία προέρχονται από δάνεια που χορηγήθηκαν για την αποκατάσταση των ζημιών που είχαν υποστεί από το σεισμό του 1981, σας γνωρίζουμε τα παρακάτω:

Τα χρέη της κατηγορίας αυτής είχαν ρυθμιστεί με τις διατάξεις του άρθρου 15 του Ν. 1947/1991, όπως συμπληρώθηκαν με τις διατάξεις της παρ. 40 του άρθρου 22 του Ν. 2166/1993 και κατεβάλλοντο σε 60 ίσες μηνιάιες δόσεις χωρίς τις αναλογούσες προσαυξήσεις εκπρόθεσμης καταβολής.

Τα προβλήματα που δημιούργησαν οι πλημμύρες της 12ης Ιανουαρίου 1997 λήφθηκαν υπόψη και εκδόθηκε η με αριθμ. 1005613/393.20/0016/15.7.19897 Απόφαση του Υπουργού Οικονομικών, η οποία συπληρώθηκε με την με αριθμ. 1007435/104/0012Α/21.1.1997 Απόφαση του Υπουργού Οικονομικών.

Με την Απόφαση αυτή, τα χρέη προς το δημόσιο οφειλετών της πλημμυροπαθούς περιοχής Νομού Κορίνθου που έχουν βεβαιωθεί και έχουν καταστεί ληξιπρόθεσμα μέχρι 31.12.1991 ρυθμίζονται και καταβάλλονται από τους υπόχρεους σε είκοσι τέσσερις (24) κατ' ανώτατο όριο ίσες μηνιαίες δόσεις. Τα χρέη που υπάγονται στη ρύθμιση αυτή δεν επιβαρύνονται με τις προσαυξήσεις εκπρόθεσμης καταβολής που αναλογούν σε αυτά.

Σημειώνουμε ότι, από τα δημοσιονομικά δεδομένα και τις ισχύουσες εξουσιοδοτικές διατάξεις, δεν παρέχεται δυνατότητα ευνοϊκότερης αντιμετώπισης του θέματος.

Ο Υφυπουργός

ΓΕΩΡΓΙΟΣ ΔΡΥΣ

19. Στην με αριθμό 2400/13-2-97 ερώτηση δόθηκε με το υπ' αριθμ. 1008/7-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2400/13.2.97 που κατέθεσε ο Βουλευτής κ. Π. Ψωμιάδης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Τα ορεινά Υδρονομικά 'Εργα για την προστασία της Θεσσαλονίκης από τις Πλημμύρες άρχισαν αρκετά νωρίς. Οι αναδασώσεις για τη δημιουργία του τεχνητού δάσους "Δάσος - Πάρκο Θεσσαλονίκης", έκτασης 30.000 στρεμ., το οποίο πέρα από την αναψυχή συμβάλλει ουσιαστικά (μειώνει τις φερτές ύλες και τη απορροή) και στον περιορισμό του κινδύονου των πλημμυρών, άρχισαν το 1932 και συνεχίζονται. Σήμερα γίνεται σοβαρή προσπάθεια προστασίας του δάσους από τις πυρκαγιές, αλλά και αποκατάστασης της βλάστησης σε περίπτωση καταστροφής της από οποιαδήποτε αιτία.

Αναδασώσεις, περίπου 3.500 σρεμ. και άλλα Ορεινά Υδρονομικά 'Εργα (ΟΥΕ) έχυον γίνει από τη Δασική Υπηρεσία και στη λεκάνη του Δενδροποτάμου, κυρίως μετά από τις πλημμύρες που προκάλεσε στο δυτικό Τμήμα της πόλης, το 1976.

Το πρόβλημα όμως δεν λύθηκε. Η άναρχη δόμηση, ο περιορισμός των κοιτών, τα τεχνικά έργα με ανεπαρκή παροχετευτικότητα και άλλες ανθρωπογενείς επιδράσεις, μετέβαλαν δυσμενώς τους παράγοντες πλημμυρογέννησης, ανέτρεψαν τις αρχικές παραδοχές των σχετικών μελετών και έκαναν αναγκαία την αντιμετώπιση του προβλήματος σε νέα βάση.

Στα πλαίσια αυτά η Νομαρχιακή Αυτοδιοίκηση ανέθεσε στο Εργαστήριο Διευθέτησης Ορεινών Υδάτων του Αριστοτελείου Πανεπιστημίου (ΑΠΘ) τη διερεύνηση του προβλήματος των πλημμυρών στο νομό Θεσσαλονίκης με στόχο τον εντοπισμό των πιο επικίνδυνων χειμάρρων και τον προσδιορισμό των ενδεδειγμένων αρχών και έργων για τη διευθέτησή τους.

Η παραπάνω μελέτη, που θα αποτελέσει τη βάση για το συντονισμό της δράσης των εμπλεκομένων φορέων (Υ.ΠΕ.ΧΩ.Δ.Ε., Υπ. Γεωργίας, Οργανισμός Αποχέτευσης Θεσσαλονίκης) στην αντιπλημμυρική προστασία της Θεσσαλονίκης, εκτιμάται ότι θα ολοκληρωθεί μέσα στο 1997.

Το Υπ. Γεωργίας (Δασική Υπηρεσία), που είναι αρμόδιο για τα Ορεινά Υδρονομικά 'Εργα, συνεχίζει σταδιακά (λόγω των σοβαρών αντιδράσεων των κτηνοτρόφων αλλά και κάποιων κοινοταρχών) τα έργα αναδάσωσης και προστασίας στη λεκάνη απορροής του δενδροποτάμου και των άλλων ρεμάτων που διαχίζουν τον οικιστικό χώρο της Θεσ/νίκης και αναμένει την ολοκλήρωση της μελέτης από το ΑΠΘ για τη δρομολόγηση της υλοποίησης και των ΟΥΕ που θα προβλέπονται από αυτή.

Ο Υπουργός

ΣΤ. ΤΖΟΥΜΑΚΑΣ"

20. Στην με αριθμό 2405/13-2-97 ερώτηση δόθηκε με το υπ' αριθμ. 1009/7-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2405/13.2.1997, που κατέθεσαν οι Βουλευτές κ.κ. Ι. Λαμπρόπουλος, Α. Δαβάκης, Γ. Γαρουφαλιάς, Κ. Καραμηνάς αναφορικά με το παραπάνω θέμα σας πληροφορούμε ότι:

Κατά τη σύνοδο του Συμβουλίου Υπουργών Γεωργίας της Ευρωπαϊκής Ενωσης στις βρυξέλλες 17-18/2/97 για την αναμόρφωση της ΚΟΑ ελαιολάδου οι Ελληνικές θέσεις συνοψίζονται στα εξής σημεία:

Η χορήγηση της ενίσχυσης στην παραγωγή να γίνεται με βάση την πραγματική παραγωγή και κατάργηση "μικρών" και "μεγάλων" παραγωγών.

Καθορισμός μιας μεγίστης εγγυημένης ποσότητας ανά κράτος μέλος.

Κατάργηση της ενίσχυσης στην κατανάλωση.

Τα ανωτέρω σημεία θα ενισχύσουν την αποτελεσματικότητα και καλή διαχείριση του συστήματος.

Σελίδα 4750 

 

Οι αλλαγές όμως δεν πρέπει να περιορίσουν ορισμένα ελάχιστα προνόμια που είχαν οι μικροί παραγωγοί από το υφιστάμενο σύστημα, άρα χρειάζονται στο σημείο αυτό κάποιες προσαρμογές.

Η κατάργηση της ενίσχυσης στην κατανάλωση θα αποδεσμεύσει πόρους που πρέπει να χρησιμοποιηθούν για την στήριξη της εμπορευσιμότητας του προϊόντος (διαφήμιση - προβολή).

Πρέπει να διατηρηθούν οι μηχανισμοί κοινοτικής παρέμβασης.

Οι σωστοί έλεγχοι απαιτούν την ύπαρξη και λειτουργία αξιόπιστων ελεγκτικών μηχανισμών. Χρειάζεται λοιπόν η χρηματοδότηση κατά 100% από κοινοτικούς πόρους του κόστους λειτουργίας των Οργανισμών Ελέγχου Ενισχύσεων Ελαιολάδου. Η προτεινόμενη παραλλαγή για χορήγηση της ενίσχυσης στην παραγωγή μόνο σε τυποποιούμενες ποσότητες δεν είναι ρεαλιστική και θα οδηγήσει και σε διαταραχή της αγοράς και σε σημαντικές εφαρμοστικές δυσκολίες.

Σε ότι αφορά την πάταξη και περιορισμό των απατών στο ελαιόλαδο, υπεύθυνος για του ελέγχους στον τομέα του ελαιολάδου είναι σύμφωνα με τους Κοινοτικούς κανονισμούς ο Οργανισμός Ελέγχου Ενισχύσεων Ελαιολάδου που έχει πραγματοποιήσει όλους του ελέγχους για το χρονικό διάστημα 1990-1991 ως 95-96 που συνοψίζονται στα εξής:

-Εισηγήσεις για περικοπή της ενίσχυσης στην κατανάλωση για όσες ποσότητες δεν τυποποιήθηκαν σύμφωνα με τους κοινοτικούς κανονισμούς.

-Διαβίβαση στις αρμόδιες Εισαγγελικές Αρχές των φακέλλων ελέγχου 27 Τυποποιητικών Μονάδων, ή εμπόρων ελαιολάδου και 38 ελαιοτριβείων για περαιτέρω ποινική διερεύνηση των υποθέσεων.

-Εισηγήσεις για την άρση αναγνώρισης και επιβολή προστίμου στα ελαιοτριβεία που διαπιστώθηκαν παρατυπίες ή παρανομίες κατά τη διάρκεια της λειτουργίας τους.

Διαβίβαση δειγμάτων Τυποποιημένων ελαιολάδων μη κανονικών ή νοθευμένων για την επιβολή των προβλεπομένων κυρώσεων.

Ο Υπουργός

ΣΤ. ΤΖΟΥΜΑΚΑΣ"

21. Στην με αριθμό 2408/13-2-97 ερώτηση δόθηκε με το υπ' αριθμ. 202/3-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2408/13-2-97 που κατέθεσαν οι Βουλευτές κ.κ. Γ. Κουράκης, Γ. Θωμόπουλος και Αν. Σαατσόγλου, σας γνωρίζουμε τα ακόλουθα:

Η αρμόδια υπηρεσία του ΥΠ.Ε.Π.Θ. χορηγεί επάρκεια προσόντων γνώσης μιας ξένης γλώσσας για διδασκαλία σε φροντιστήρια ξένων γλωσσών σύμφωνα με τις διατάξεις της παραγρ. 4 του άρθρου 70 του α.ν. 2545/1940 (ΦΕΚ 287 Α').

Μέχρι σήμερα οι τίτλοι βεβαιώσεις που χορηγεί η εν λόγω ομοσπονδία (RALSO) για την πιστοποίηση γλωσσομάθειας ξένων γλωσσών (Αγγλικά, Γαλλικά, Γερμανικά, Ιταλικά) δεν αναγνωρίζονται από το Υπουργείο Παιδείας για τη χορήγηση επάρκειας γνώσης αυτών των γλωσσών. Με τους εκπροσώπους των Ιδιοκτητών που συνοδευόντουσαν και από το δικηγόρο τους, έχουμε κάνει δύο συνατήσεις εντός του Νοεμβρίου 1996, μάλιστα δε στην τελευταία της 13-11-1996 μείναμε σύμφωνοι να υποβάλλουν αναλυτικά υπόμνημα, στο οποίο θα εκφράζουν τις απόψεις τους για όλα τα εκκρεμή ζητήματα της ξενόγλωσσης Παιδείας στη χώρα μας, συμπεριλαμβανομένου και του θέματος των τίτλων γλωσσομάθειας. Μέχρι σήμερα δεν έχουν υποβάλλει το υπόμνημά τους. Δύο τουλάχιστον ακόμα συναντήσεις έχουν γίνει με τον Διευθυντή του Γραφείου μου και άλλες με άλλους παράγοντες του Υπουργείου.

Επαναλαμβάνω τη διαβεβαίωση που έκανα και πρόσφατα στη Βουλή των Ελλήνων ότι το Υπουργείο Παιδείας αναγνωρίζει πλέον την αναγκαιότητα για μια αναθεώρηση και τελική διαμόρφωση του νομικού πλαισίου για την ξενόγλωσση εκπαίδευση στη χώρα μας και έχει ξεκινήσει διάλογο και με τους εκπροσώπους της PALSO, τους οποίους έχει καλέσει να υποβάλλουν συκγκεκριμένες προτάσεις και τους εντάσσουμε στην ομάδα εργασίας ή στην επιτροπή η οποία σύντομα θα συγκροτηθεί και της οποίας πιστεύω το πόρισμα θα αποτελέσει μια θετική επιστημονική τεκμηρίωση για να λάβουμε τις σχετικές αποφάσεις.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ

22. Στην με αριθμό 2409/13-2-97 ερώτηση δόθηκε με το υπ' αριθμ. 1010/7-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2409/13.2.97 που κατέθεσε ο Βουλευτής κ. Ε. Αποστόλου αναφορικά με το παραπάνω θέμα, σας πληροφορούμε ότι:

Η Αγροτική Τράπεζα της Ελλάδος βάσει συμβάσεως που υπογράφεται μεταξύ αυτής και των πτυχιούχων της συμφωνείται ότι "σε περίπτωση καταβολής επιδοτήσεως από την Τράπεζα ή Οργανισμό ή το Δημόσιο στον πιστούχο που είναι συναφής προς το σκοπό της πίστωσης, η επιδότηση αυτή κατά την κρίση της Τράπεζας, θα φέρεται σε πίστωση των δανείων τους".

Ο όρος αυτός συμπεριλαμβάνεται στη σύμβαση προκειμένου η τράπεζα να μπορεί να ρευστοποιεί τις οφειλές των πιστούχων της.

Ωστόσο, η Α.Τ.Ε. επιδιώκει πάντοτε την συναίνεση των δικαιούχων και φέρει σε πίστωση των δανείων τους ένα μέρος της επιδότησης, σταθμίζοντας παράλληλα τις ανάγκες τους.

Εξαίρεση αποτελούν ορισμένες κατηγορίες επιδοτήσεων όπως π.χ. οι εξισωτικές αποζημιώσεις ΕΛΓΑ, οι οποίες δεν παρακρατούνται σε καμιά περίπτωση.

Ειδικότερα, ο συγκεκριμένος πιστούχος (Λάμπης Στυλιανός του Ελευθερίου), έχει δανειοδοτηθεί από την ΑΤΕ με Μ/Μ δάνειο για κτίσματα αιγοπροβατοφοβίας (ληξιπρόθεσμα από 6/95 και 6/96 ύψους δρχ. 7.200.000) μέρος του οποίου ήταν δάνειο έναντι επιχορήγησης το οποίο ήδη έχει εξοφληθεί και με βραχυπρόθεσμο δάνειο κεφαλαίου κίνησης κτηνοτροφίας (ληξιπρόθεσμο από 3/96 ύψος δρχ. 2.000.000).

Για τα δένεια αυτά στις συμβάσεις δανεισμού του παραπάνω πιστούχου συμπεριλαμβάνεται ο προαναφερθείς όρος και επιπλέον για το βραχυπρόθεσμο δάνειο έχει υπογραφεί και πρόσθετη πράξη εκχώρησης των επιδοτήσεων.

Ο Υπουργός

ΣΤΕΦ. ΤΖΟΥΜΑΚΑΣ"

 

23. Στην με αιρθμό 2415/14-2-197 ερώτηση δόθηκε με το υπ'αριθμ. 1015/7-3-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2415/14.2.1997 που κατέθεσε στη Βουλή ο Βουλευτής κ. Ε. Αποστόλου παρακαλούμε να τον πληροφορήσετε τα εξής:

Από το Υπουργείο Γεωργάις θα εξετασθεί η δυνατότηα και αναγκαιότητα ένταξης και άλλων Νομών στα μέτρα που εγκρίθηκαν για τους βαμβακοπαραγωγούς ορισμένων Νομών της Χώρας που η παραγωγή τους ζημιώθηκε σε ποσσοτό 30% και πάνω από βροχοπτώσεις-πλημμύρες κατά τους μήνες Σεπτέμβριο-Δεκέμβριο 1996.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

24. Στην με αριθμό 2416/14-2-1997 ερώτηση δόθηκε με το υπ'αριθμ. 22/28-2-1997 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθ. 2416/14.2.1997 ερώτησης των Βουλευτών κ. Α. Ρεγκούζα, Γ. Αλογοσκούφη, Ν. Νικολόπουλου, Θ. Σκρέκα και Α. Παπαληγούρα, ανφορικα με το παραπάνω θέμα, σας γνωρίζουμε τα ακόλουθα:

Αμετακίνητη θέση και βασική προτεραιότητα του Υπουργείου Οικονομικών είναι η πάταξη και περιστολή των φαινομένων 

Σελίδα 4751 

της φοροδιαφυγής και παραοικονομίας, οπουδήποτε αυτά εκδηλώνονται.

Για το σκοπό αυτό καταβάλλονται συντονισμένες προσπάθειες και λαμβάνονται συνεχή νομοθετικά, διοικητικα και άλλα μέτρα.

Ενδεικτικά αναφέρονται η θέσπιση αυστηρότατων φορολογικών διατάξεων για τη φοδιαφυγή, η διενέργεια συνεχών ελέγχων σ' όλη τη χώρα, η μηχανογραφική υποστήριξη και μηχανοργάνωση των Υπηρεσιών, η οργανωτική αναδιάρθρωση του Υπουργείου κ.λπ.

Ειδικά σε ότι αφορά τους διενεργούμενεους ελεγχους σημειώνεται ότι από τις Δ.Ο.Υ., ΥΠΕΔΑ και Ειδικα Συνεργεία, κατά τις κείμενες φορολογικές διατάξεις, διενεργούνται:

α) Προληπτικοί έλεγχοι, για την εφαρμογή των διατάξεων που αφορούν κυρίως την έκδοση φορολογικών στοιχείων.

β) Προσωρινοί έλεγχοι, για τη διαπίστωση της εκπλήρωσης των φορολογικών υποχρεώσεων των υποχρέων με βάση τα δεδομένα των βιβλίων και στοιχείων τους, και ιδιαίτερη βαρύτητα στην ορθή και έγκαιρη απόδοση του ΦΠΑ.

γ) Τακτικοί έλεγχοι, που συνίσταται στη συνολική και σε βάθος έρευνα για όλα τα φορολογικά αντικείμενα βάσει των τηρηθέντων βιβλίων και στοιχείων αλλά και των πραγματικών δεδομένων κάθε ελεγχόμενης επιχείρησης.

Θα πρέπει να τονιστεί ότις κατά τη διενέργεια των ελέγχων αποκαλύπτονται πολλές περιπτώσεις φοροαπάτης, όπως η έκδοση η αποδοχή πλαστών ή εικονικών φορολογικών στοιχείων.

Ειδικότερα για τους εκδότες ή λήπτες πλαστών ή εικονικών φορολογικών στοιχείων προβλέπονται από την κείμενη φορολογική νομοθεσία, αυστηρότατες ποινικές και διοικητικές κυρώσεις.

'Ετσι, η έκδοση και η αποδοχή πλαστών ή εικονικών φορολογικών στοιχείων αποτελεί ποινικό αδίκημα (άρθρα 31 ν. 1591/1986) για το οποίο μάλιστα δεν απαιτείται οριστικοποίηση της φορολογικής εγγραφής και η ποινική δίωξη ασκείται μόλις διαπιστωθεί το αδίκημα χωρίς να κωλύεται από την εξώδικη ή δικαστική λύση της φορολογικής διαφοράς. Οι δράστες τιμωρούνται με ποινή φυλακίσεως τουλάχιστον ενός έτους και χρηματική ποινή από 5 μέχρι 50 εκατ. δραχμών.

Από την πλευρά των διοικητικών κυρώσεων προβλέπεται η αναστολή λειτουργείας του καταστήματος του επιτηδευματία μέχρι ένα μήνα, αναστολή του απορρήτου των καταθέσεων έναντι του Δημοσίου και δέσμευση του 50% αυτών κ.λπ.

Εκτός από τις παραπάνω διοικητικές κυρώσεις, κατά τα οριζόμενα αφενός από τις διατάξεις του άρθρου 48 του ν.1642/1986 (ΦΠΑ), επιβάλλεται πρόστιμο ισόποσο με το πενταπλάσιο του φόρου που δεν αποδόθηκε, αφετέρου από τις διατάξεις του άρθρου 33 του Π.Δ. 186/1992 (ΚΒΣ), επιβάλλεται πρόστιμο μέχρι το πενταπλάσιο της αξίας κάθε στοιχείου για τον εκδότη πλαστού ή εικονικού και για τον λήπτη εικονικού φορολογικού στοιχείου.

Τέλος σημειώνεται ότι όταν διαπιστώνονται περιπτώσεις έκδοσης ή λήψης πλαστών ή εικονικών φορολογικών στοιχείων επιβάλλονται, από τις Υπηρεσίες (Δ.Ο.Υ. κ.λπ), άμεσα οι διοικητικές κυρώσεις και παραπέπονται οι υποθέσεις αυτές στα ποινικά δικαστήρια.

Ο Υφυπουργός

ΓΕΩΡΓΙΟΣ ΔΡΥΣ"

25. Στην με αριθμό 2421/14-2-1997 ερώτηση δόθηκε με το υπ'αριθμ. 4341/4-3-1997 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 2421/14.2.1997 που κατατέθηκε στη Βουλή των Ελλήνων από τον Βουλευτή, κ. Π. Τατούλη, σας γνωρίζουμε τ' ακόλουθα:

Η Κοινότητα Καμάρας με την υπ' αριθ. 8/1995 απόφασή της παραχώρησε δωρεάν στον Ο.Τ.Ε. χώρο 35 τ.μ. για την τοποθέτηση πλαστικού οικίσκου (εγκατάσταση φορητού τηλεφωνικού κέντρου) καισ τι 27.11.1995 υπόγραψε μαζί του "Σύμβαση Χρησιδανείου χωρίς αντάλλαγμα "διάρκειας 9 ετών.

Κατόπιν αυτού ο Ο.Τ.Ε. με αίτησή του προς την αρμόδια υπηρεσία της ΔΕΗ ζήτησε την ηλεκτροδότηση του συγκεκριμένου οικίσκου. Η ηλεκτροδότηση πραγματοποιήθηκε την 16.9.1996 (με τοποθέτηση στύλου) χωρίς κανένα ιδιαίτερο πρόβλημα και χωρίς να υφίσταται θέμα ασφαλείας.

Το δίκτυο κατασκευάσθηκε με υλικα φιλικά προς το περιβάλλον, χρησιμοπιήθηκε συνεστραμμένο καλώδιο, ο δε στύλος τοποθετήθηκε στο άκρον της πλατείας ακριβώς για να μην παρεμποδίζονται οι δραστηριότητες της Κοινότητας.

Η ΔΕΗ στα πλαίσια της συνεργασίας της με τους ΟΤΑ έχει ήδη ενημερώσει την Κοινότητα για το υπόψη θέμα και είναι στη διάθεσή της για κάθε συμπληρωματική πληροφορία.

Η Υπουργός

ΒΑΣΩ ΠΑΠΑΝΔΡΕΟΥ"

26. Στην με αριθμό 2427/14-2-1997 ερώτηση δόθηκε με το υπ'αριθμ. 207/3-3-1997 έγγραφο από τον Υφυπουργό Παιδείας η ακόλουθη απάντηση

"Απαντώντας στην ερώτηση με αριθμό 2427/14.2.1997 σχετικά με την εμφάνιση κρουσμάτων μηνιγγίτιδας στη περιοχή του 'Εβρου, που κατάθεσαν οι Βουλευτές κ. Απ. Τασούλας και Στρ. Κόρακας και στα θέματα της αρμοδιότητάς μας, σας γνωρίζουμε τα ακόλουθα:

Το ΥΠ.Ε.Π.Θ. ιδιαίτερα ευαισθητοποιημένο σε θέματα που αφορούν την Υγεία και Πρόληψη των μαθητών με την έναρξη του σχολικού έτους έστειλε σε όλα τα Γυμνάσια και Λύκεια της Χώρας τα εξής ενημερωτικά φυλλάδια σχετικά με την μηνιγγίτιδα:

α) "Προληπτικά μέτρα μηνιγγιτιδοκοκκικής μηνιγγίτιδας" του Υπουργείου Υγείας και Πρόνοιας.

β) "Γενικές πληροφορίες για τη Μηνιγγίτιδα" του Κέντρου Αναφοράς Μηνιγγίτιδας της Εθνικής Σχολής Δημόσιας Υγείας.

Τα παραπάνω φυλλάδια έοχυν σκοπό την ενημέρωση και ευαισθητοποίηση των Διευθυντών και εκπαιδευτικών των σχολείων παρέχοντας χρήσιμες πληροφορίες αφενός για προληπτικά μέτα, αφετέρου για τα μέτρα που πρέπει να λαμβάνονται κατά την εκδήλωση κάποιου κρούσματος μηνιγγίτιδας.

Εξάλλου στη Δ/νση Δευτ/θμιας Εκπ/σης του Ν. 'Εβρο τοποθετήθηκε Υπεύθυνος Αγωγής Υγείας ο οποίος συνεργάζεται με την Δ/νση Υγείας της Νομαρχιακής Αυτοδιοίκησης και βρίσκεται σε ετοιμότητα για να επισκεφθεί μαζί με γιατρούς οποιοδήποτε σχολείο.

'Ομως μας εγνώρισε ο Προϊστάμενος της Π/θμιας Εκπ/σης 'Εβρου κανένα κρούσμα μηνιγγίτιδας δεν παρουσιάστηκε στα σχολεία της περιοχής.

Επειδή κάποια κρούσματα παρουσιάσθηκαν σε στρατόπεδα, έγινε σύσταση του υπεύθυνους Δ/ντές και Προϊσταμένους Σχολικών Μονάδων να μεριμνήσουν ιδιαίτερα για την καθαριότητα των Σχολείων.

Ο Υφυπουργός

ΙΩΑΝ. ΑΝΘΟΠΟΥΛΟΣ"

27. Στην με αιρθμό 2430/14-2-1997 ερώτηση δόθηκε με το υπ'αριθμ. 1017/7-3-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2430/14.2.1997 που κατέθεσε στη Βουλή ο Βουλευτής κ. Λ. Παπανικολάου παρακαλούμε να τον πληροφορήσετε τα εξής:

Κατά τη σύνοδο του Συμβουλίου Υπουργών Γεωργίας της Ευρ. 'Ενωσης στις Βρυξέλλες 17-18/2/1997 για την αναμόρφωση της ΚΟΑ ελαιολάδου οι Ελληνικές θέσεις συνοψίζονται στα εξής σημεία:

Η χορήγηση της ενίσχυσης στην παραγωγή να γίνεται με βάση την πραγματική πραγωγή και κατάργηση "μικρών" και "μεγάλων" παραγωγών.

Καθορισμός μιας μέγιστης εγγυημένης ποσότητας ανά κράτος μέλος.

Κατάργηση της ενίσχυσης στην κατανάλωση.

Τα ανωτερω σημεία θα ενισχύσουν την αποτελεσματικότητα

Σελίδα 4752 

και καλή διαχείριση του συστήματος. Οι αλλαγές όμως δεν πρέπει να περιορίσουν ορισμένα ελάχιστα προνόμια που είχαν οι μικροί παραγωγοί από το υφιστάμενο σύστημα, άρα χρειάζονται στο σημείο αυτό κάποιες προσαρμογές. 

Η κατάργηση της ενίσχυσης στην κατανάλωση θα αποδεσμεύσει πόρους που πρπει να χρησιμοποιηθούν για τη στήριξη της εμπορευσιμότητας του προϊόντος (διαφήμιση - προβολή),

Πρέπει να διατηρηθούν οι μηχανισμοί Κοινοτικής παρέμβασης. Οι σωστοί έλεγχοι απαιτούν την ύπαρξη και λειτουργία αξιόπιστων ελεγκτικών μηχανισμών. Χρειάζεται λοιπόν η χρηματοδότηση 100% από Κοινοτικούς πόρους του κόστους λειτουργίας των Οργανισμών Ελέγχου Ενισχύσεων Ελαιολάδου. Η προτεινόμενη παραλλαγή για χορήγηση της ενίσχυσης στην παραγωγή μονο σε τυποποιούμενες ποσότητες, δεν είναι ρεαλιστική και θα οδηγήσει σε διαταραχή της αγοράς και σε σημαντικές εφαρμοστικές δυσκολίες.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

28. Στην με αριθμό 2457/18-2-1997 ερώτηση δόθηκε με το υπ'αριθμ. 1891/28-2-1997 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2457/18.2.1997 ερώτησης που κατάθεσε στη Βουλή των Ελλήνων ο Βουλευτής κ. Γεώργιος Καλός, στην οποία αναφέρεται ότι κινδυνεύει η εκταμίεσυη πολύτιμων πόρων από το Ταμείο Κοινωνικής Ανάπτυξης Συμβουλίου της Ευρώπης για τη χρηματοδότηση του προγράμματος κατασκευής αντιπλημμυρικού και Αποχετευτικού Δικτύου Πειραιώς, επειδή δεν έχουν εξασφαλισθεί οι αναγκαίες εγγυήσεις του Ελληνικού Δημοσίου, σας πληροφορούμε ότι ο εν λόγω Δήμος μέχρι 19.2.1997 δεν είχε υποβάλλει σχετικό αίτημα στην αρμόδια για θέματα εγγυήσεων του Δημοσίου Υπηρεσίας (Δ/νση 25η-Τμήμα Β' -Γ.Λ.Κ.) εκτός μιας περιληπτικςη αναφοράς για το όλο θέμα που υποβλήθηκε στην πιο πάνω Υπηρεσία 20.2.1997, χωρίς να συνοδεύεται από τα απαραίτητα δικαιολογητικά που να διευκολύνουν την εξέταση του θέματος.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

29. Στην με αριθμό 2478/18.2.97 ερώτηση δόθηκε με το υπ' αριθμ. 224/3.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2478/18.2.97 που κατέθεσε ο Βουλευτής κ. Παντ. Τσερτικίδη, σας γνωρίζουμε τα ακόλουθα:

Η αρμόδια υπηρεσία του ΥΠ.Ε.Π.Θ. χορηγεί επάρκεια προσόντων γνώσης μιας ξένης γλώσσας για διδασκαλία σε φροντιστήρια ξένων γλωσσών σύμφωνα με τις διατάξεις της παρ.4 του άρθρου 70 του α.ν.2545/1940 (ΦΕΚ 287 - Α').

Μέχρι σήμερα οι τίτλοι βεβαιώσεις που χορηγεί η εν λόγω ομοσπονδία (PALSO) για την πιστοποίηση γλωσσομάθειας ξένων γλωσσών (Αγγλικά, Γαλλικά, Γερμανικά Ιταλικά) δεν αναγνωρίζονται από το Υπουργείο Παιδείας για τη χορήγηση επάρκειας γνώσεις αυτών των γλωσσών. Με τους εκπροσώπους των Ιδιοκτητών που συνοδευόντουσαν και από το δικηγόρους, έχουμε κάνει δύο συναντήσεις εντός του Νοεμβρίου 1996, μάλιστα δε στην τελευταία της 13.11.1996 μείναμε σύμφωνοι να υποβάλλουν αναλυτικά υπόμνημα, στο οποίο θα εκφράζουν τις απόψεις τους για όλα τα εκκρεμή ζητήματα της ξενόγλωσσης Παιδείας στη χώρα μας, συμπεριλαμβανομένου και του θέματος των τίτλων γλωσσομάθειας. Μέχρι σήμερα δεν έχουν υποβάλλει το υπόμνημά τους. Δύο τουλάχιστον ακόμα συναντήσεις έχουν γίνει με τον Διευθυντή του Γραμείου μου και άλλες με άλλους παράγοντες του Υπουργείου.

Επαναλαμβάνω τη διαβεβαίωση που έκανα και πρόσφατα στη Βουλή των Ελλήνων ότι το Υπουργείο Παιδείας αναγνωρίζει πλέον την αναγκαιότητα για μία αναθεώρηση και τελική διαμόρφωση του νομικού πλαισίου για την ξενόγλωσση εκπαίδευση στη χώρα μας και έχει ξεκινήσει το διάλογο και με τους εκπροσώπους της PALSO, τους οποίους έχει καλέσει να υποβάλουν συγκεκριμένες προτάσεις και τους εντάσσουμε στην ομάδα εργασίας ή στην επιτροπή η οποία σύντομα θα συγκροτηθεί και της οποίας πιστεύω το πόρισμα θα αποτελέσει μια θετική επιστημονική τεκμηρίωση για να λάβουμε τις σχετικές αποφάσεις.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

30. Στην με αριθμό 2483/18.2.97 ερώτηση δόθηκε με το υπ' αριθμ. 226/3.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2483/18.2.97 σχετικά με τη λειτουργία του 7ου Δημοτικού Σχολείου Χαλκίδας, που κατέθεσε ο Βουλευτής κ. Ελευθ. Παπαγεωργόπουλος, σας γνωρίζουμε τα ακόλουθα:

'Οπως μας πληροφόρησε η Δ/νση Δ/κων Υπηρεσιών Π/θμιας Εκπ/σης Νομαρχιακής Αυτοδιοίκησης Εύβοιας με σχετικό έγγραφο της σύμφωνα με το αριθμ. 6666/15.11.1996 Πρακτικό του Νομικού Συμβουλίου του Κράτους που έχει εγκριθεί από τον Υφυπουργό Οικονομικών, τελεσίδικα αποδεσμεύεται από 22.6.1997, το κτίριο ιδιοκτησίας Φώτως Πετρίλη και Μαρίας Μαστροδημήτρη που στεγάζονται τα 8 από τα 12 τμήματα του 7ου 12/θέσιου Δημ. Σχολείου Χαλκίδας.

'Εχει προκηρυχθεί δημοπρασία, για την εξεύρεση και μίσθωση ιδιωτικού οικήματος για τη προσωρινή στέγαση 8 τμημάτων του εν λόγω σχολείου, με την έναρξη του νέου Σχολικού έτους 1997-98, προκειμένου νακαλυφθούν οι ανάγκες του.

Μετά από διερεύνηση του θέματος, διαπιστώθηκε ότι η παράταση της χρήσης του σημερινού κτιρίου δεν είναι η ικανοποίηση οικονομικών αξιώσεων των εκμισθωτών. Οι εκμισθωτές εμμένουν στην αποδέσμευση του κτιρίου για προσωπική τους εκμετάλλευση όπως δήλωσαν (αντιπαροχή του ακινήτου).

Τέλος, σας αναφέρουμε ότι οι εργασίες για την ανέγερση του διδακτηρίου στο οποίο θα στεγαστεί το 7ο Δ.Σ. Χαλκίδας, έχουν ήδη ξεκινήσει.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

31. Στην με αριθμό 2491/19.2.97 ερώτηση δόθηκε με το υπ' αριθμ. 1047/7.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2491/19.2.97 που κατέθεσε στη Βουλή ο Βουλευτής κ. Ν. Νικολόπουλος παρακαλούμε να τον πληροφορήσετε σε ότι μας αφορά τα εξής:

Το Διοικητικό Συμβούλιο της Α.Τ.Ε., στα πλαίσια της γενικότερης πολιτικής της Τράπεζας για αποχώρηση από τις εταιρείες που δεν ανήκουν στο Χρηματοπιστωτικό τομέα αποφάσισε (συνεδράιση 12/26.8.1996) τη μεταβίβαση των μετοχών της Α.Ε. "ΔΩΔΩΝΗ" κυριότητας της Α.Τ.Ε. σε ποσοστό 40% από 60% που κατέχει η Τράπεζα σήμερα, στις Συνεταιριστικές Οργανώσεις της Ηπείρου και η κατανομή των μετοχών μεταξύ των Συν/κών Οργανώσεων θα γίνει με ευθύνη τους.

Σύμφωνα με την ίδια απόφαση, η μεταβίβαση των μετοχών θα γίνει στην τιμή των 4.800 δρχ./ μετοχή και η εξόφληση θα γίνε με προκαταβολή του 25% της αξίας του τιμήματος ενώ η καταβολή του υπολοίπου θα πραγματοποιηθεί σε τέσσερις ισόποσες ετήσιες έντοκες δόσεις, με το μικρότερο για κάθε περίοδο επιτόκιο δανεισμού.

Εξετάζεται το ενδεχόμενο η εξόφληση να γίνει με προκαταβολή 20% της αξίας του τιμήματος και η καταβολή του υπολοίπου σε 5 ισόποσες ετήσιες έντοκες δόσεις με το μικρότερο επιτόκιο δανεισμού.

Μέσα σε ένα χρόνο από την υπογραφή της σύμβασης πώλησης των μετοχών, οι μέτοχοι θα προβούν σε αύξηση του μετοχικού κεφαλαίου στο διπλάσιο, ώστε να βελτιωθεί η 

Σελίδα 4753 

κεφαλαιακή διάρθρωση της Εταιρείας.

Αποκλείεται να ιδιωτικοποιηθεί η Συνεταιριστική Γαλακτοβιομηχανία Α.Ε. "ΔΩΔΩΝΗ". Ουδέποτε υπήρξε πρόθεση της Διοίκησης να μεταβιβσατούν οι μετοχές της Εταιρείας που κατέχει η Α.Τ.Ε., σε ιδιώτες.

Η Α.Τ.Ε. συνεχίζει να στηρίζει την Εταιρεία ώστε να διατηρήσει τον κοινωνικό χαρακτήρα που είχε μέχρι σήμερα. Αυτό άλλωστε μπορεί να διαφανεί και από τη μέχρι σήμερα στάση της, η οποία ουδέποτε αντιμετώπισε την επιχείρηση κερδοσκοπικά, για την απόκτηση μερίσματος από τη διανομή κερδών, αλλά με υψηλό αίσθημα ευθύνης απέναντι στους κτηνοτρόφους και τη στήριξη του οικογενειακού τους εισοδήματος, αποφάσισε τη χρονιά που πέρασε τη μη διανομή κερδών, παρέχοντας στους κτηνοτρόφους της Ηπείρου την υψηλότερη τιμή γάλακτος όλης της χώρας και την απόκτηση για το 1996 πρόσθειου εισοδήματος που ξεπερνά τα 2,5 δισ. δραχμές.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

32. Στην με αριθμό 2493/19.2.97 ερώτηση δόθηκε με το υπ' αριθμ. 1048/7.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2493/19.2.97 που κατέθεσε στη Βουλή ο Βουλευτής κ. Θ.Πασσαλίδης παρακαλούμε να τον πληροφορήσετε τα εξής:

Από το Υπουργείο Γεωργίας θα εξεταστεί η δυνατότητα και αναγκαιότητα ένταξης και άλλων Νομών στα μέτρα που εγκρίθηκαν για τους βαμβακοπαραγωγούς ορισμένων Νομών της Χώρας που η παραγωγή τους ζημιώθηκε σε ποσοστό 30% και πάνω από βροχοπτώσεις-πλημμύρες κατά τους μήνες Σεπτέμβριο - Δεκέμβριο 1996.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

33. Στην με αριθμό 2494/19.2.97 ερώτηση δόθηκε με το υπ' αριθμ. 227/3.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2494/19.2.97 που κατέθεσε ο Βουλευτής κ. Π. Ψωμιάδης, σας γνωρίζουμε τα ακόλουθα:

Το Υπουργείο Εθνικής Παιδείας και Θρησκευμάτων και η Κυβέρνηση ούτε υπεισέρχεται ούτε και παρεμβάνουν σε δογματικά και τελετουριγκά θέματα της Εκκλησίας μας. Αυτά ανήκουν στην αποκλειστική αρμοδιότητα της Ιεράς Συνόδου της Ελληνικής Ορθοδόξου Εκκλησίας. Εξάλλου δεν πρέπει να μας διαφεύγει ότι το ίδιο πράγμα ισχύει και για όλες τις άλλες αναγνωρισμένες θρησκείες.

Συνεπώς, τα θέματα αυτά, τα δογματικά και τα τελετουργικά πρέπει να αντιμετωπίζονται από την Ιερά Σύνοδο, πάντοτε βέβαια μέσα από το πρίσμα της σύγχρονης κοινωνικής πραγματικότητας, αλλά είναι θέμα εκτίμησης της Ιεράς Συνόδου.

Κατά τη συζήτηση στη Βουλή της αναφερομένης Επίκαιρης Ερώτησης ανάφερα "...ότι θα πρέπει πραγματικά ως Κυβέρνηση να εξετάσουμε τη δυνατότητα λήψης κάποιων μέτρων για να εξασφαλίσουμε μία διαδικασία και ένα τελετουργικό μη θρησκευτικής κήδευσης".

Τέλος σας γνωρίζουμε ότι πριν προχωρήσουμε στην πρόταση οποιασδήποτε ρύθμισης επί του θέματος, αυτή θα δημοσιοποιηθεί.

Ο Υφυπουργός

ΙΩΑΝ. ΑΝΘΟΠΟΥΛΟΣ"

34. Στην με αριθμό 2496/19.2.97 ερώτηση δόθηκε με το υπ' αριθμ. 1049/7.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2496/19.2.97 που κατέθεσε στη Βουλή ο Βουλευτής κ. Μ.Καρχιμάκης παρακαλούμε να τον πληροφορήσετε τα εξής:

Οι ποσότητες απορυρομένων προιόντων που μπορούν να διανεμηθούν δωρεάν σε δικαιούχους φορείς του Νομού Λασιθίου εξαρτώνται από τον αριθμό των δικαιούχων οι οποίοι βάση αποκεντρωμένων αρμοδιοτήτων έχουν εγκριθεί από την Δ/νση Γεωγίας του Νομοπύ, μετα από υποβολή σχετικού παραστατικού.

Τα προϊόντα που μπορούν να διανεμηθούν δωρεάν αυτή την περίοδο είναι μήλα και εσπεριδοειδή υπό την προϋπόθεση βέβαια ότι συντρέχουν οι συνθήκες και οι προϋποθέσεις στην αγορά προκειμένου να πραγματοποιηθεί η απόσυρση.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

35. Στην με αριθμό 2522/20.2.97 ερώτηση δόθηκε με το υπ' αριθμ. 239/3.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2522/20.2.1997 που κατέθεσε ο Βουλευτής κ. Θεοφάνης Δημοσχάκης, σας γνωρίζουμε τα ακόλουθα:

Η αρμόδια Υπηρεσία του ΥΠΕΠΘ κάθε φορά που προμηθεύεται Εποπτικό υλικό, το χορηγεί στις Διευθύνσεις Εκπαίδευσης των Νομαρχιακών Αυτοδιοικήσεων για να το κατανείμουν στις σχολικές μονάδες που εποπτεύουν, σύμφωνα με τις διατάξεις του Π.Δ. 472/83.

Αρμόδια Υπηρεσία για τον εξοπλισμό του 1ου Δημοτικού Σχολείου Ορεστιάδος με Εποπτικά Μέσα Διδασκαλίας, είναι η Διεύθυνση Α/θμιας Εκπαίδευσης της Ν.Α. 'Εβρου, η οποία με ευθύνη της δεν παρέλαβε ακόμη τα Εποπτικά Μέσα Διδασκαλίας που της χορηγήθηκαν με τις αρ. ΣΤ2/712/14.9.1995, ΣΤ2/768/17.10.1995, και ΣΤ2/493/24.7.96 αποφάσεις μας.

Η αρμόδια Υπηρεσία με τα αρ. ΣΤ2/99, 100 και 101/17.2.1997 TELEX κάλεσε την ανωτέρω Διεύθυνση να φροντίσει για την παραλαβή των υλικών που της χορηγήθηκαν με τις προαναφερθείσες αποφάσεις, μέχρι 10.3.1997, ενώ ήδη εξέδωσε την αρ.ΣΤ2/79/17.2.1997 γενική απόφαση με την οποία χορηγεί σε όλες τις Διευθύνσεις Α/θμιας Εκπαίδευσης των Νομαρχιακών Αυτοδιοικήσεων της Χώρας, νέο Εποπτικό υλικό και όταν ολοκληρωθούν οι διαδικασίες προμήθειας και παραλαβής και άλλων ειδών, βρίσκονται σε εξέλιξη, θα ακολουθήσουν νέες χορηγήσεις.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα το δελτίο Επικαίρων Ερωτήσεων της Παρασκευής 14ης Μαρτίου 1997, ώρα δεκάτη πρωϊνή.

Επίκαιρες Ερωτήσεις Πρώτου Κύκλου.

Πρώτη, η με αριθμό 866/12.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ευάγγελου Βλασσόπουλου προς τον Υπουργό Τύπου και Μέσων Μαζικής Ενημέρωσης, σχετικά με τη λήψη των αναγκαίων μέτρων αναβάθμισης του Εθνικού Ραδιοτηλεοπτικού Συμβουλίου κ.λπ.

Δεύτερη, η με αριθμό 819/66/27.2.97 επίκαιρη ερώτηση της Βουλευτού της Νέας Δημοκρατίας κας Θεοδώρας Μπακογιάννη προς τον κύριο Πρωθυπουργό, σχετικά με το συντονισμό των Υπουργείων Εξωτερικών και Εθνικής 'Αμυνας για να αντιμετωπίσουν τα προβλήματα που θα προκύψουν με τη μονομερή υποστήριξη της Τουρκίας από τους εταίρους μας στην Ευρωπαϊκή 'Ενωση, την καθυστέρηση συγκρότησης οργάνου μελέτης πολιτικής και επικοινωνίας στο Υπουργείο Εξωτερικών κ.λπ.

Τρίτη, η με αριθμό 873/12.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Εθνικής 'Αμυνας, σχετικά με δημοσιεύματα του Τύπου αναφερόμενα στην πρώτη τουρκικού F-16 νοτίως της Χίου στις 8.10.96, την υπηκοότητα του διασωθέντος πιλότου κ.λπ.

Τετάρτη, η με αριθμό 877/12.3.97 επίκαιρη ερώτηση του 

Σελίδα 4754 

Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Εθνικής Παιδείας και Θρησκευμάτων, σχετικά με τη μετακίνηση δασκάλου από το μειονοτικό Δημοτικό Σχολείο Ξάνθης σε άλλο της Ροδόπης, ανάκλητη της απόφασης κ.λπ.

Πέμπτη η με αριθμό 869/12.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Υγείας και Πρόνοιας, σχετικά με τον καθορισμό των κατώτερων ορίων αμοιβών των οδοντοτεχνικών εργασιών κ.λπ.

Επίκαιρες Ερωτήσεις Δεύτερου Κύκλου.

Πρώτη, η με αριθμό 871/12.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς την Υπουργό Ανάπτυξης, σχετικά με την έλλειψη τεχνικού προσωπικού στη Δημόσια Επιχείρηση Ηλεκτρισμού (ΔΕΗ), την αντιμετώπιση του θέματος της ανισοκατανομής του προσωπικού κ.λπ.

Δεύτερη, η με αριθμό 862/12.3.97 επίκαιρη ερώτηση του Βουλευτή της Νέας Δημοκρατίας κ. Γεωργίου Καρατζαφέρη προς τους Υπουργούς Εθνικής 'Αμυνας, Γεωργίας, σχετικά με την προμήθεια τεσσάρων πυροσβεστικών αεροπλάνων από τη Γιουγκοσλαβία κ.λπ.

Τρίτη, η με αριθμό 874/12.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Τύπου και Μέσων Μαζικής Ενημέρωσης, σχετικά με την τηλεοπτική συνέντευξη του Πρωθυπουργού, την επιλογή των δημοσιογράφων κ.λπ.

Τετάρτη, η με αριθμό 878/12.3.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Μαρίας Δαμανάκη προς τον Υπουργό Τύπου και Μέσων Μαζικής Ενημέρωσης, σχετικά με τη λήψη των αναγκαίων μέτρων προβολής της αντικειμενικής εικόνας της σύγχρονης γυναίκας από τα Μέσα Μαζικής Ενημέρωσης, την παρουσία γυναικών στο Εθνικό Συμβούλιο Ραδιοτηλεόρασης κ.λπ.

Πέμπτη, η με αριθμό 867/12.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τη λήψη των αναγκαίων μέτρων προκειμένου να σταματήσει η οικοπεδοποίηση του χώρου του "Πύργου της Βασιλίσσης" που βρίσκεται μεταξύ των Δήμων Ιλίου, Αγίων Αναργύρων και Καματερού και τη δημιουργία πάρκου.

Σελίδα 4755 

 

ΠΡΟΕΔΡΟΣ (Απόστολος Κακλαμάνης): Εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου.

Πρώτη στην ημερήσια διάταξη είναι η με αριθμό 838/4.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ελευθερίου Βερυβάκη προς τον Υπουργό Εμπορικής Ναυτιλίας, σχετικά με τη λήψη των αναγκαίων μέτρων προκειμένου να μειωθούν τα ναύλα μετάβασης και επιστροφής από Πειραιά για Κρήτη.

Η ερώτηση του κ. Βερυβάκη, συνοπτικώς έχει ως εξής:

"Οι Κρητικοί του Λεκανοπεδίου και τα κρητικά Σωματεία που τους εκφράζουν, τελούν σε συνεχή "εξέγερση" και διαμαρτύρονται ακατάπαυστα για τα εισιτήρια μεταβάσεως και επιστροφής ανθρώπων, αυτοκινήτων, εμπορευμάτων από Πειραιά σε Κρήτη. Γι' αυτό το λόγο, διοργανώνονται συζητήσεις και κινητοποιήσεις από τα κρητικά Σωματεία, προκειμένου να πιεστούν και να πεισθούν οι συναπαρτίζοντες το TRUST των εταιρειών -οι οποίες μάλιστα εμφανίζονται ως "Λαϊκής Βάσης"- για να μειωθούν οι ναύλοι της Κρήτης μέχρι του 40% της σημερινής τιμής τους, που είναι πανάκριβοι. Με τις τιμές των εισιτηρίων που σήμερα ισχύουν, κάθε πρόσωπο επιβαρύνεται από πέντε χιλιάδες μέχρι είκοσι τέσσερις χιλιάδες δραχμές (ανάλογα με τη θέση που ταξιδεύουν) και κάθε αυτοκίνητο από δέκα επτά χιλιάδες εννιακόσιες δραχμές μέχρι είκοσι τρεις χιλιάδες εξακόσιες δραχμές, και για τα φορτηγά-επαγγελματικά μέχρι τριάντα επτά χιλιάδες πεντακόσιες δραχμές για την απόσταση Πειραιά-Κρήτης".

Αξίζει να σημειωθεί ότι τα κέρδη των ναυτιλιακών εταιρειών Κρήτης "Λαϊκής Βάσης" ανήλθαν συνολικώς για τα έτη 1993, 1994, 1995 στο ποσό των 32,1 δισ. δραχμών.

Αξίζει, επίσης, να σημειωθεί, ότι οι ακτοπλοϊκές συγκοινωνίες Κρήτης που λειτουργούν σε καθεστώς μονοπωλίου, έχουν επιβάλει τιμές υπερτριπλάσιες από εκείνες των τιμών Ελλάδας - Ιταλίας (Ηγουμενίτσα προς Τεργέστη, Πάτρα προς Αγκώνα), οι οποίες λειτουργούν σε καθεστώς ανταγωνισμού και των οποίων οι γραμμές εξυπηρετούνται από τις αυτές εταιρείες και τα αυτά σκάφη.

Μετά τα πιο πάνω, οι Κρητικοί της Αθήνας-Πειραιά και τα κρητικά Σωματεία του Λεκανοπεδίου αναμένουν την εκδήλωση σχετικών πρωτοβουλιών από το Υπουργείο Εμπορικής Ναυτιλίας και ερωτούν τι πρόκειται τούτο να πράξει προκειμένου να ικανοποιηθεί το αίτημά τους για δραστική μείωση των ναύλων μεταβάσεως και επιστροφής από Πειραιά-Κρήτη."

Ο Υπουργός Εμπορικής Ναυτιλίας, κ. Σουμάκης έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Κύριε Πρόεδρε, κύριοι συνάδελφοι, προς ενημέρωση του Σώματος, θέλω να πω το εξής: Σε σχέση με τον προσδιορισμό του ναύλου, μέχρι τον Ιούνιο του 1996, υπήρχε ένα καθεστώς με προσδιορισμό κατ' απονομή, δηλαδή το κριτήριο του καθορισμού ήταν το εύλογο τίμημα. Από τον Ιούνιο του 1996 υιοθετήθηκε ένας αντικειμενικός προσδιορισμός σύμφωνα και με τα διεθνή, αν θέλετε, στοιχεία και δεδομένα αεροπορικών εταιρειών και τρένων που ισχύουν σε άλλες χώρες του κόσμου, μία προσπάθεια αντικειμενικοποίησης του ναύλου. Και αυτό έχει να κάνει με τέσσερις παραμέτρους.

Η διανυόμενη απόσταση είναι η μία παράμετρος, η μέση τιμή ανά μίλι η άλλη, και με τους διαρθρωτικούς συντελεστές, μήκος σύνδεσης και πυκνότητα κίνησης.

Αυτό σε μία προσπάθεια να φύγουμε από τη λογική, ότι ο Υπουργός προσδιορίζει το ναύλο της κάθε γραμμής.

Από εκεί και πέρα, ειδικότερα για τις γραμμές της Κρήτης, το ύψος των ακτοπλοϊκών ναύλων διαμορφώνεται με τους χαμηλότερους δυνατούς συντελεστές, ώστε ο ναύλος της οικονομικής θέσης, αυτή τη στιγμή, είναι υποτετραπλάσιος του αντίστοιχου αεροπορικού ναύλου.

Πρέπει να πω, ότι είναι σαφές πως τα ναυλολόγια καθορίζονται από το Υπουργείο Εμπορικής Ναυτιλίας και όχι από τις πλοιοκτήτριες εταιρείες, όπως γινόταν κάποια χρόνια πίσω. Και η τήρησή τους είναι πράγματι υποχρεωτική, χωρίς να έχουν δυνατότητα διαμόρφωσης της τιμής των, ούτε προς τα πάνω ούτε προς τα κάτω.

Οι αυξήσεις που γίνονται κάθε χρόνο στους ακτοπλοϊκούς ναύλους, εκδίδονται με βάση τις γενικές μεταβολές, το κόστος εκμετάλλευσης των πλοίων, σύμφωνα με τα στοιχεία του προηγούμενου έτους, βέβαια, ενώ το ύψος τους εξάγεται με μία μεθοδολογία και με έλεγχο πάντα από το Υπουργείο Εθνικής Οικονομίας, ώστε σε κάθε περίπτωση να αποκλείεται η διαμόρφωση υπερβολικών ή αδικαιολόγητων τιμών ή αυξήσεων.

Ειδικότερα στις γραμμές της Κρήτης, οι ετήσιες αυξήσεις που δόθηκαν τον προηγούμενο χρόνο ήταν κατά μέσο όρο περίπου 6% έως 7% για τα οχήματα. 

Πρέπει να πω, ότι, βεβαίως, παρατηρείται μία μεγάλη απόκλιση κυρίως με τις διακεκριμένες θέσεις των πλοίων, όπου μπορεί να υπάρξει μία διαφορά τετραπλάσια, πάνω από την οικονομική θέση της διακεκριμένης θέσης.

Πρέπει επίσης, να ξεκαθαρίσω κάτι, το οποίο αναφέρεται σχεδόν πάντα, σε σχέση με το κόστος της γραμμής Ιταλίας-Ελλάδας.

Αυτά δεν υπόκεινται σε έλεγχο, όπως είναι του Εθνικού Νηολογίου, ούτε επιβαρύνονται με τις υποχρεώσεις των εθνικών ακτοπλοϊκών γραμμών. Οι ναύλοι διαμορφώνονται ελεύθερα, είτε προς τα πάνω είτε προς τα κάτω μέσα στα πλαίσια και του ανταγωνισμού. Βεβαίως, στις γραμμές Κρήτης υπάρχει μία μονοπωλιακή μεταχείριση και αυτό είναι γνωστό.

Επίσης, αυτά τα πλοία δεν υπόκεινται σε υποχρεωτικά δρομολόγια όλο το χρόνο, όπως τα ακτοπλοϊκά. Τους μήνες που δεν υπάρχουν δρομολόγια, τα δένουν και δεν λειτουργούν. Ενώ τα ακτοπλοϊκά είναι υποχρεωμένα καθ' όλο το έτος να προσφέρουν εξυπηρέτηση στους πολίτες.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Μισό λεπτό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Θα συμπληρώσετε μετά.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Μια κουβέντα μόνο.

Σαφέστατα υπάρχουν κάποιες εξειδικεύσεις σε κατηγορίες εισιτηρίων, που τις μελετά το Υπουργείο Εμπορικής Ναυτιλίας, προκειμένου να διευκολύνει τις περιπτώσεις των υψηλών ναύλων.

ΕΛΕΥΘΕΡΙΟΣ ΒΕΡΥΒΑΚΗΣ: Εσείς τι θα κάνετε;

ΠΡΟΕΔΡΟΣ (Απόστολος Κακλαμάνης): Ο κ. Βερυβάκης έχει το λόγο.

ΕΛΕΥΘΕΡΙΟΣ ΒΕΡΥΒΑΚΗΣ: Κύριε Πρόεδρε, είναι σαφές ότι υπάρχει διοικητικό καθεστώς στην περίπτωση της Κρήτης πρώτον, και δεύτερον είναι μονοπωλιακό καθεστώς. Το διοικητικό και μονοπωλιακό καθεστώς σημαίνει δύο πράγματα. Πρώτον, ότι έχει ευθύνη η Κυβέρνηση και δεύτερον, ότι πρέπει να παρέμβει, ώστε το μονοπώλιο να σπάσει, έστω και με έναν εσωτερικό τρόπο. Δεν έχω αξίωση να κάνει κάτι άλλο, αλλά έχω αξίωση να παρέμβει, να καλέσει τις εταιρείες και να τους πει κάτι, το οποίο βγαίνει και απ' αυτά τα οποία είπε, ότι είναι πάρα πολύ μεγάλος ο ναύλος, ότι είναι ναύλος για υπερτριπλάσια ανάστροφα κόστη, τα οποία είναι σε σχέση Κρήτης-Αθηνών, Αθηνών-Ιταλίας, και να τους δώσει να καταλάβουν ότι δεν είναι δυνατόν να ανέχεται η Κυβέρνηση, κάτω από διοικητικό καθεστώς, να πραγματοποιούν υπερκέρδη.

Εδώ έχω μία απάντηση, κύριε Πρόεδρε, των εταιρειών, την οποία θα δώσω στον κύριο Υπουργό. Ξέρετε τι λένε; Λένε ότι "φτιάχνουμε δύο υπερπολυτελή πλοία και έχουμε ανάγκη να βγάζουν υπερκέρδη και συνεπώς, έχουμε ανάγκη να μην υποβιβαστεί ο ναύλος". Γι' αυτό το λόγο, η Κυβέρνηση πρέπει, πρώτον να καταλάβει ότι έχει πράγματι σ' αυτή την περίπτωση ευθύνη. Δεύτερον, πρέπει να καταλάβει, ότι είναι εκ των πραγμάτων υποχρεωμένη να μεσολαβήσει και τρίτον, να δώσει να καταλάβουν οι άλλοι ότι δεν είναι δυνατόν σε βάρος του φτωχού Κρητικού, ο οποίος βρίσκεται ξερριζωμένος εδώ στις

Σελίδα 4756 

περιοχές της Αθήνας, να πραγματοποιούν υπερκέρδη, μόνο και μόνο, επειδή όπως λένε, "είμαστε στο κάτω-κάτω οι γραμμές της Κρήτης". Είναι, αλλά όχι για να εκμεταλλεύονται τους Κρητικούς, τους φτωχότερους από αυτούς. Αλλιώτικα, τι να τους κάνουμε;

Σας τα λέω αυτά, όχι για να αλλάξετε τη γραμμή των εταιρειών λαϊκής βάσης, αλλά για να τους δώσετε να καταλάβουν ότι δεν είναι δυνατόν να πραγματοποιούν υπερκέρδη και αθώα-αθώα να μας λένε ότι "κοιτάξτε, εμείς είμαστε, από σας, αν σας τα παίρνουμε εμείς, ε, μη μαλώνετε παιδιά, εδώ είμαστε διότι αλλιώτικα θα δυστυχήσετε περισσότερο".

Κύριε Υπουργέ, κάντε κάτι. Πρέπει να τους φωνάξετε και να τους δώσετε να καταλάβουν ότι δεν μπορούν πραγματικά να απομυζούν τον κόπο του φτωχού Κρητικού, ο οποίος τους εμπιστεύεται μεν αλλά όχι για να τον ληστεύουν.

ΠΡΟΕΔΡΟΣ (Απόστολος Κακλαμάνης): Και να δυσφημούν και την περίφημη θεωρία των εταιριών λαϊκής βάσης, του λαϊκού καπιταλισμού.

ΕΛΕΥΘΕΡΙΟΣ ΒΕΡΥΒΑΚΗΣ: Είμαστε της λαϊκής βάσης, αλλά όχι της μονοπωλιακής λαϊκής βάσης.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Με προλάβατε, κύριε Πρόεδρε, να πω, ότι το παράδοξο όλων είναι ότι εδώ δεν έχουμε να κάνουμε με κάποιους εφοπλιστές, έχουμε να κάνουμε με εταιρείες λαϊκής βάσης, που υποτίθεται ότι συστήθηκαν για να εξυπηρετήσουν όλους τους Κρητικούς και κυρίως τους ανήμπορους Κρητικούς.

ΕΛΕΥΘΕΡΙΟΣ ΒΕΡΥΒΑΚΗΣ: Δεν καταλαβαίνετε ότι έχουν αλλάξει και συμπεριφέρονται σαν εφοπλιστές;

ΠΡΟΕΔΡΟΣ (Απόστολος Κακλαμάνης): Τα της αγοράς και η επιδίωξη των υπερκερδών αλλάζουν τους ανθρώπους.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Απήντησε ο κύριος Πρόεδρος για μένα και χαίρομαι γιατί συμφωνούμε απόλυτα.

ΠΡΟΕΔΡΟΣ (Απόστολος Κακλαμάνης): Για όλα φταίει αυτό, που αλλάζει και τους χαρακτήρες των ανθρώπων.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): 'Ετσι είναι τα πράγματα, όπως είπε ο κύριος Πρόεδρος. Υπάρχει μία στρέβλωση με μονοπωλιακό καθεστώς. Υπάρχει η λογική των εταιριών λαϊκής βάσης, η οποία δεν λειτουργεί πάντα. Είδαμε και σε άλλες καταστάσεις, ότι δεν εξυπηρέτησε.

ΕΛΕΥΘΕΡΙΟΣ ΒΕΡΥΒΑΚΗΣ: Να παρέμβετε.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Αυτό δεν δημιουργήθηκε σήμερα. 'Εχει δημιουργηθεί μέσα από πολλά χρόνια. Να πούμε και μία αλήθεια, ότι τα πλοία, πράγματι, των κρητικών γραμμών είναι από τα καλύτερα που διαθέτουμε. Υπάρχει πάντα και η ανάγκη, μια που το κράτος δεν παρεμβαίνει, της ανανέωσης του στόλου. Πρέπει να υπάρχουν και κέρδη, για να ανανεώνεται και ο στόλος. Πρέπει να πούμε κι αυτή την αλήθεια.

Τρίτον, πρέπει να πούμε ότι τα εισιτήρια των οικονομικών θέσεων είναι πραγματικά φθηνά. Εκεί που πράγματι δημιουργείται μια μεγάλη διαφορά, εως τέσσερις φορές είναι στις διακεκριμένες θέσεις. Και εκεί να είσθε σίγουρος... 

ΕΛΕΥΘΕΡΙΟΣ ΒΕΡΥΒΑΚΗΣ: Και στις λαϊκές. 

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Στις λαϊκές δεν είναι τόσο ψηλά. Να είσθε σίγουρος ότι θα τους καλέσω να τους πιέσω αν θέλετε, στο βαθμό που μπορώ -μη νομίζετε ότι μπορεί να κάνει πολλά πράγματα το Υπουργείο, είναι μύθος αυτό- έτσι ώστε να καταλάβουν και το κοινωνικό αίτημα που είναι και δίκαιο, και βέβαια να διευκολύνονται οι άνθρωποι, ίσως και μέσα από μορφές άλλου τύπου εισιτηρίων, όπως τα οικογενειακά, τα εκδρομικά, ομαδικά κ.ο.κ. Να είσθε σίγουρος ότι κάτι τέτοιο θα γίνει. Ευχαριστώ.

ΠΡΟΕΔΡΟΣ (Απόστολος Κακλαμάνης): Η δεύτερη στην ημερήσια διάταξη επίκαρη ερώτηση με αριθμό 847/5-3-97 τον Βουλευτή της Νέας Δημοκρατίας κ. Βασιλείου Μιχαλολιάκου προς τους Υπουργούς Τύπου και Μέσων Μαζικης Ενημέρωσης, Εθνικής Οικονομίας Οικονομικών, σχετικά με τις προθέσεις της Κυβέρνησης να διακόψει την επιδότηση διακίνησης τον Επαρχιακού Τύπου μέσω των Ελληνικών Ταχυδρομείων (ΕΛΤΑ), δεν θα συζητηθεί ύστερα από αίτημα του ερωτώντος Βουλευτού και διαγράφεται.

Τρίτη στην ημερήσια διάταξη είναι η με αριθμό 853/5.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Γεωργίας, σχετικά με την ανάκληση της απόφασης του Υπουργείου με την οποία καλούνται οι ελαιοπαραγωγοί του Νομού Λέσβου να επιστρέψουν χρήματα, τα οποία είχαν εισπράξει σαν αποζημίωση για τον παγετό του 1987 κ.λπ.

Η ερώτηση έχει ως εξής:

"Περίπου δυόμισι χιλιάδες ελαιοπαραγωγοί της Λέσβου, πήραν ειδοποιήσεις από την Διεύθυνση Γεωργίας Λέσβου, να επιστρέψουν χρήματα που είχαν πάρει για την επανόρθωση της ζημιάς που έπαθαν τα ελαιόδενδρά τους από τον παγετό του 1987, με την αβάσιμη αιτιολογία ότι δεν αξιοποιήθηκαν για το σκοπό που δόθηκαν. Πολλές τέτοιες οφειλές ήδη έχουν βεβαιωθεί στο Δημόσιο Ταμείο.

Είναι όμως αδιανόητο, δέκα χρόνια μετά, η Κυβέρνηση να ζητά επιστροφές χρημάτων που δόθηκαν στην ουσία σαν αποζημίωση για τις ζημιές (όπως κατά κόρο διακήρυσσαν προεκλογικά οι κυβερνητικοί και κομματικοί παράγοντες του ΠΑ.ΣΟ.Κ.), χωρίς ουσιαστικά να αναφέρει το λόγο, αλλά γενικά και αόριστα ότι "έγιναν", πολλά χρόνια μετά, έλεγχοι.

Οι ελαιοπαραγωγοί της Λέσβου διερωτώνται πότε έγιναν αυτοί οι έλεγχοι από ποιους, γιατί δεν ενημερώθηκαν κατά τη διάρκεια των ελέγχων και γιατί δεν τους ανακοινώθηκαν έγκαιρα τα αποτελέσματα των ελέγχων για να κάνουν ενστάσεις; Είναι ανάστατοι και ζητούν να σταματήσουν αυτές οι απαράδεκτες ενέργειες του Υπουργείου Γεωργίας, ώστε να μη κληθούν αυτοί να πληρώσουν τις ρουσφετολογικές σκοπιμότητες των κυβερνώντων και τη δυσλειτουργία των υπηρεσιών του αρμόδιου Υπουργείου.

Αυτό που ζητούν αντίθετα, είναι να γίνει κατανοητή η δεινή θέση στην οποία έχουν περιέλθει με τη συνεχή μείωση του εισοδήματός τους λόγω του ολοένα αυξανόμενου κόστους παραγωγής και της πρόσφατης δραστικής μείωσης, κατά 45% της τιμής παραγωγού στα πλαίσια της ασυδοσίας των αετονύχηδων που κατοχυρώνει η διαβόητη οικονομία της "ελεύθερης" αγοράς που προωθεί η κυβερνητική πολιτική. Ζητούν εισοδηματική ενίσχυση απ' την πλευρά της Κυβέρνησης και όχι συμπληρωματική αφαίμαξή τους.

Ερωτάται ο κύριος Υπουργός αν σκέπτεται να ανακαλέσει την παραπάνω απόφαση και τι μέτρα θα πάρει άμεσα για τη διασφάλιση του εισοδήματος του ελαιοπαραγωγού και την προστασία του καταναλωτή;".

Ο Υφυπουργός Γεωργίας κ. Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κύριοι συνάδελφοι, πραγματικά τον Μάρτιο του 1987, λόγω των ισχυρών παγετών της εποχής, σημειώθηκαν εκτεταμένες ζημιές στα ελαιόδενδρα σε πολλές περιοχές της Χώρας, και όχι μόνο στη Μυτιλήνη. Το ύψος των ζημιών ανερχόταν σε ένα τίμημα που ξεπερνούσε τα πεντακόσια εκατομμύρια δραχμές.

Λόγω αυτού του γεγονότος η Χώρα μας υπέβαλε πρόγραμμα αποκατάστασης αυτών των ζημιών στην ΕΟΚ, το οποίο και εγκρίθηκε βάσει του Κανονισμού 3222/88 του Συμβουλίου.

Για την εφαρμογή ακριβώς αυτών των οδηγιών εκδόθηκαν αλλεπάλληλες αποφάσεις από το Υπουργείο Γεωργίας και ειδικότερα από το Γενικό Γραμματέα εκείνης της εποχής, για να δοθεί έτσι η δυνατότητα να πληρωθούν οι δικαιούχοι, να εισπράξουν την οικονομική ενίσχυση πριν γίνει επιτόπιος έλεγχος εξατομίκευσης και αποκατάστασης των ζημιών από τον παγετό του 1987.

Λόγω αυτής της διαδικασίας πολλοί παραγωγοί δήλωσαν μεγαλύτερα ποσοστά ζημιών από τα πραγματικά. Εισέπραξαν ποσά μεγαλύτερα απ' αυτά που εδικαιούντο και διαπιστώθηκε αυτό μετά από τους επιτόπιους ελέγχους.

Το ύψος των χρημάτων που καταβλήθηκαν στους παραγωγούς της Λέσβου ήταν περίπου εκατόν πενήντα εκατομμύρια δραχμές.

Θέλω δε να πληροφορήσω το Σώμα και τον κύριο συνάδελφο, ότι στην απόφαση που στάλθηκε από το Υπουρ-

Σελίδα 4757 

γείο Γεωργίας για τη διαδικασία καταβολής της οικονομικής ενίσχυσης, ρητώς ανεφέρετο ότι σε περίπτωση που τα στοιχεία που θα προέκυπταν μετά την εξατομίκευση των ζημιών δεν δικαιολογούσαν τα εισπραχθέντα ποσά, τότε ο δικαιούχος είναι υποχρεωμένος να επιστρέψει τη διαφορά εντόκως από την ημερομηνία είσπραξης της ενίσχυσης. 'Ετσι έχουν τα πράγματα.

Σημειώνω, ότι το 1993 έγινε μια προσπάθεια να συμπεριληφθεί διάταξη στο σχέδιο νόμου περί αγροτικών συνεταιρισμών οργανώσεων για να μην ζητηθούν τα αχρεωστήτως καταβληθέντα ποσά στους ελαιοπαραγωγούς. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Θέλω ταυτόχρονα να δηλώσω στο Σώμα, ότι εδώ και ενάμιση περίπου μήνα έλαβε γνώση η νέα ηγεσία του Υπουργείου Γεωργίας για το συγκεκριμένο γεγονός και πήραμε απόφαση, έτσι ώστε στο ερχόμενο νομοσχέδιο "τροποποίηση της κείμενης νομοθεσίας για τα γεωργικά φάρμακα, ρυθμίσεις χρεών, συνεταιριστικών οργανώσεων και άλλες διατάξεις", θα συμπεριλάβουμε διάταξη στην οποία θα προβλέπεται η ρύθμιση των χρεών αυτών, έτσι ώστε να κλείσει αυτή η ιστορία. Θέλω, όμως, να τονίσω ότι η διαδικασία που ακολουθήθηκε ήταν σωστή μόνο που οι αποφάσεις εστάλησαν στους ελαιοπαραγωγούς της Μυτιλήνης και τις άλλες περιοχές της Χώρας, πριν τρία περίπου χρόνια, και τώρα εκτελούνται. Θα επανέλθω στη δευτερολογία μου, γιατί αναφέρεστε σε μια σειρά άλλες παρατηρήσεις στην επίκαιρη ερώτησή σας.

ΠΡΟΕΔΡΕΥΩΝ(Λουκάς Αποστολίδης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, χρονολογικά τα πράγματα έχουν, έτσι όπως τα είπε ο κύριος Υπουργός, το 1987 το Μάρτη, είχαμε έναν τρομερό παγετό και μόνο στη Λέσβο είχαμε τέσσερα εκατομμύρια δένδρα που πληγήκανε. Πολλά απ' αυτά καταστράφηκαν ολοσχερώς, άλλα μπορούσαν να θεραπευθούν. Και βεβαίως τον Ιούνη του 1989 -αφού προηγούμενα είχε δοθεί κάποια ελάχιστη ενίσχυση για την απώλεια εισοδήματος, πραγματικά ελάχιστη, μηδαμινή θα έλεγα- προεκλογικά ξεκίνησε το μοίρασμα ποσών με το δικαιολογητικό της διενέργειας κλαδέματος. Αλλά θέλω να σας βεβαιώσω κύριε Υπουργέ, ότι πήγαιναν στον κόσμο και του έλεγαν "έλα κάνε δήλωση να πάρεις λεφτά". Μέχρι και την Κυριακή των εκλογών έπαιρναν λεφτά για τα παγωμένα, χωρίς καμιά διαπίστωση, απλώς με μια βεβαίωση.

Και ερχόμαστε τώρα και λέμε ότι διαπιστώθηκε πως δεν αξιοποιήθηκαν για το λόγο για τον οποίο δόθηκαν. Δεν θα έπρεπε οι ενδιαφερόμενοι να ενημερωθούν όταν θα γινόταν ο έλεγχος; Ο έλεγχος δεν έγινε. Από πού, λοιπόν, κατάλαβαν ότι δεν έγιναν κλαδέματα επτά, οκτώ χρόνια μετά; 'Εχω υπόψη μου τι θα πει ελιά, εσείς μάλλον δεν ξέρετε, αλλά μετά από τρία, τέσσερα χρόνια δεν μπορείτε να δείτε αν κλαδεύτηκε ή δεν κλαδεύτηκε και πώς κλαδεύτηκε; Δεν είναι ένα τεράστιο ποσό 140.000.000 δραχμές για τους διόμισι χιλιάδες παραγωγούς. 'Ομως με τα σημερινά δεδομένα, με τη σημερινή κατάσταση, με την κάθετη πτώση της τιμής του λαδιού που από 1170 δρχ. ο άσσος τον Σεπτέμβρη, Οκτώβρη έφθασε σήμερα στις 670 και οι ποιότητες που υπάρχουν ουσιαστικά καταδικάζουν το λάδι σε 600 δραχμές κατά μέσο όρο, έχουν περιέλθει οι παραγωγοί σε δεινή κατάσταση και αδυναμία να πληρώσουν.

Ζητούμε, λοιπόν, να παραγραφούν αυτά τα ποσά και να τελειώσει αυτή η ιστορία. Ενα αυτό.

Δεύτερον, με την ευκαιρία, θέλουμε να πούμε, ότι η κατάσταση αυτή του ελαιοπαραγωγού με το λάδι, οφείλεται στο γεγονός, ότι βαδίζοντας η κυβέρνηση στους δρόμους της ελεύθερης αγοράς, όπως αυτή υπαγορεύεται από τις Βρυξέλλες, έχει ουσιαστικά παραδώσει τους ελαιοπαραγωγούς απροστάτευτους στο έλεος των αετονύχηδων, οι οποίοι οργιάζουν κυριολεκτικά. Το λάδι αυτή τη στιγμή στον καταναλωτή πουλιέται 2000 δραχμές και αγοράζεται 600 από τον παραγωγό. Και τούτο γιατί δεν θέλετε να δώσετε άτοκη χρηματοδότηση στις Ενώσεις για να παρέμβουν στην αγορά και να προστατευθεί έτσι και ο παραγωγός, κρατώντας την τιμή κάπου κοντά στο κόστος παραγωγής, το οποίο αυξάνεται δυστυχώς, συνεχώς αλλά και ο καταναλωτής. Γι' αυτό, κύριε Πρόεδρε, πιστεύουμε, ότι επειδή πρόκειται για ένα ιδιαίτερα σημαντικό προϊόν, το λάδι, χρειάζεται παρέμβαση.

Και ως προς το πρώτο ζήτημα για τις αποζημιώσεις για τα κλαδέματα νομίζουμε ότι θα πρέπει άμεσα να αντιμετωπισθεί το θέμα και να ζητήσετε από τις υπηρεσίες σας, κύριε Υφυπουργέ, να πάψουν να βεβαιώνουν αυτά τα ποσά στο δημόσιο ταμείο. Είναι μικροψυχία αν μη τι άλλο.

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός, κ. Σωτηρλής, έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε συνάδελφε, θέλω να σας ενημερώσω ότι ο έλεγχος και η αποστολή των συγκεκριμένων χαρτιών στους παραγωγούς έγιναν από το 1993. Απλώς, τώρα υλοποιούνται.

ΣΤΡΑΤΗΣ ΚΟΡΑΚΑΣ: Πιστέψτε με, δεν έγινε έλεγχος.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): 'Εγινε έλεγχος. Αυτό λένε τα χαρτιά και οι βεβαιώσεις όλων των υπηρεσιών του Υπουργείου Γεωργίας. ΣΤΡΑΤΗΣ ΚΟΡΑΚΑΣ:Δεν έπρεπε να ενημερώσουν τους δικαιούχους;

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Σε κάθε όμως περίπτωση, εμείς με ευθιξία και ευαισθησία, παρακολουθώντας την εξέλιξη όλων αυτών των πραγμάτων, πήραμε την απόφαση και γι' αυτό δηλώνω, χωρίς κανένα περιορισμό στο Σώμα και σε εσάς, ότι αυτή η ιστορία θα κλείσει με την κατάθεση τροπολογίας, που θα φέρουμε στο επικείμενο νομοσχέδιο του Υπουργείου Γεωργίας.

ΣΤΡΑΤΗΣ ΚΟΡΑΚΑΣ: Μακάρι!

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): 'Οσον αφορά, όμως, "την διαβόητη αγορά", όπως λέτε στην ερώτησή σας κύριε συνάδελφε, θα ήθελα να τονίσω ότι αγροτικό προϊόν δεν είναι μόνο ό,τι παράγεται από το χωράφι του γεωργού, ό,τι βγαίνει από τη στάνη του κτηνοτρόφου ή από τη βάρκα του ψαρά. Αγροτικό προϊόν είναι και αυτό που φτάνει στην αγορά τυποποιημένο, συσκευασμένο. Τα στοιχεία όλα, μας λένε ότι αυτό αντιπροσωπεύει το 80% του προϊόντος.

Και αυτό, αν θέλετε, πρέπει να μας συνεγείρει όλους, γιατί όταν μιλάμε για διεθνοποιημένη οικονομία και προβλήματα από τη διεθνοποιημένη οικονομία δεν είναι κάτι αόριστο και αφηρημένο γιατί το ξένο προϊόν βρίσκεται στο σπίτι μας μέσα, βρίσκεται στο διπλανό σούπερ μάρκετ, βρίσκεται κοντά μας, γιατί καθένας από εμάς, κάθε στιγμή, έχει μέσα στο σπίτι του τα προϊόντα απ' όλο τον κόσμο, ακριβώς γιατί υπάρχει η οργανωμένη πολιτική της αγοράς, που φέρνει το κάθε προϊόν από τη μια άκρη του κόσμου στα χέρια μας, στη δική μας κατανάλωση. 'Αρα, λοιπόν, πρέπει να οργανώσουμε την παραγωγή μας και το προϊόν μας.

ΣΤΡΑΤΗΣ ΚΟΡΑΚΑΣ: Μα εδώ πρόκειται για λεηλασία.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε συνάδελφε, κάντε μία Επίκαιρη Επερώτηση, να το συζητήσουμε. Λυπάμαι, είναι λίγος ο χρόνος και για σας και για μένα.

'Οσον αφορά την πτώση της τιμής του λαδιού, πέρυσι υπήρχε μία αυξημένη τιμή στο λάδι -και είναι γνωστή σε όλους- λόγω της μεγάλης ζημιάς που έγινε στην παραγωγή της Ισπανίας. 'Ομως, δεν πρέπει να θεωρούμε σαν δεδομένη την περυσινή τιμή. Φέτος υπάρχει υπερπαραγωγή και η Ισπανία έρχεται στην αγορά με πεντακόσιες χιλιάδες τόνους λάδι παραπάνω.

Βεβαίως, υπάρχει πτώση της τιμής του λαδιού. Και γι' αυτό ακριβώς τόνισα παραπάνω, ότι η αγορά δεν είναι μόνο για το προϊόν που παράγεται από το δένδρο. Πρέπει να οργανωθούμε, να το τυποποιήσουμε, να το συσκευάσουμε να μεγεθύνουμε τα έσοδα για το προϊόν και είχαμε συζητήσει και μαζί σ' αυτό το χώρο για την ποιότητα του δικού μας ελληνικού λαδιού και τη δυνατότητα που έχει.

ΣΤΡΑΤΗΣ ΚΟΡΑΚΑΣ: Το αφήνουμε απροστάτευτο, όμως.

ΠΡΟΕΔΡΕΥΩΝ (Λουκάς Αποστολίδης): Τέταρτη στην ημερήσια διάταξη είναι η με αριθμό 851/5.3.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Εθνικής 

Σελίδα 4758 

Παιδείας και Θρησκευμάτων, σχετικά με τις προθέσεις της Κυβέρνησης, ώστε το νέο αναλυτικό πρόγραμμα σπουδών να στηρίζεται στις αρχές της ισότητας των φύλων, την ίδρυση έδρας γυναικείων σπουδών στα Ανώτατα Εκπαιδευτικά Ιδρύματα κ.λπ.

Η επίκαιρη ερώτηση έχει ως εξής:

"Με τον ν. 1566/85 καθορίζεται, ότι στόχος της πρωτοβάθμιας και δευτεροβάθμιας εκπαίδευσης είναι η ολοκλήρωση της προσωπικότητας των μαθητών "ανεξαρτήτως φύλου και καταγωγής". 'Ερευνες που έγιναν δείχνουν, ότι στα σχολεία εξακολουθεί και αναπαράγεται ο παραδοσιακός ρόλος των φύλων και γίνονται άμεσες ή έμμεσες διακρίσεις. 

Τα αναλυτικά προγράμματα, η επιλογή της διδακτέας ύλης, η χρήση και η δομή της γλώσσας δεν εξυπηρετούν τους στόχους που ορίζει ο νόμος. Την ίδια ώρα δεν υπάρχουν προγράμματα μετεκπαίδευσης των διδασκόντων σε θέματα ισότητας, δεν διδάσκεται ανάλογο μάθημα στις πανεπιστημιακές σχολές, δεν υπάρχει έδρα γυναικείων σπουδών.

Ερωτάται ο κύριος Υπουργός:

1. Αν το νέο αναλυτικό πρόγραμμα σπουδών θα στηρίζεται στην αρχή της ισότητας των φύλων, ώστε η αρχή της ισότητας να διαχέεται σε όλα τα μαθήματα. 

2. Αν θα ιδρυθεί έδρα γυναικείων σπουδών στα ΑΕΙ. 

3. Αν προβλέπεται η σύσταση Επιτροπής Εμπειρογνωμόνων για τη μελέτη της φυλετικής δομής της γλώσσας και τις γραμματικές ανεπάρκειες ως προς τα γένη και τις κλίσεις, που έχουν αρχίσει να εμφανίζονται, εξ αιτίας της έντονης κοινωνικής και πολιτικής παρουσίας των γυναικών".

Ο Υφυπουργός κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, κατ' αρχήν επιτρέψτε μου να διαφωνήσω με την ερωτώσα συνάδελφο. Πλέον η ισότητα των φύλων δεν είναι αρχή. Είναι βίωμα και πράξη στη σημερινή κοινωνία. Μπορεί να μην έχει ακόμη εγγίσει το επιθυμητό μέγεθος, αλλά ωστόσο είναι διαπιστωμένο ότι σήμερα η ισότητα των φύλων μετριέται στην πράξη και στα βιώματα των Ελλήνων πολιτών.

Από κει και πέρα εάν και κατά πόσο η αρχή, η επιδίωξη πρέπει να διαπερνά όλη την εκπαίδευση, όλη τη δημόσια και την ιδιωτική εκπαίδευση και να κατευθύνει τους μαθητές όλων των βαθμίδων της εκπαίδευσης στην εφαρμογή της ισότητας, στον κοινωνικό, οικονομικό, πολιτικό, πολιτιστικό βίο, αυτό μπορώ να σας το διαβεβαιώσω ότι υπάρχει ως θέμα.

Επικαλούμαι ενδεικτικά κείμενα από βιβλία, τα οποία υπάρχουν σήμερα, όπως είναι στη Β' Γυμνασίου η "Οικιακή Οικονομία", όπως είναι στη Γ' Γυμνασίου τα "Στοιχεία Δημοκρατικού Πολιτεύματος". Και στο ένα και στο άλλο υπάρχουν αναφορές για την ισοτιμία των συζύγων από νομική και κοινωνικοοικονομική άποψη. Περιλαμβάνεται ολόκληρη η Σύμβαση της Κοπεγχάγης, όσον αφορά την κατάργηση των διακρίσεων σε βάρος της γυναίκας προς ενημέρωση των μαθητών.

Θα ήθελα όμως εδώ να συμπληρώσω ότι είμαστε ανοικτοί σε κάθε θετική παρατήρηση, όπου υπάρχουν ελλείψεις, όπου μπορούν να γίνουν βελτιωτικές παρεμβάσεις, προκειμένου να βελτιώσουμε το επίπεδο αυτής της κατεύθυνσης.

Σχετικά τώρα με το δεύτερο σκέλος της ερώτησης, εάν θα ιδρυθεί έδρα γυναικείων σπουδών στα ΑΕΙ, σας πληροφορώ ότι με βάση το ν. 1268/82 πλέον έχουν καταργηθεί οι έδρες στα ΑΕΙ. Υπάρχουν μόνο μαθήματα, υπάρχει δυνατότητα από την πλευρά των αυτοδιοικούμενων νομικών προσώπων δημοσίου δικαίου, που είναι τα Ανώτατα Εκπαιδευτικά Ιδρύματα της Χώρας, να προκηρύξουν κενές θέσεις διδακτικού, επιστημονικού, ερευνητικού προσωπικού και να θεσπίσουν και γνωστικό αντικείμενο με θέμα τις γυναικείες σπουδές.

Βέβαια αυτό είναι κάτι που προβληματίζει και δημιουργεί και επιφυλάξεις, διότι κάτι τέτοιο θα αποτελούσε και μία έμμεση καθομολόγηση της διαφορετικότητας -λένε κάποιοι- δεδομένου ότι δεν υπάρχει μάθημα ανδρικών σπουδών και φυσικά θα δημιουργούσε ακριβώς την αντίθετη εντύπωση από το επιδιωκόμενο αποτέλεσμα.

(Στο σημείο αυτό ακούγεται ο προειδοποιητικός λήξης του χρόνου ομιλίας του κυρίου Υπουργού)

'Ενα δευτερόλεπτο, κύριε Πρόεδρε. Χάριν της εορτής της γυναίκας την προηγούμενη Κυριακή, δικαιούμαι ένα λεπτό παραπάνω για να ολοκληρώσω την απάντησή μου.

Ενημερωτικά πληροφορώ την κυρία συνάδελφο, ότι ωστόσο στο Πανεπιστήμιο Αθηνών υπάρζει μάθημα ισότητας των φύλων και διδάσκεται εδώ και αρκετά χρόνια σε αρκετά τμήματα, όπως στο Παιδαγωγικό Τμήμα Δημοτικής Εκπαίδευσης, όπως μας πληροφορεί και ο πρόεδρος του Παιδαγωγικού Ινστιτούτου ο κ. Εξαρχάκος.

Στο τρίτο ερώτημά σας έχω να σας πω, ότι η γλώσσα πλάθεται πάντοτε από το Λαό μ' έναν τρόπο αβίαστο και φυσικό. Θα ήταν πραγματικά τελείως απρόσφορο να φτιάξουμε μία γραμματική πάνω στην οποία να διαμορφώσει στη συνέχεια ο Λαός τη γλώσσα του. Είναι σχήμα πρωθύστερο. Επιτροπή εμπειρογνωμόνων, που θα "καλουπώσει" τη γλώσσα, έτσι ώστε να καταργηθούν κάποιες γλωσσικές διακρίσεις δεν μπορεί να γίνει.

Σας υπενθυμίζω ότι, ναι μεν η Γενική Γραμματεία Ισότητας του Υπουργείου Εσωτερικών Δημόσιας Διοίκησης και Αποκέντρωσης, έχει ως προτεραιότητάς της τη μελέτη για την προσαρμογή της γλώσσας, ώστε να συμπεριλαμβάνει και το θηλυκό γένος, από την άλλη όμως σας παρακαλώ να λάβετε σοβαρά την παρατήρηση που σας έκανα διότι δεν μπορεί, όπως σας είπα, να μπεί σε μία τυποποίηση γραμματικού τύπου η ζωντανή γλώσσα, που πολλές φορές διαπλάθεται με τέτοιον τρόπο, που τα λάθη να τα νομιμοποιεί γλωσσικά και να τα εντάσσει στην καθημερινή μας γλώσσα.

ΠΡΟΕΔΡΕΥΩΝ (Λουκάς Αποστολίδης): Η συνάδελφος κα Στέλλα Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, πραγματικά βιώνουμε την ισότητα και απόδειξη είναι εδώ το ίδιο το Κοινοβούλιο. Στους τριακόσιους Αντιπροσώπους η συμμετοχή των γυναικών εκφράζεται μόνο με τον αριθμό των δεκαεννέα γυναικών!

Εμείς γνωρίζουμε και εσείς γνωρίζετε, ότι η δομή της ελληνικής κοινωνίας είναι τέτοια -βέβαια δεν είναι μόνο η ελληνική κοινωνία, είναι οι περισσότερες κοινωνίες έτσι- που δεν επιτρέπει την ανέλιξη των γυναικών και τη διαμόρφωση αυτού του ρόλου που πραγματικά έχει η γυναίκα σήμερα στα κοινωνικά δρώμενα.

'Ομως εμείς θεωρούμε, ότι είναι ανάγκη αυτή η αντίληψη, η έντονα ανδρική, να εμπλουτιστεί ή να τροποποιηθεί και από μία γυναικεία προοπτική από το γυναικείο πολιτισμό και από το γυναικείο πολιτικό και κοινωνικό λόγο.

Είναι γνωστό, κύριε Πρόεδρε, ότι οι πλευρές της ανθρώπινης ιστορίας υποτιμούν τις γυναίκες. 'Ομως κανείς δεν μπορεί να αμφισβητήσει, ότι οι γυναίκες έπαιξαν και παίζουν ουσιαστικό ρόλο όχι μόνο στις οικιακές υποθέσεις αλλά και σε υποθέσεις πολιτιστικές, γεωργικές και οικονομικές. Θεωρούμε, όμως, ότι δεν υπάρχει πλέον λόγος να παραμορφώνεται η ιστορία και οι σύγχρονοι άνδρες δεν πρέπει να αισθάνεστε ενοχή για ένα παρελθόν, με το οποίο δεν έχετε σχέση ως προς τη διαμόρφωσή του. Θα πρέπει κατά τη γνώμη μας να σταματήσετε και το διαιωνίζετε, γιατί είναι σε βάρος και των δύο φύλων. 

Σήμερα, με την ερώτηση αυτή σκοπό έχουμε σαν Συνασπισμός να ενισχύσουμε τη γυναικεία παρουσία στην πολιτική, κοινωνική και εκπαιδευτική διαδικασία της Χώρας. Και επειδή όλα ξεκινάνε από την παιδεία, που στη Χώρα μας περνάει δύσκολες ημέρες, όπως εσείς αναφερθήκατε σε ορισμένα βιβλία έτσι, και εγώ θέλω να επισημάνω τρία πράγματα.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας της κας Βουλευτή).

Κύριε Πρόεδρε, θα ζητήσω ένα λεπτό ακόμη, για τη Γιορτή της Γυναίκας.

ΠΡΟΕΔΡΕΥΩΝ (Λουκάς Αποστολίδης): Να σας δώσω κάτι παραπάνω, αρκεί να μην πάμε στην ανισότητα.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, μιλάω για την αρμονία της κοινωνίας καθώς και την αρμονική συνεργασία 

Σελίδα 4759 

των δύο φύλων. Αποκλείεται να πάω στην ανισότητα. 

Στα σχολεία, κύριε Υφυπουργέ, αναπαράγεται καθημερινά ο παραδοσιακός ρόλος των δύο φύλων και γίνονται άμεσες ή έμμεσες διακρίσεις. Ο νόμος 1566/1985 μένει μόνο στα χαρτιά. Δυστυχώς στα προγράμματα σπουδών, στα συγγράματα οι διακρίσεις αυτές είναι φανερές. Γίνομαι πιο συγκεκριμένη: Είναι κρίμα τα συγγράματα της Γ' λυκείου να παραλείπουν ή να μην αναφέρουν εκτενώς τίποτα για το ρόλο της γυναίκας. 

Στα "Απλά μαθήματα κοινωνιολογίας", πέρα από την επικράτηση του αρσενικού γένους, τα κοινωνικά δεδομένα παρουσιάζονται κάπως ουδέτερα ενώ δεν αναφέρεται τίποτα για τις ανισότητες ανάμεσα στα δύο φύλα. 

Στο κεφάλαιο "Κοινωνία και κουλτούρα" του ιδίου βιβλίου δε γράφεται τίποτα, για τις εξουσιαστικές σχέσεις ανάμεσα στα φύλα, πως αυτές καθορίζουν την κουλτούρα των κοινωνιών και το σημαντικότερο δεν αναφέρεται πουθενά η φεμινιστική ιδεολογία λες και δεν υπήρξε ποτέ, λες και δεν επηρέασε καθόλου τη ζωή των ανθρώπων. Γνωρίζουμε ότι την επηρέασε.

Στο κεφάλαιο "Φορείς της κοινωνικοποίησης" δεν επισημαίνεται ο ρόλος των φορέων κοινωνικοποίησης και κυρίως της οικογένειας στον καθορισμό διαφορετικών προτύπων συμπεριφοράς και κοινωνικών ρόλων για τα δύο φύλα.

Στο βιβλίο "Αρχές πολιτικής επιστήμης και στοιχεία δημοκρατικού πολιτεύματος" δεν αναφέρεται τίποτα για την πολιτική ιστορία των γυναικών. Οι πολίτες -υποκείμενα δικαιωμάτων και υποχρεώσεων υπήρχαν ανέκαθεν. Οι πολίτισσες όμως πότε και πως εμφανίστηκαν; Πώς κατέκτησαν και αυτές πολιτικά δικαιώματα; Στις σελίδες του ίδιου βιβλίου δεν αναδεικνύεται καθόλου η διάσταση του φύλου.

Είναι φανερό, κύριε Υπουργέ, πως το "Μισό του ουρανού" απουσιάζει πλήρως από βασικά συγγράματα που διδάσκονται στα λύκεια της Χώρας. Αυτός είναι ο ρόλος του σχολείου; 'Ετσι ολοκληρώνεται η προσωπικότητα των μαθητών ανεξαρτήτως φύλου και καταγωγής;

Οι αναφορές, λοιπόν, στις σχέσεις των δύο φύλων, στη θέση των γυναικών στην κοινωνία είναι περίπου ανύπαρκτες. Οι αγώνες των γυναικών, για κοινωνική, εργασιακή και οικονομική ισότητα αποσιωπώνται. Μία εκπαιδευτική μεταρρύθμιση πρέπει να λάβει υπόψη της αυτά τα ζητήματα, γιατί και στο χώρο της εκπαίδευσης η γυναίκα βιώνει τις διακρίσεις και την ανισότητα. 

Περιμένουμε απαντήσεις, αλλά και ενέργειες, που θα δείχνουν μία άλλη λογική και μία άλλη αντίληψη για τη φεμινιστική υπόθεση στη Χώρα μας.

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κατ' αρχήν επαναλαμβάνω κάτι, που υπογράμμισα στην πρωτολογία μου, ότι το Υπουργείο Παιδείας είναι ανοικτό σε οποιαδήποτε εισήγηση, που επισημαίνει έλλειψη ή κάποιο λάθος προκειμένου να ληφθεί υπόψη για τη σύνταξη των νέων αναλυτικών προγραμμάτων, αλλά και των βιβλίων.

'Ομως, από εκεί και πέρα θέλω να επισημάνω στην αγαπητή συνάδελφο, ότι μπορεί το παράδειγμα της Βουλής να βοηθάει την ίδια και να της δίνει ένα επιχείρημα λόγω του μικρού ποσοστού συμμετοχής των γυναικών, αλλά ο χώρος της εκπαίδευσης βοηθάει εμένα να επικαλεστώ ένα άλλο αντεπιχείρημα, ότι η πλειονότητα των εκπαιδευτικών σήμερα είναι γυναίκες. Γι' αυτό είπα, ότι η αρχή της ισότητας σήμερα είναι πλέον βίωμα και πράξη. Στον επαγγελματικό χώρο υπάρχουν καθηγήτριες και διδασκάλισες, οι οποίες αποτελούν την πλειονότητα των εκπαιδευτικών της Χώρας μας.

'Οσον αφορά το τρίτο ερώτημα της επίκαιρης ερώτησης, θέλω να πω ότι λάθη γραμματικά πολλές φορές γίνονται και κανόνας. 'Ετσι το ορθό πολλές φορές προκαλεί το γλωσσικό μας αίσθημα.

Στην ερώτησή σας υπογράφετε "η ερωτώσα Βουλευτής". Δε βάζετε "η ερωτώσα Βουλεύτρια", ή "η ερωτώσα Βουλευτίνα". Γιατί κάτι τέτοιο πράγματι αντίκειται αυτήν τη στιγμή στο γλωσσικό μας αίσθημα και πολύ σωστά το γράφετε. 'Αρα, δεν μπορεί οποιαδήποτε επιτροπή εμπειρογνωμόνων -θέλω να δικαιολογήσω την άποψή μου- να καλουπάρει μια γλώσσα που δε βγαίνει πηγαία από το γλωσσικό αίσθημα του Ελληνικού Λαού.

Εάν μπορείτε με κάποια πρότασή σας να μας βοηθήσετε, ευχαρίστως θα τη δεχθούμε και θα την υιοθετήσουμε. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Υφυπουργέ.

Η πέμπτη στην ημερήσια διάταξη επίκαιρη ερώτηση του πρώτου κύκλου με αριθμό 842/5-3-1997 του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εθνικής Οικονομίας και Οικονομικών, Εσωτερικών-Δημόσιας Διοίκησης και Αποκέντρωσης, σχετικά με ανιστότητες στο Ενιαίο Μισθολόγιο των Δημοσίων Υπαλλήλων Υπαλλήλων όσον αφορά τους υπαλλήλους των Οργανισμών Τοπικής Αυτοδιοίκησης (Ο.Τ.Α.) και τη λήψη των αναγκαίων μέτρων, διαγράφεται με σύμφωνη γνώμη του Βουλευτή και του Υπουργού και σύμφωνα με τον Κανονισμό, άρθρο 131- για τη σειρά συζήτησης των επικαίρων ερωτήσεων - ή θα συζητήσουμε τη δεύτερη επιλογή του συγκεκριμένου Κόμματος του ΔΗ.Κ.ΚΙ. που είναι στις επίκαιρες ερωτήσεις του δευτέρου κύκλου, δηλαδή την πέμπτη στην ημερήσια διάταξη επίκαιρη ερώτηση με αριθμό 841/5.3.1997 του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Δημόσιας Τάξης, σχετικά με τις προθέσεις της Κυβέρνησης για διάλυση της Αγροφυλακής, τη στελέχωσή της με το αναγκαίο προσωπικό κ.λπ.

Η επίκαιρη ερώτηση έχει ως εξής:

"Η Αγροφυλακή, Δημόσια Υπηρεσία με παράδοση, αλλά και με μεγάλη προσφορά προς το 'Εθνος, ήδη καθώς διαφαίνεται βρίσκεται στα πρόθυρα διάλυσής της. 'Ετσι, η αγροτική έκταση της Χώρας μας θα μείνει αφύλακτη, μόνη αυτή, σε αντίθεση με τη δασική, την αστική και τη λιμενική που φυλάσσεται. 

Εν όψει των ανωτέρω ερωτάται ο κύριος Υπουργός: 

1. Η Δημόσια Υπηρεσία της Αγροφυλακής πρόκειται να διαλυθεί; Θα αποχωρισθεί από το Υπουργείο Δημόσιας Τάξης και θα υπαχθεί στις Νομαρχιακές Αυτοδιοικήσεις; Τι πρόκειται να γίνει;

2. Οι ελλείψεις σε προσωπικό και μέσα είναι τεράστιες. Ποια μέτρα πρόκειται να ληφθούν για την αντιμετώπιση της κατάστασης; Το πρόβλημα είναι έντονο και πρέπει η Πολιτεία να ενδιαφερθεί άμεσα για την επίλυσή του.

3. Πώς αντιμετωπίζεται το πρόβλημα του Ταμείου Αρωγής Υπαλλήλων Αγροφυλακής;"

Ο Υπουργός Δημόσιας Τάξης ο κ. Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Ευχαριστώ, κύριε Πρόεδρε.

Πράγματι, η υπόθεση της Αγροφυλακής είναι μια ταλαίπωρη ιστορία που από πολλά χρόνια σύρεται. Τα ερωτήματα που τίθενται είναι εύλογα και η Κυβέρνηση οριστικοποιεί πλέον τις αποφάσεις τις επόμενες μέρες με μια επιτροπή που έχει συγκροτηθεί από το Υπουργείο Δημόσιας Τάξης, το Υπουργείο Εσωτερικών και τη Νομαρχιακή Αυτοδιοίκηση. 

Ο προσανατολισμός είναι σαφής. Προβλέπεται άλλωστε στο νόμο περί Νομαρχιακής Αυτοδιοίκησης. Η Αγροφυλακή θα υπαχθεί στη Νομαρχιακή Αυτοδιοίκηση. Είναι η μόνη η οποία μπορεί να κρίνει κατά περιοχή πως θα πρέπει να συγκροτηθεί, ποιος θα είναι ο αριθμός των Αγροφυλάκων και πώς θα λειτουργήσει. Αυτή η επιτροπή περισσότερο ασχολείται με το να προδιαγράψει το πλαίσιο των αρμοδιοτήτων, δεδομένα μάλιστα, ότι σήμερα στην ύπαιθρο αντιμετωπίζουμε και άλλα προβλήματα, που δεν έχουν άμεση σχέση με το ρόλο της Αγροφυλακής. Αυτή λοιπόν η επιτροπή, η οποία τελειώνει τις επόμενες μέρες, θα προδιαγράψει, επαναλαμβάνω, σε συνεργασία με τη Νομαρχιακή Αυτοδιοίκηση τις αρμοδιότητες και θα υπαχθεί, πλέον, όπως προβλέπει ο νόμος περί Νομαρχιακής Αυτοδιοίκησης, στη Νομαρχιακή Αυτοδιοίκηση.

'Οσον αφορά το Ταμείο, πρέπει να πω ότι το 1996 είχε 

Σελίδα 4760 

επιχορηγηθεί με πεντακόσια εκατομμύρια και για το 1997 προβλέπεται επιχορήγηση εξακοσίων εκατομμυρίων, ώστε να ανταποκριθεί στις υποχρεώσεις του.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Υπουργέ.

Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Υπουργέ, όπως και εσείς διαπιστώσατε, το θέμα "Αγροφυλακή" χρονίζει και αυτή η υπηρεσία ταλαιπωρείται δεινότατα. Η

αγροτική έκταση της Χώρας μας είναι τελείως εγκαταλελειμμένη, δηλαδή δε φυλάσσεται. Το υπό διάλυση αυτό Σώμα, όπως είπαμε, της Αγροφυλακής, που πρόσφερε υπηρεσίες με παράδοση, έχει ένα ερμαφρόδιτο σήμερα νομικό καθεστώς και δεν ξέρουμε πού υπάγεται. Υπάγεται στο Υπουργείο Δημόσιας Τάξης, υπάγεται στη Νομαρχιακή Αυτοδιοίκηση;

'Εχει αποφανθεί το Συμβούλιο της Επικρατείας - κοιτάξτε το, κύριε Υπουργέ- ότι η Αγροφυλακή είναι κρατική υπηρεσία και δεν μπορεί να υπαχθεί στη Νομαρχιακή Αυτοδιοίκηση, γιατί η Νομαρχιακή Αυτοδιοίκηση, όπως είναι νομικά θεσπισμένη ασχολείται με τη ρύθμιση τοπικών υποθέσεων στην περιφέρεια. Συνεπώς, επειδή η Αγροφυλακή όμως είναι κρατική υπηρεσία που εκτείνεται σ' όλη την επικράτεια, κοιτάξτε το αυτό μήπως μπορεί να επανέλθει στο Υπουργείο Δημόσιας Τάξης που υπήρχε παλαιότερα και που με επιτυχία αυτό το Σώμα ηργάζετο.

Σήμερα να έχετε υπόψη σας, κύριε Υπουργέ, ότι υπάρχουν πολλά κενά στο Σώμα από απόψεως προσωπικού. Δεν υπάρχουν αγροφύλακες, αρχιφύλακες, αγρονόμοι κ.λπ., έχει έλλειψη προσωπικού. Σας ερωτώ: Εκείνος ο διαγωνισμός το 1993 που διενεργήθηκε για την πρόσληψη προσωπικού, τι απέγινε; Ακόμα, λέει, δε βγήκαν αποτελέσματα. Αναμένεται για να συμπληρωθούν τα υπάρχοντα κενά. Θα σας παρακαλέσω και σ' αυτό να δείξετε το ενδιαφέρον σας. Βέβαια βρήκατε μία κατάσταση άθλια, σχεδόν, στο ζήτημα αυτό και θα παρακαλέσω, με την εργατικότητα που σας διακρίνει, να ασχοληθείτε σοβαρά με το θέμα αυτό, γιατί είναι ένας ζωντανός οργανισμός που πρέπει να δοθεί βάρος, διότι έχει συνέπειες για την αγροτική μας οικονομία. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Συμφωνώ με τον κύριο συνάδελφο ως προς το ρόλο, τον οποίο έπαιξε κατά τον παρελθόν η Αγροφυλακή, αλλά πρέπει ειλικρινά να σας πω ότι, επειδή ασχολούμαι με το θέμα πάρα πολύ σοβαρά και υπεύθυνα, η ανασυγκρότηση πλέον σ' όλη τη Χώρα είναι πάρα πολύ δύσκολη, γι' αυτό μιλάμε για συνεργασία με τη Νομαρχιακή Αυτοδιοίκηση, διότι σήμερα -και δεν κάνω λάθος- έχουν απομείνει δύο χιλιάδες στην Αγροφυλακή. Οι περισσότεροι από αυτούς, το 70% περίπου είναι υπό συνταξιοδότηση. 'Αρα, συζητάμε ουσιαστικά για μία νέα συγκρότηση από την αρχή. Και με δεδομένο, ότι όλοι υποστηρίζουμε την αποκέντρωση, λόγω της ειδικής αποστολής, που έχει η Αγροφυλακή, πέρα από τις νομικές πτυχές που είπατε, που φυσικά θα εξετάσουμε, κρίνουμε ότι η Νομαρχιακή Αυτοδιοίκηση είναι αρμοδιότερη, για να διαχειρισθεί και να οργανώσει την Αγροφυλακή, δεδομένου ότι γνωρίζετε πολύ καλά, γιατί είστε από επαρχία, ότι δεν υπάρχει ταυτότητα προβλημάτων σ' όλους τους νομούς. Δεν είναι όπως η Ελληνική Αστυνομία, δεν είναι όπως άλλες κρατικές υπηρεσίες. Οι νομοί έχουν τις ιδιαιτερότητές τους και κρίνουμε, ότι θα είναι πολύ πιο αποτελεσματική η ανασυγκρότηση της Αγροφυλακής σε Νομαρχιακό επίπεδο. Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Εισερχόμαστε στις επίκαιρες Ερωτήσεις Δευτέρου Κύκλου.

"Πρώτη στην ημερήσια διάταξη με αριθμό 850/5.3.97 επίκαιρη ερώτηση του Βουλευτή του ΠΑ.ΣΟ.Κ. κ. Νικολάου Φλώρου προς τους Υπουργούς Ανάπτυξης, Εθνικής Οικονομίας και Οικονομικών, και Εξωτερικών, σχετικά με τα πρόσφατα επεισόδια στην Αλβανία, τα προβλήματα που αντιμετωπίζουν οι ελληνικές επιχειρήσεις και τη λήψη των αναγκαίων μέτρων.

Η επίκαιρη ερώτηση έχει ως εξής: 

"Λόγω της εκρύθμου καταστάσεως των τελευταίων ημερών στη γειτονική Αλβανία, πολλές Ελληνικές επιχειρήσεις οι οποίες είναι εγκατεστημένες εκεί και είναι ενταγμένες στον αναπτυξιακό νόμο 1892 εξαναγκάστηκαν να διακόψουν τη λειτουργία τους.

Σαν αποτέλεσμα έχουν υποστεί ήδη μεγάλη οικονομική ζημιά η οποία θέτει εν αμφιβόλω τη μελλοντική τους υπόσταση και την ομαλή επαναδραστηριοποίησή τους.

Ερωτώνται οι κύριοι Υπουργοί τι μέτρα προτίθεται να λάβουν για την προστασία και την αποκατάσταση των ως άνω επιχειρήσεων";

Ο Υφυπουργός Εθνικής Οικονομίας κ. Χρήστος Πάχτας, έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Ευχαριστώ κύριε Πρόεδρε.

Αγαπητέ συνάδελφε, γνωρίζετε ότι τόσο ο Πρωθυπουργός, όσο και η Κυβέρνηση, με συνεχείς παρεμβάσεις και διαβήματα, έχουν ζητήσει από την Αλβανική Κυβέρνηση τη λήψη μέτρων για την προστασία των Ελληνικών επιχειρήσεων που είναι εγκατεστημένες στην Αλβανία.

Μέχρι σήμερα στις υπηρεσίες των ιδιωτικών επενδύσεων δεν υπάρχουν πληροφορίες ή στοιχεία συγκεκριμένα, που να τεκμηριώνουν τη μη ομαλή λειτουργία Ελληνικών επιχειρήσεων, που έχουν υπαχθεί στις ευεργετικές διατάξεις του αναπτυξιακού ν. 1892/1990.

Μετά την ομαλοποίηση της κατάστασης της Αλβανίας είναι βέβαιο, ότι θα εξεταστεί το μέγεθος των τυχόν ζημιών, που θα έχουν υποστεί οι επιχειρήσεις αυτές και θα καταστεί δυνατή, τότε, η λήψη μέτρων, εφ' όσον αυτό απαιτείται σύμφωνα με τις διατάξεις που προβλέπονται, τόσο στην συμφωνία Ελλάδος-Αλβανίας, για τις επιχειρήσεις αυτές, όσο και με τις δυνατότητες που μας δίνονται μέσα από τη γνωμοδοτική επιτροπή αυτού του ειδικού αναπτυξιακού νόμου με τις ευεργετικές διατάξεις που εμπεριέχει. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Φλώρος έχει το λόγο.

ΝΙΚΟΛΑΟΣ ΦΛΩΡΟΣ: 'Ηθελα μόνο να προσθέσω, ότι μια αποφασιστική παρέμβαση του Υπουργείου Εθνικής Οικονομίας (ΥΠ.ΕΘ.Ο.) στην περίπτωση της Αλβανίας, έχει σημασία για την επιχειρηματική δραστηριότητα και σε άλλες χώρες, όπως είναι τα Σκόπια, η Βουλγαρία και η Ρουμανία. Χώρες δηλαδή, οι οποίες έχουν κάποιο αυξημένο κίνδυνο και στις οποίες, όμως, είναι επιβεβλημένη η ελληνική επιχειρηματική παρουσία.

Θα ήθελα μόνο να σημειώσω ότι υπάρχουν περιπτώσεις επιχειρηματιών, οι οποίοι χρειάστηκαν να ταξιδέψουν, για να είναι παρόντες στις επιχειρήσεις τους, έτσι ώστε να μπορούν με κάποιο τρόπο να διαφυλάξουν τα εκεί υπάρχοντά τους και δεν μπόρεσαν να ταξιδέψουν, ενώ στην περίπτωση πολλών ιταλικών ή γερμανικών επιχειρήσεων οι επιχειρηματίες έτυχαν διεκολύνσεων από τις κυβερνήσεις τους, πράγμα το οποίο δεν έγινε για άλλους επιχειρηματίες.

Υπάρχουν τέτοιου είδους καταγγελίες και αυτό νομίζω θα έπρεπε να μας προβληματίσει. Δηλαδή στην περίπτωση των Ιταλών ξέρω, ότι έδωσαν σε πολλούς επιχειρηματίες, που χρειάστηκε να ταξιδέψουν, διπλωματικά διαβατήρια, έτσι ώστε να είναι εκεί αυτήν την περίοδο.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Ευχαριστώ, κύριε Πρόεδρε.

Κύριε συνάδελφε, γνωρίζετε ότι υπάρχει μία συμφωνία μεταξύ της Ελλάδος και της Αλβανίας, που μεταξύ των άλλων προβλέπει πιθανές αποζημιώσεις σε περίπτωση εκτάκτου ανάγκης, σε περίπτωση επανάστασης, πολέμου κ.λπ. Την περίοδο αυτή που διανύουμε βρισκόμαστε πράγματι, σε ένα τέτοιο πλαίσιο κατάστασης, που περιλαμβάνεται μέσα στη συμφωνία Ελλάδος-Αλβανίας. Τι σημαίνει αυτό; Σημαίνει ότι όποια μέτρα πάρει η Αλβανική κυβέρνηση για αλβανικές επιχειρήσεις, αυτόματα τα ίδια μέτρα θα ισχύσουν και για τις 

Σελίδα 4761 

ελληνικές επιχειρήσεις σε αλβανικό έδαφος. Το θέμα είναι αν μπορεί η Αλβανική κυβέρνηση να πάρει τέτοια μέτρα αυτήν την περίοδο, ή την περίοδο μετά την αποκατάσταση της ομαλότητας.

'Ομως, παρ'όλα αυτά εμείς, ως Ελληνική Κυβέρνηση, είμαστε διατεθειμένοι, πράγματι, λόγω αυτών των εκτάκτων γεγονότων, να δεχθούμε ανωτέρα βία σε μία σειρά από επιχειρήσεις, που πράγματι θα έχουν υποστεί ζημιές. 'Ομως αυτό προϋποθέτει από τη δική τους πλευρά την κατάθεση συγκεκριμένων αιτημάτων, έτσι ώστε μέσα από τη γνωμοδοτική επιτροπή, με όποια περιθώρια έχουμε, να επανεξετάσουμε τέτοιου είδους καταστάσεις, να τις επανεξετάσουμε. Μέχρι στιγμής πάντως, στις αρμόδιες υπηρεσίες για τις ιδιωτικές επενδύσεις του Υπουργείου Εθνικής Οικονομίας, δεν έχουμε αντίστοιχα αιτήματα.

Είπα και προηγουμένως, ότι είμαστε ανοικτοί να εξετάσουμε το μέγεθος αυτών των τυχόν ζημιών, που θα έχουν υποστεί οι ελληνικές επιχειρήσεις μετά την ομαλοποίηση της κατάστασης στην Αλβανία, που επιθυμούμε να γίνει το συντομότερο δυνατό.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Δεύτερη στην ημερήσια διάταξη είναι η με αριθμό 845/5.3.1997 επίκαιρη ερώτηση του Βουλευτή της Νέας Δημοκρατίας κ. Αναστασίου Παπαληγούρα προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τη λήψη των αναγκαίων μέτρων για την οικονομική ενίσχυση των πλημμυροπαθών κοινοτήτων του Νομού Κορινθίας, η οποία σε περίληψη έχει ως εξής:

"Η πρόσφατη θεομηνία που έπληξε το Νομό Κορινθίας προξένησε την απώλεια όχι μόνο πέντε ανθρώπινων ζωών και σημαντικές ζημιές σε σπίτια ή καταστήματα, αλλά και καταστροφές σε δίκτυα υποδομής, οδικά, άρδευσης, ύδρευσης, αποχέτευσης κ.α.

Πολλές κοινότητες του Νομού, Λέχαιο, 'Ασσο, Μελίσι, Θαλερό, Σολωμός, Διμηνιό, Θροφάριο, Γαλατάκι, Αθίκια, Αγγελόκαστρο, 'Αγιος Ιωάννης, καλούνται να αποκαταστήσουν άμεσα τις προκληθείσες από την πλημμύρα ζημιές, ώστε να προστατευθεί κυρίως η υγεία των κατοίκων τους.

Ερωτάται ο αρμόδιος Υπουργός: 

Εαν προτίθεται να παράσχει έκτακτη οικονομική ενίσχυση στις κοινότητες του Νομού Κορινθίας που υπέστησαν ζημιές στην υποδομή τους και οι οποίες προδήλως αδυνατούν να καλύψουν τις δαπάνες αποκατάστασης των ζημιών από τον τακτικό προϋπολογισμό τους."

Ο Υφυπουργός Εσωτερικών κ. Λάμπρος Παπαδήμας έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε Πρόεδρε, κύριοι συνάδελφοι, στην πρόσφατη θεομηνία που έπληξε την Κόρινθο, η ανταπόκριση του Κράτους ήταν άμεση και εντυπωσιακή.

Νομίζω, ότι και ο ερωτών συνάδελφος είχε την ευκαιρία να διαπιστώσει την άμεση κινητοποίηση του κρατικού μηχανισμού, την παρουσία του κυβερνητικού κλιμακίου, τις εξαγγελίες των μέτρων και στη συνέχεια την υλοποίηση αυτών των μέτρων, τα οποία εξαγγέλθησαν.

Θα θυμάστε ότι τότε είχαμε μιλήσει για ζημιές που έχουν γίνει στον παραγωγικό ιστό-και αυτά όλα έχουν ξεκινήσει και αποζημιώνονται-αλλά και ζημιές που έγιναν στις υποδομές.

Τις υποδομές τις ξεχωρίσαμε σε δύο κατηγορίες. Η πρώτη αφορούσε εκείνες που ήταν στην ευθύνη αποκατάστασης της Νομαρχιακής Αυτοδιοίκησης και στάλθηκαν κονδύλια στην Νομαρχιακή Αυτοδιοίκηση, γιατί δεν είχε γίνει πλήρης καταγραφή των ζημιών, ακόμα και στη δεύτερη επίσκεψή μας και η δεύτερη αφορούσε τους Οργανισμούς Τοπικής Αυτοδιοίκησης του Νομού.

Είχα ζητήσει από τους Οργανισμούς Τοπικής Αυτοδιοίκησης να μου στείλουν λεπτομερώς, τι ζημιές έχουν πάθει και οι ζημιές αυτές θα αντιμετωπίζονταν ή με οικονομική ενίσχυση, αν οι ζημιές ήταν κάτω των πέντε εκατομμυρίων, ή με άτοκα δάνεια, αν ήταν άνω των πέντε εκατομμυρίων. Μέχρι στιγμής αιτήματα για άτοκα δάνεια δεν έχουν έρθει. Η Τ.Ε.Δ.Κ. μου έστειλε μια κατάσταση κοινοτήτων, οι οποίες έχουν υποστεί κάποιες ζημιές και αυτές που είναι κάτω των πέντε εκατομμυρίων θα αντιμετωπιστούν με έκτακτη οικονομική ενίσχυση.

Στο κείμενο, όμως, της επίκαιρης ερώτησης αναφέρετε για ζημιές σχολείων, τσιμενταυλάκων, άρδευσης. Υπάρχουν και άλλοι φορείς οι οποίοι μπορούν να καλύψουν αυτές τις ζημιές, αν δεν είχαν καταγραφεί τότε και τώρα διαπιστώνεται ότι πραγματικά υπήρξε τέτοια ζημιά. Για τα θέματα της άρδευσης αρμόδιος φορέας είναι το Υπουργείο Γεωργίας, για τα θέματα του σχολείου δίνονται από το Υπουργείο Παιδείας στην Διεύθυνση Πρωτοβάθμιας και Δευτεροβάθμιας Εκπαίδευσης σημαντικά κονδύλια κάθε χρόνο για επισκευές.

'Ολα τα άλλα που αναφέρατε εδώ για τα επαρχιακά δίκτυα είναι αρμοδιότητα της Νομαρχιακής Αυτοδιοίκησης, στην οποία έχουν σταλεί χρήματα και από το Υπουργείο Εσωτερικών και από το Υ.ΠΕ.ΧΩ.ΔΕ., για να μπορέσει να καλύψει αυτά που αναφέρονται και ό,τι άλλο υπάρξει, αλλά και ό,τι στην πορεία δεν είχε διαπιστωθεί και διαπιστώνεται τώρα.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Παπαληγούρας έχει το λόγο.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, είναι πράγματι πολύ μεγάλες οι καταστροφές που έχει υποστεί ο Νομός Κορινθίας. Θυμίζω, όχι μόνο την τραγική απώλεια ανθρώπινων ζωών, αλλά το συντριπτικό πλήγμα στην οικονομία του νομού, καθώς καταστράφηκαν σπίτια, επιχειρήσεις, μαγαζιά, κυρίως στην Κόρινθο, αλλά και σε αριθμό άλλων δήμων και κοινοτήτων.

Πρέπει, όμως, να πω ότι ανησυχώ από την απάντηση του κυρίου Υπουργού, γιατί είναι πολύ λίγο πειστική η διαβεβαίωσή του, ότι θα αντιμετωπιστούν - στο μέλλον - οι μεγάλες καταστροφές που έχει υποστεί η υποδομή μιας σειράς χωριών, εκτός της Κορίνθου και του Κιάτου όπως το Λέχαιο, ο 'Ασσος, το Μελίσσι, το Θαλερό, ο Σολωμός, το Διμηνιό, το Γαλατάκι, το Αγγελόκαστρο, ο Αη-Γιάννης. Είναι χωριά, τα οποία έχουν υποστεί μεγάλες ζημιές και έχει εξαρθρωθεί η όλη τους οικονομική ζωή, καθώς έχει καταστραφεί η υποδομή- υδρευτικά και αρδευτικά δίκτυα, γεωτρήσεις, αντλιοστάσια, τσιμενταύλακες, όπως επίσης και το οδόστρωμα δρόμων επαρχιακών, αγροτικών, κοινοτικών, αλλά και γέφυρες.

Τέλος, μέχρι και σχολεία έχουν καταστραφεί από την πλημμύρα αυτή.

Δεν νομίζω, λοιπόν, ότι είναι επαρκές να έρχεται σήμερα, δύο μήνες μετά από την καταστροφή, ο αρμόδιος Υπουργός και να λέει ότι θα σταλούν -αορίστως και μελλοντικούς- χρήματα. Και δεν μπαίνει καν στον κόπο να ενημερώσει την Εθνική Αντιπροσωπεία, ποια είναι τα κονδύλια αυτά, τα οποία προτίθεται η Κυβέρνηση να δαπανήσει, προκειμένου να αντιμετωπιστούν αυτές οι καταστροφές. Γιατί προδήλως οι καταστροφές αυτές δεν μπορούν να αντιμετωπισθούν από τον τρέχοντα προϋπολογισμό των κοινοτήτων αυτών.

Θα παρακαλέσω στην απάντησή του ο Υπουργός να είναι πολύ περισσότερο σαφής. Δεν είσθε πειστικοί, κύριε Υπουργέ. Και βέβαια δεν είναι ακριβές ότι αναγνωρίζεται απ'όλο το νομό η ετοιμότητα του κρατικού μηχανισμού. Καθόλου δεν αναγνωρίζεται. Και πάντως η ετοιμότητα έχει έννοια, υπό την αίρεση ότι πράγματι σε σύντομο χρονικό διάστημα άμεσα, θα μπορέσει να υπάρξει ανταπόκριση δηλαδή θα υπάρξει αποζημίωση και επαναφορά στους ρυθμούς της κανονικής ζωής. Και παρά την κυβερνητική διαβεβαίωση, ότι εντός μηνός θα υπάρχει αποζημίωση, δεν υπάρχει ακόμη. Και έχουν περάσει δύο μήνες, κύριε Υπουργέ.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Εμείς δε λέμε, ούτε εγώ είπα τώρα, ότι θα σταλούν χρήματα. Είπα ότι εστάλησαν χρήματα...

ΑΝΑΣΤΑΣΗΣ ΠΑΠΑΛΗΓΟΥΡΑΣ: Θα αντιμετωπιστούν, είπατε.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): ...στη Νομαρχιακή Αυτοδιοίκηση, για να αντιμετωπίσει όσες ζημιές επιβαλόταν να

Σελίδα 4762 

αντιμετωπιστούν με έναν άμεσο τρόπο. 

Για πολλά από αυτά που αναγράφετε μέσα, ούτε εσείς έχετε προϋπολογισμό. Επομένως, αυτό σημαίνει ότι δεν υπάρχει μελέτη και δεν ξέρετε ποιο θα είναι το κόστος.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Είναι δική μου δουλειά αυτό;

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Είναι, λοιπόν, αυτήν τη στιγμή στη διαδικασία της σύνταξης μελετών. 'Ομως, κύριε συνάδελφε, αναγράφεται προύπολογισμός σε κάποιες κοινότητες και όλα αυτά που ζητάτε δεν είναι πάνω από τριάντα εκατομμύρια. Αυτά είναι τα μεγάλα ποσά και οι μεγάλες καταστροφές; Και θα θυμάστε ότι στην επίσκεψη του κυβερνητικού κλιμακίου, είχε εντοπισθεί πως στην Κορινθία οι ζημιές αφορούσαν κυρίως τον παραγωγικό ιστό της πόλης και κάποιων οικισμών γύρω από αυτή και σε πολύ μικρότερο βαθμό τις υποδομές. Δόθηκαν χρήματα και στη Νομαρχία Κορινθίας και στο Δήμο Κορίνθου, για να αντιμετωπίσουν τις άμεσες καταστροφές, να κάνουν μελέτες, να εντοπίσουν και να καταγράψουν ποιες είναι οι ζημιές στις υποδομές και στη συνέχεια είχε εξασφαλιστεί η δυνατότητα χρηματοδότησης αποκατάστασης των ζημιών.

Για τις κοινότητες δύο φορές -ήσασταν παρών- είχα τονίσει, ότι θα πρέπει να αντιμετωπιστούν οι ζημιές με άτοκα δάνεια. Μέχρι σήμερα στο Υπουργείο δεν έχει φτάσει ούτε από μία κοινότητα αίτημα για άτοκο δάνειο. Θα θέλατε δηλαδή το Υπουργείο Εσωτερικών να στείλει χρήματα, χωρίς να έχουν αυτά ζητηθεί και χωρίς να έχουν ακολουθηθεί οι διαδικασίες, που επιβάλλονται από το νόμο, για να εκταμιευτούν και να δοθούν αυτά τα άτοκα δάνεια.

Εν πάση περιπτώσει, αυτά που εσείς έχετε καταγράψει αυτήν τη στιγμή, με συγκεκριμένους προϋπολογισμούς και αφορούν Ο.Τ.Α., σημαίνει ότι γι' αυτά τα έργα θα πρέπει να υπάρχουν μελέτες, οπότε θα ξέρετε κι εσείς ποιος είναι ο προϋπολογισμός. Διότι μου κάνει εντύπωση, ότι εσείς γράφετε εδώ για οκτακόσιες χιλιάδες ή για ένα εκατομμύριο πεντακόσιες χιλιάδες. Αυτά, όπως σας είπα, θα αντιμετωπιστούν -αν είναι κάτω των πέντε εκατομμυρίων- με τη μορφή των εκτάκτων οικονομικών ενισχύσεων. Για τα υπόλοιπα, αφού ακόμα δεν έχουν μελετηθεί, πώς θα στείλουμε λεφτά, π.χ. σε ένα σχολείο; Πόσα χρήματα θα στείλουμε; Εσείς ρωτάτε...

ΑΝΑΣΤΑΣΗΣ ΠΑΠΑΛΗΓΟΥΡΑΣ: Και σεις δεν είσθε σε θέση να απαντήσετε.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Μέσα στην ερώτησή σας έπρεπε να έχετε συγκεκριμένη πληροφόρηση. Δεν είναι αρμόδιο το Υπουργείο να κάνει μελέτη.

Αρμόδιος για να κάνει μελέτη είναι ο κοινοτάρχης, ο δήμαρχος, ο νομάρχης. Αν λοιπόν αυτά φτάσουν συγκεκριμενοποιημένα και με προϋπολογισμούς, τότε το Υπουργείο Εσωτερικών, όπως έχει δεσμευτεί, θα τα αντιμετωπίσει.

ΠΡΟΕΔΡΕΥΩΝ (Λουκάς Αποστολίδης): Τρίτη στην ημερήσια διάταξη είναι η με αριθμό 854/5.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Εργασίας και Κοινωνικών Ασφαλίσεων, σχετικά με τις απολύσεις των εργαζομένων από την Εταιρία "ΑΡΓΥΡΟΜΕΤΑΛΛΕΥΜΑΤΩΝ ΚΑΙ ΒΑΡΥΤΙΝΗΣ Α.Ε.Ε." στη Φωκίδα, τη λήψη των αναγκαίων μέτρων κ.λπ.

Η ερώτηση έχει ως εξής:

"Ο 'Ομιλος Επιχειρήσεων Κυριακόπουλου-Ηλιόπουλου, που δραστηριοποιείται στη Φωκίδα στην εξόρυξη βωξίτη, μέσα από την εταιρία "Α.Ε.Ε. ΑΡΓΥΡΟΜΕΤΑΛΛΕΥΜΑΤΩΝ ΚΑΙ ΒΑΡΥΤΙΝΗΣ" (Πρώην Α.Ε.Μ. ΒΩΞΙΤΑΙ ΠΑΡΝΑΣΣΟΥ) έχει εξαπολύσει νέες απολύσεις εργαζομένων στα μεταλλεία.

Να σημειωθεί ότι η εταιρία έχει μειώσει το προσωπικό της τα τελευταία χρόνια κατά χίλιους διακόσιους εργαζόμενους σε σύνολο χιλίων τετρακοσίων πενήντα, με τεράστιες επιπτώσεις στην οικονομία της Φωκίδας, που μαστίζεται από ανεργία. Στόχος της είναι η παραπέρα αύξηση των κερδών της, που για το 1996 ανέρχονται, σύμφωνα με στοιχεία της ίδιας της εταιρίας, στα 4,5 δισεκατομμύρια δραχμές και η χρησιμοποίηση των εργαζομένων για την εξασφάλιση νέων προνομίων από την Κυβέρνηση.

Η πολιτική που ακολούθησαν μέχρι σήμερα οι κυβερνήσεις, είχαν σαν αποτέλεσμα η εταιρία σε καθεστώς πλήρους ασυδοσίας, να εκμεταλλευτεί όλα αυτά τα χρόνια τα βουνά της Φωκίδας, μετατρέποντας σε σεληνιακό τοπίο τον Παρνασσό και την Γκιώνα, καθώς και τη θαλάσσια περιοχή του κόλπου της Ιτέας, αποκλείοντας κάθε άλλη εναλλακτική μορφή οικονομικής ανάπτυξης, όπως η κτηνοτροφία και ο τουρισμός, ενώ η όποια ανάπτυξη και απασχόληση του εργατικού προσωπικού της περιοχής συνδέθηκε με τα μεταλλεία, με αποτέλεσμα να μην υπάρχει σήμερα στη Φωκίδα άλλη δυνατότητα για εργασία, αφού από τα υπερκέρδη που αποκόμισε η εταιρία, δεν επένδυσε ούτε μία δραχμή στη Φωκίδα.

Ερωτάται ο κύριος Υπουργός τι μέτρα προτίθεται να πάρει η Κυβέρνηση, για να προστατευτούν οι εργαζόμενοι, να σταματήσουν οι απολύσεις και να επαναπροσληφθούν οι απολυμένοι στα συγκεκριμένα μεταλλεία, ώστε να μην είναι αυτοί τα θύματα της πολιτικής των επιχειρήσεων, που εκμεταλλεύονται τον ορυκτό πλούτο της Χώρας για συνεχή αύξηση των υπερκερδών τους.

Τι συγκεκριμένα μέτρα προτίθενται να πάρουν για τη μείωση της ανεργίας στην περιοχή;"

Ο Υφυπουργός κ. Πρωτόπαππας έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Ευχαριστώ, κύριε Πρόεδρε.

Κύριε Πρόεδρε, κύριοι συνάδελφοι, έχουμε για μια φορά ακόμα την ανάγκη να αναφερθούμε στα προβλήματα που δημιουργεί η αναδιάρθρωση της βιομηχανίας στην Ελλάδα και στους εργαζόμενους. Και θα έλεγα ότι ειδικά στην περίπτωση αυτή έχουμε και τις επιπτώσεις που υφίστανται οι επιχειρήσεις που έχουν σχέση με τον ορυκτό μας πλούτο από την ουσιαστική αναστολή, ή, αν θέλετε, τη μείωση της οικονομικής δραστηριότητας στις χώρες του τέως ανατολικού συνασπισμού. Ειδικά για το βωξίτη, που ως γνωστόν είναι και πρώτη ύλη για παραγωγή προϊόντων αλουμινίου, έχουμε ιδιαίτερο πρόβλημα από τη στιγμή που η Ρωσία σταμάτησε τη χρησιμοποίηση του δικού της αλουμινίου για τις κατασκευές και για την οικονομική δραστηριότητα και ουσιαστικά χρησιμοποιεί το παραγόμενο υλικό της με καλύτερους όρους, για πωλήσεις στο εξωτερικό.

Σ'αυτές τις περιπτώσεις οι ελληνικές επιχειρήσεις, όπως κάνει και στη συγκεκριμένη περίπτωση η επιχείρηση αυτή, δίνουν η δική τους μάχη για την ανταγωνιστικότητά τους και για τη δημιουργία νέων συγκριτικών πλεονεκτημάτων και δυστυχώς πολλές φορές κάνουν την επιλογή- προκειμένου να εξασφαλίσουν αυτά τα οποία προσδοκούν- να φορτώσουν στο προσωπικό τους ένα μέρος αυτού του κόστους μέσω μειώσεων προσωπικού που συνοδεύει τις περισσότερες από αυτές τις αναδιαρθρώσεις. Είναι ένα φαινόμενο δυσάρεστο, ένα φαινόμενο αρνητικό, ένα φαινόμενο όμως που βιώνουμε σε πάρα πολλές περιπτώσεις σήμερα.

Από τη δική μας την πλευρά προσπαθούμε να αντιμετωπίσουμε αυτήν την κατάσταση επιθετικά. Προσπαθούμε να δημιουργήσουμε το νέο, το ποιοτικό, το ανταγωνιστικό στην ελληνική οικονομία. Αυτό το προσπαθούμε μέσα από τη χρήση των πόρων του Β' Κοινοτικού Πλαισίου Στήριξης, μέσα από τα επιχειρησιακά προγράμματα τα οποία υπάρχουν και λειτουργούν και στο Υπουργείο Εθνικής Οικονομίας και στο Υπουργείο Ανάπτυξης με σκοπό την δημιουργία με τις επιδοτήσεις αυτές, επιχειρήσεων υγιών και ανταγωνιστικών, που να δραστηριοποιούνται σε νέους τομείς της οικονομίας. 'Ετσι έχουμε το φαινόμενο για παράδειγμα το μήνα Ιανουάριο να έχουμε μείωση εργαζομένων από παραδοσιακές βιομηχανικές επιχειρήσεις έναν αριθμό είκοσι έξι χιλιάδες απολύσεις δηλαδή είκοσι έξι χιλιάδες και ταυτόχρονα τριάντα δύο χιλιάδες προσλήψεις ή και σε άλλους τομείς οι οποίες δηλώθηκαν στον ΟΑΕΔ.

Θέλω να πω με αυτό ότι είναι μια κατάσταση δυσάρεστη, 

Σελίδα 4763 

την οποία όμως πρέπει εμείς να αντιμετωπίσουμε μακροπρόθεσμα, δημιουργώντας το νέο και βραχυπρόθεσμο βέβαια, διότι έχουμε να κάνουμε και με συγκεκριμένους εργαζομένους μέσα από την πολιτική μας παρέμβαση, διότι αυτή είναι η δυνατότητα που μας δίνει η νομοθεσία προκειμένου να εξομαλύνουμε όσο μπορούμε τις καταστάσεις και προκειμένου να προστατεύσουμε κατά το δυνατόν τον παράγοντα άνθρωπο, τον παράγοντα εργαζόμενο.

'Εχουμε επέμβει στην ιστορία αυτή με τους βωξίτες του Παρνασού. 'Εχει γίνει ήδη μια πρώτη συζήτηση με την εργοδοσία και προετοιμάζουμε μια μεικτή συζήτηση, μια τριμερή δηλαδή συνάντηση μεταξύ του Υπουργείου, της εργοδοσίας και των εργαζομένων, προκειμένου να προσπαθήσουμε να πιέσουμε για να εξεύρουμε κοινά αποδεκτή λύση στα προβλήματα τα οποία αντιμετωπίζουμε. Δεν πρόκειται να εγκρίνουμε μαζικές απολύσεις. Αυτό είναι σαφές. 'Εχουμε ασκήσει την πολιτική μας παρέμβαση. Αναζητούμε μέσω του διαλόγου λύσεις προκειμένου να βγούμε από τη δύσκολη φάση, αναγνωρίζοντας, και, αν θέλετε, θέτοντας στο τραπέζι αυτό το οποίο σωστά επισημαίνεται και στην Ερώτηση, δηλαδή το γεγονός ότι η Φωκίδα έχει προσφέρει πολλά και σ'αυτήν την επιχείρηση και ότι βέβαια από την άλλη πλευρά η Φωκίδα δεν έχει πάρα πολλές άλλες, ή, θα έλεγα, ότι έχει ελάχιστες εναλλακτικές πηγές οικονομίας και εισοδήματος.

Ελπίζω ότι με αυτή μας την παρέμβαση, που γίνεται μέσα στα όρια των δυνατοτήτων που έχουμε, θα μπορούμε να δημιουργήσουμε όρους μιας συνεννόησης για την εξομάλυνση των αντιπαραθέσεων και βέβαια σταδιακά χτίζοντας το καινούριο, αξιοποιώντας τους πόρους που υπάρχουν σήμερα να μπορούμε να δημιουργήσουμε σταθερούς όρους απασχόλησης, ανάπτυξης και ανταγωνιστικότητας και για τη Χώρα μας.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι, από τη δραστική μείωση των απασχολουμένων στη Φωκίδα στον τομέα των μεταλλείων χίλιοι διακόσιοι στα τελευταία χρόνια παρατηρείται σήμερα το φαινόμενο από τη συγκεκριμένη εταιρεία να προβαίνει σε νέες απολύσεις. 'Ηδη οι απολυμένοι είναι τριάντα δύο και αύριο πρόκειται να απολυθούν άλλοι δεκαέξι, που σημαίνει ότι η Φωκίδα- που ο μόνος χώρος στον οποίο απασχολούνται εργαζόμενοι είναι τα μεταλλεία, στις δύο εταιρείες που υπάρχουν και λειτουργούν στο Νομό -αντιμετωπίζει οξύτατο πρόβλημα απασχόλησης.

Θα μπορούσε κανείς να σταθεί στο υπόμνημα που έχετε υπόψη σας από το εργατικό κέντρο. Το διαβάζω αυτούσιο: "Η εταιρεία που εκμεταλλεύτηκε ληστρικά τον εθνικό πλούτο της περιοχής μας, που ανδρώθηκε και πλούτησε από την εργασία και το μόχθο τριών γενεών μας, που ξεκοίλιασε και μετέτρεψε σε σεληνιακά τοπία τα βουνά μας, προχώρησε με περίσσια πυγμής αχαριστίας και αμοραλισμού στην απόλυση δεκαέξι εργαζομένων -σήμερα είναι τριάντα δύο και θα απολυθούν άλλοι δεκαέξι αύριο, σύμφωνα με τα στοιχεία που έχουμε στη διαθεσή μας- αναγγέλοντος απροκάλυπτα και τις απολύσεις μερικών δεκάδων ακόμα για τη συνέχεια προκειμένου να μη μειώσει ελάχιστα τα υπερκέρδη της". Και σύμφωνα με τα στοιχεία πάντα, τα κέρδη της συγκεκριμένης εταιρείας ξεπερνούν τα τρια δισεκατομμύρια δραχμές στο χρόνο που πέρασε. Τα μέτρα που προτίθεσθε να πάρετε, δεν αντιμετωπίζουν το πρόβλημα.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Δηλαδή, τι να κάνουμε; 

ΣΤΑΥΡΟΣ ΠΑΝΑΓΙΩΤΟΥ: Κύριε Υπουργέ, μιλάτε για ανάπτυξη, μιλάτε για συνοχή του κοινωνικού ιστού και όταν πρόκειται να αντιμετωπίσετε σοβαρά προβλήματα, όπως είναι στην προκειμένη περίπτωση η Φωκίδα, επικαλείσθε επιχειρήματα της ελεύθερης αγοράς του ελεύθερου ανταγωνισμού, γενικά αποποιείσθε των ευθυνών σας όταν πρόκειται να αντιμετωπίσετε αυτά τα προβλήματα. 

Η εταιρεία η οποία εκμεταλλεύεται τον ορυκτό πλούτο της Χώρας και αποκομίζει τεράστια υπερκέρδη -γιατί πρόκειται για εθνικό πλούτο- θα μπορούσε τουλάχιστον με την υπόδειξη τη δική σας να σταματήσει τις απολύσεις, έτσι που να περιορίσει τα κέρδη της. Δεν μιλάμε για απώλειες, εδώ μιλάμε για τον περιορισμό των κερδών, που έχει κέρδη. Θα μπορούσε η Κυβέρνησή σας σ' αυτήν την περίπτωση να παρέμβει, ούτως ώστε να σταματήσουν οι απολύσεις. Αυτό προτείνουμε.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε συνάδελφε, αν μπορούσαμε να το κάνουμε αυτό, θα το είχαμε κάνει ήδη. Διότι σας πληροφορώ ότι μιλήσαμε με την εταιρεία, της ζητήσαμε να μη προχωρήσει σε απολύσεις και με δεδομένους τους όρους που θέτετε εσείς δηλαδή, την ύπαρξη κερδών, αλλά και την πολύχρονη συμμετοχή της Φωκίδας στη δημιουργία κερδών για την επιχείρηση αυτή. Η απάντηση ήταν ότι τα κέρδη της εταιρείας, προέρχονται από τις επιχειρηματικές σας δραστηριότητες στη Μήλο και όχι από τις επιχειρηματικές σας δραστηριότητες στο Νομό Φωκίδος, ο οποίος τις θεωρεί ζημιογόνες. 

Μετά απ' αυτό, νομίζω ότι κατανοείτε και εσείς ότι το μόνο που μπορούμε να κάνουμε είναι να δουλέψουμε σε δύο επίπεδα. Το ένα επίπεδο είναι να προσπαθήσουμε με τις πολιτικές μας παρεμβάσεις να φέρουμε στο τραπέζι του διαλόγου εργοδότες και εργαζόμενους, προκειμένου να ζητήσουμε κοινά αποδεκτή λύση με την παρουσία της Νομαρχιακής Αυτοδιοίκησης της Φωκίδας που τελικά αγωνιά και με το δίκιο της γι' αυτήν την ιστορία.

Το δεύτερο που μπορούμε να κάνουμε είναι να δημιουργούμε εναλλακτικές πηγές οικονομικής δραστηριότητας με τη χρήση των υπαρχόντων πόρων που προβλέπονται για τη Χώρα μας προκειμένου να δημιουργούνται εναλλακτικές δυνατότητες ανάπτυξης και νέες θέσεις εργασίας.

Αλλά, κύριε συνάδελφε, θα μου επιτρέψετε να σας πω ότι, όταν προτείναμε για ακριβώς αυτό το λόγο το θεσμό των τοπικών συμφώνων απασχόλησης, προκειμένου σε μια σειρά από κρίσιμες περιοχές, όπως σε περιοχές υψηλής ανεργίας, να δημιουργήσουμε εναλλακτικές δυνατότητες οικονομικής δραστηριότητας και νέες θέσεις εργασίας, υπήρξαν περιπτώσεις πολιτικών κομμάτων, μεταξύ των οποίων ήταν και το δικό σας, που εξέφρασαν πλήρη αντίρρηση στη δημιουργία αυτού του συμφώνου και την προοπτική αυτού του θεσμού. Δεν μπορούμε να τα έχουμε όλα δικά μας. Από τη μια θα πρέπει να παρέμβουμε λοιπόν προκειμένου να εξομαλύνουμε καταστάσεις και να μην επιτρέψουμε να καταστρατηγηθούν ζητήματα απασχόλησης. Από την άλλη όμως θα πρέπει να αποφασίσουμε ότι πρέπει να κοιτάξουμε και προς το μέλλον και πρέπει να δημιουργήσουμε εναλλακτική οικονομική δραστηριότητα.

Θα ήθελα, λοιπόν, να ζητήσω και να σας παρακαλέσω να επανεξετάσετε τη θέση σας σε σχέση με τα τοπικά σύμφωνα και από τη δική σας πλευρά, να ενισχύσετε τις προσπάθειες που καταβάλλει το Υπουγείο Εργασίας σε συνδυασμό με τα άλλα Υπουργεία, προκειμένου να δημιουργηθούν τέτοιες κινητοποιήσεις των κοινωνικών φορέων σε όλες τις περιοχές, ο στόχος μας είναι να αξιοποιήσουμε σωστά και τους πόρους του δεύτερου κοινοτικού πλαισίου στήριξης, αλλά να δημιουργήσουμε και εναλλακτικές δυνατότητες κινήτρων, εναλλακτικές δυνατότητες ενός καλού κλίματος, προκειμένου να εχουμε και νέες επενδύσεις στις περιοχές. Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Τέταρτη στην ημερήσια διάταξη επίκαιρη ερώτηση δευτέρου κύκλου, είναι η υπ. αριθμ. 852/5.3.97, του Βουλευτή του Συνασπισμού της Αριστεράς και της Προόδου, κ. Ευάγγελου Αποστόλου, προς τους Υπουργούς Εργασίας και Κοινωνικών Ασφαλίσεων και Γεωργίας, σχετικά με τη λήψη των αναγκαίων μέτρων, για την ομαλή συνέχιση της λειτουργίας της επιχείρησης "ΔΑΒΙΕ Α.Ε." στην Ευρυτανία, την προστασία των δικαιωμάτων των εργαζομένων κ.λπ.

Η επίκαιρη ερώτηση εχει ως εξής: 

"Η "ΔΑΒΙΕ Α.Ε." είναι μια κρατικοσυνεταιριστική επιχείρηση 

Σελίδα 4764 

της Ευρυτανίας, που με πρόσχημε και απειλή το κλείσιμο της βιομηχανίας ξύλου, που λειτουργεί στο Καρπενήσι, εκβιάζει τους εργαζόμενους, οι οποίοι και αναγκάζονται να συναινούν στην παραχώρηση βασικών δικαιωμάτων τους, (μεγάλη καθυστέρηση στην πληρωμή των δεδουλευμένων, άδειες άνευ αποδοχών κ.λπ.)

Μάλιστα τις τελευταίες ημέρες, τους έχει ζητήσει να συναινέσουν στην απόλυση δέκα από τους πενήντα εργαζομένους και οι υπόλοιποι να πάρουν δέκα ημέρες άδεια άνευ αποδοχών, διαφορετικά θα σταματήσει η λειτουργία του εργοστασίου.

Ερωτώνται οι κύριοι Υπουργοί:

1. Μέχρι πότε θα επιτρέπουν να συνεχίζεται αυτή η διαδικασία παραβίασης της εργατικής νομοθεσίας, με εκβιαστικά διλήμματα. Και,

2. Τι μέτρα σκοπεύει να πάρει η Πολιτεία, για την ομαλή συνέχιση λειτουργίας της επιχείρησης".

Ο Υφυπουργός Εργασίας κ. Πρωτόπαππας έχει το λόγο.

ΧΡΗΣΤΟΣ ΠΡΩΤΟΠΑΠΑΣ(Υφυπ. Εργασίας και Κοινωνικών Ασφαλίσεων): Κύριε Πρόεδρε, πράγματι η "ΔΑΒΙΕ Α.Ε."- δηλαδή οι Δασικές Βιομηχανίες Ευρυτανίας- έχει σοβαρά προβλήματα βιωσιμότητας στη λειτουργία της, τόσο όσον αφορά την ανταγωνιστική προώθηση των προϊόντων της, όσο και όσον αφορά την εξυπηρέτηση των υποχρεώσεών της, απέναντι στην κάλυψη των δανείων, που έχει λάβει από την Αγροτική Τράπεζα Ελλάδος.

Αυτό είναι μια πραγματικότητα και νομίζω ότι ο μόνος τρόπος που μπορεί η επιχείρηση να βγει απ' αυτήν τη δύσκολη στιγμή- και είναι ένα θέμα που πρέπει να δει μαζί με την Αγροτική Τράπεζα της Ελλάδος- είναι να δημιουργήσει τους όρους ανταγωνιστικότητας και να μπορεί να σταθεί στα πόδια της στην αγορά.

Εμείς από εκεί και πέρα κάναμε το καθήκον μας, μέσα στις δυνατότητες, που μας δίνει ο νόμος, γιατί όπως γνωρίζετε, οι επιθεωρήσεις εργασίας έχουν πάει στη Νομαρχιακή Αυτοδιοίκηση. Το Υπουργείο Εργασίας έχει επαναλάβει και στην εποχή του κ. Γιαννόπουλου και τώρα την αναγκαιότητα να επιστρέψουν στον έλεγχο του Υπουργείου Εργασίας οι επιθεωρήσεις αυτές. 'Ομως μέχρι στιγμής αυτό δεν έχει ολοκληρωθεί και οι επιθεωρήσεις είναι στη Νομαρχιακή Αυτοδιοίκηση. 'Εχουμε κάνει συνεννόηση με τη νομαρχία και ήδη οι επιθεωρήσεις εργασίας έχουν επισκεφθεί την επιχείρηση αυτή, έχουν διαπιστώσει αυτά, που και εσείς στην ερώτησή σας διαπιστώνετε και πρέπει να σας πω, ότι έχουν κάνει ήδη, όχι μόνο τις σχετικές συστάσεις, αλλά και έχουν μηνύσει, στο αρμόδιο δικαστήριο, το νόμιμο εκπρόσωπο της εταιρείας, κ. Ευάγγελο Κατσιφό, για κατά συρροή παραβιάσεις της εργατικής νομοθεσίας, κύρια σε σχέση με την καθυστέρηση καταβολής των δεδουλευμένων των μηνών Ιανουαρίου και Φεβρουαρίου 1997.

Εμείς κάναμε το καθήκον μας και θα συνεχίσουμε την ίδια τακτική, προσπαθώντας να ενεργοποιήσουμε στο μέτρο των δυνάμεών μας, τις επιθεωρήσεις εργασίας, για να επιτελέσουν το ρόλο τους, αλλά από εκεί και πέρα το θέμα δεν είναι μόνο η τήρηση της εργατικής νομοθεσίας, αλλά η μακροπρόθεσμη βιωσιμότητα της εταιρείας, που νομίζω ότι η ίδια η εταιρεία, οι εργαζόμενοι και η Αγροτική Τράπεζα της Ελλάδος, θα πρέπει να αντιμετωπίσουν, προκειμένου να λειτουργήσει ανταγωνιστικά.

ΠΡΟΕΔΡΕΥΩΝ(Λουκάς Αποστολίδης): Ο συνάδελφος κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, πραγματικά η επιθεώρηση εργασίας επενέβη μετά την υποβολή της ερώτησης. Αυτό είναι γνωστό.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Οχι κύριε συναδελφε, δεν είναι έτσι. Με συγχωρείτε, αλλά δεν είναι έτσι.

ΠΡΟΕΔΡΕΥΩΝ(Λουκάς Αποστολίδης): Θα απαντήσετε μετά, κύριε Υπουργέ.

Θα αποκαταστήσετε την πραγματικότητα στη συνέχεια. 

ΕΥΑΓΓΕΛΟΣ ΑΠΟΣΤΟΛΟΥ: Ναι, γιατί η ερώτηση είχε υποβληθεί παλαιότερα. 

Δεν συζητήθηκε και επανήλθε η ερώτηση. Αρα η επέμβαση της επιθεώρησης εργασίας, είναι μετά το θόρυβο που ξέσπασε.

Κύριε Υπουργέ, οι Δασικές Βιομηχανίες Ευρυτανίας, τουλάχιστον κατά ένα μεγάλο μέρος, είναι συνδεδεμένες με το μέλλον της Ευρυτανίας. Βέβαια η ίδρυση αυτής της βιομηχανίας, έδειξε τον πόσο πρόχειρο τρόπο αντιμετώπισε, στη δεκαετία του '80 το ΠΑ.ΣΟ.Κ., την ανάπτυξη της περιφέρειας.

Αρκεί να σας αναφέρω, ότι στο σχεδιασμό της, ενώ η περιοχή Ευρυτανίας είναι δασική, η πρώτη ύλη που προβλέπεται, κύριε Πρόεδρε και κύριε Υπουργέ, να χρησιμοποιεί, θα είναι ξυλεία λεύκης, από περιοχές εκτός Ευρυτανίας, από Θεσσαλία, Μακεδονία. Αυτός ήταν ο σχεδιασμός!

Βέβαια, αναγνώρισε η Πολιτεία αργότερα, το 1995, την προχειρότητά της εκείνη και γι' αυτό και χάρισε εξήμισι δισεκατομμύρια χρέη, με τα οποία οπωσδήποτε επιβαρύνθηκε ο Ελληνικός Λαός. Αυτό το χάρισμα έγινε με βάση και συγκεκριμένη μελέτη βιωσιμότητας, η οποία όμως δεν εφαρμόσθηκε. Και επειδή δεν εφαρμόσθηκε αυτή η μελέτη γι' αυτό και υπάρχουν αυτά τα προβλήματα, με αποτέλεσμα οι εργαζόμενοι να απειλούνται συνέχεια ότι θα κλείσει το εργοστάσιο και να αναγκάζονται να συναινούν σε παραχώρηση βασικών τους δικαιωμάτων. Είναι πρόσφατη η επιστολή του διευθύνοντος συμβούλου, την οποία και θα καταθέσω στα Πρακτικά, με την οποία θεωρεί υπεύθυνους για την κακή πορεία του εργοστασίου τους εργαζόμενους. Και μάλιστα, όταν ζήτησαν τα δεδουλευμένα τους, τους απείλησαν ότι θα κλείσει το εργοστάσιο. Σας αναφέρω χαρακτηριστικά μία φράση: "Την οικονομική αυτή ζημιά της εταιρείας, ποιος θα την πληρώσει; Καλά, σήμερα η εταιρεία έστω ότι καθυστέρησε να πληρώσει δεδουλευμένα μεροκάματα. Αν κλείσει, ποια δεδουλευμένα μεροκάματα και σε ποια ημερομηνία θα περιμένετε να πληρωθείτε;" Τους ζητάει σήμερα, από τους πενήντα εργαζόμενους, οι δέκα να συναινέσουν στην απόλυσή τους και οι υπόλοιποι να πάρουν πάλι άδεια άνευ αποδοχών. Και οι εργαζόμένοι πραγματικά βρίσκονται σε δίλημμα, διότι, εάν μεν συμφωνήσουν, ξέρουν ότι μετά από λίγο καιρό θα ζητηθεί και για τους υπόλοιπους η ίδια διαδικασία. Εάν πάλι δεν συμφωνήσουν, φοβούνται, όχι μόνο μήπως τυχόν κλείσει το εργοστάσιο, αλλά και εάν κλείσει, ποιός θα τους πληρώσει τις αποζημιώσεις τους. Γιατί υπάρχουν ανάλογα παραδείγματα σε κρατικοσυνεταιριστικές επιχειρήσεις, όπου μένουν απλήρωτοι οι εργαζόμενοι ως προς τις αποζημιώσεις τους. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή) 

Τελειώνω, κύριε Πρόεδρε.

Κύριε Υπουργέ, υπάρχει λύση και είναι συγκεκριμένη: Η εφαρμογή της μελέτης βιωσιμότητας. Πρέπει αυτοί οι άνθρωποι που ζουν στην Ευρυτανία να παραμείνουν εκεί. 

Ευχαριστώ.

(Στο σημείο αυτό ο Βουλευτής κ. Ε. Αποστόλου καταθέτει για τα Πρακτικά την προαναφερθείσα επιστολή που βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε συνάδελφε, νομίζω ότι η τελευταία αποστροφή του λόγου σας, ήταν πάρα πολύ σημαντική. Πράγματι, αν μιλάμε για τέτοιες περιοχές, όπως η Ευρυτανία, όπως μιλούσαμε πριν για τη Φωκίδα, θα πρέπει να αναζητήσουμε οικονομικές δραστηριότητες, προκειμένου να κρατήσουμε τον κόσμο στην περιοχή του. Αυτό, όμως, που είχαμε να κάνουμε εμείς ως Υπουργείο Εργασίας, το κάναμε. Η Επιθεώρηση έχει πάει, και έχει κάνει αυστηρές συστάσεις. Φυσικά δεν αρκέστηκε μόνο στις συστάσεις, αλλά έκανε και μήνυση κατά του εκπροσώπου της εταιρείας, για συγκεκριμένες παραβιάσεις της εργατικής νομοθεσίας. Αν, λοιπόν, συμφωνούμε -και πιστεύω πως καλόπιστα συμφωνούμε- ότι στο εργατικό κομμάτι η υπόθεση από την πλευρά του κράτους έχει καλυφθεί, νομίζω, το μόνο που πρέπει να δούμε και σ' 

Σελίδα 4765 

αυτό θα κάνουμε τις σχετικές παρεμβάσεις προς το Υπουργείο Γεωργίας και την Αγροτική Τράπεζα, είναι να αναζητηθεί τρόπος μιας ανταγωνιστικής, ομαλής και βιώσιμης λειτουργίας της εταιρείας. Ο τομέας αυτός νομίζω ότι είναι αντικείμενο μιας ειδικής κουβέντας, που ούτε αυτήν τη στιγμή, ούτε από μένα μπορεί να γίνει, γιατί δεν άπτεται των αρμοδιοτήτων του Υπουργείου Εργασίας. Εμείς θα βοηθήσουμε, επισημαίνοντας και προς την Αγροτική Τράπεζα και προς το Υπουργείο Γεωργίας την αναγκαιότητα της άμεσης λήψης μέτρων, σε συνεννόηση και με τους εργαζόμενους και με την εταιρεία, προκειμένου να μην κλείσει, γιατί αυτό θα είναι δραματικό, και για την επιχείρηση και για το Καρπενήσι.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 

Σελίδα 4766 

 

ΠΡΟΕΔΡΕΥΩΝ (Λουκάς Αποστολίδης): Kύριοι Βουλευτές, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου του Υπουργείου Δικαιοσύνης:

"Προστασία του ατόμου από την επεξεργασία δεδομένων προσωπικού χαρακτήρα".

Είχε κηρυχθεί περαιωμένη η συζήτηση χθες το βράδυ επί της αρχής και είχε ζητηθεί, από τον προβλεπόμενο αριθμό Βουλευτών, ονομαστική ψηφοφορία. Προχωρούμε στη διεξαγωγή της ονομαστικής ψηφοφορίας, επί της αρχής. Καλούνται επί του καταλόγου ο συνάδελφος κ. Παρασκευόπουλος και ο συνάδελφος κ. Καμμένος.

Παρακαλώ να αρχίσει η ανάγνωση του καταλόγου

(ΨΗΦΟΦΟΡΙΑ)

(Κατά τη διάρκεια της ψηφοφορίας την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΟΣ (Απόστολος Κακλαμάνης):Υπάρχει κανείς κύριος συνάδελφος που δεν άκουσε το όνομά του; Κανείς.

Κηρύσσεται περαιωμένη η ψηφοφορία και παρακαλούνται οι κύριοι ψηφολέκτες να προβούν στην καταμέτρηση των ψήφων και να μας δώσουν το αποτέλεσμα.

(ΚΑΤΑΜΕΤΡΗΣΗ)

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΟΣ(Απόστολος Κακλαμάνης): Κύριοι συνάδελφοι, έχω την τιμή να ανακοινώσω προς το Σώμα το αποτέλεσμα της διεξαχθείσης ονομαστικής ψηφοφορίας.

Εψήφισαν διακόσιοι είκοσι δύο (222) Βουλευτές.

"Ναι" εψήφισαν εκατόν τριάντα τρεις (133) Βουλευτές.

"'Οχι" εψήφισαν ογδόντα οκτώ (88) Βουλευτές.

"Παρών" εψήφισε ένας (1) Βουλευτής, σύμφωνα με το κάτωθι πρωτόκολλο ονομαστικής ψηφοφορίας

ΕΠΙΚΡΑΤΕΙΑΣ 
 N 
 O
 
Στεφανής Κων/νος
 -
   
Παντερμαλής Δημήτριος 
 +
   
Μανίκας Στέφανος 
 +
   
Σουλαδάκης Γιάννης 
 +
   
Μαντέλης Αναστάσιος
 +
   
Παρασκευόπουλος Παρασκευάς 
 +
   
Τσαλδάρης Αθανάσιος
 +
   
Μολυβιάτης Πέτρος 
 +
   
Παυλόπουλος Προκόπιος
 
 -
 
Αλογοσκούφης Γεώργιος 
   -
 
Τζωάννος Ιωάννης 
   +
 
Λουκάκος Παναγιώτης
 
 -
 

Α' ΑΘΗΝΩΝ

Παπανδρέου Γεώργιος 
 +
   
Αρσένης Γεράσιμος 
 -
   
Παπαντωνίου Ιωάννης
 -
   
Αλευράς Αθανάσιος 
 +
   
Οικονόμου Παντελής 
 +
   
Τσούρας Αθανάσιος
 +
   
Πεπονής Αναστάσιος
 -
   
Ανουσάκη Ελένη 
 -
   
Ρωμαίος Γεώργιος 
 +
   
Μπακογιάννη Θεοδώρα (Ντόρα)
   -
 
Μάνος Στέφανος
   -
 
  N 
 O
 
Βουλγαράκης Γεώργιος 
   +
 
Γιαννάκου - Κουτσίκου Μαριέττα 
 +
   
Μπενάκη - Ψαρούδα 'Αννα 
 +
   
Παπαδόγγονας Αλέξανδρος
   -
 
Ζαφειρόπουλος Επαμεινώνδας 
   +
 
Αυδής Λεωνίδας 
   +
 
Κωνσταντόπουλος Νικόλαος
   +
 
Αράπη - Καραγιάννη Βασιλική 
   +
 

B' ΑθΗΝΩΝ

Παπανδρέου Βασιλική 
 -
   
Κακλαμάνης Απόστολος 
 +
   
Γιαννόπουλος Ευάγγελος 
 +
   
Γείτονας Κωνσταντίνος
 +
   
Κατσανέβας Θεόδωρος 
 +
   
Παπαϊωάννου Μιλτιάδης
 -
   
Κατσέλη Ελεωνόρα (Νόρα) 
 -
   
Κουλούρης Κίμων 
 +
   
Χαραλαμπόπουλος Ιωάννης 
 +
   
Καννελλόπουλος Λάμπρος 
 +
   
Ανωμερίτης Γεώργιος
 -
   
Πρωτόπαπας Χρήστος 
 +
   
Τζουμάκας Στέφανος
 -
   
Χυτήρης Τηλέμαχος 
 +
   
Βερυβάκης Ελευθέριος
 -
   
Χαραλάμπους Ιωάννης 
 +
   
Μητσοτάκης Κωνσταντίνος
   -
 
Τζαννετάκης Τζανής 
   -
 
Βαρβιτσιώτης Ιωάννης 
   -
 
Καμμένος Παναγιώτης 
   +
 
Λιάπης Μιχάλης- Γεώργιος
   -
 
Πολύδωρας Βύρων
   -
 
Μεϊμαράκης Ευάγγελος - Βασίλ. 
   +
 
Πετραλιά - Πάλλη Φάνη
   +
 
Ανδρεουλάκος Απόστολος 
   +
 
Καρατζαφέρης Γεώργιος 
   +
 
Κασσίμης Θεόδωρος 
   +
 
Γιακουμάτος Γεράσιμος
   +
 
Μπρατάκος 'Αγγελος 
   +
 
Παπαρήγα Αλεξάνδρα 
   -
 
Κολοζώφ Ορέστης 
   +
 
Κωστόπουλος Δημήτριος
   +
 
Δαμανάκη Μαρία 
   +
 
Κουβέλης Φώτιος - Φανούριος 
   +
 
Δραγασάκης Ιωάννης 
   +
 
Κουναλάκης Πέτρος 
   +
 
Τσοβόλας Δημήτριος 
   +
 
Δημαράς Ιωάννης 
   +
 

NΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ

Κουρουμπλής Παναγιώτης 
 +
   
Βερελής Χρήστος 
 +
   
Σμυρλής - Λιακατάς Χρήστος 
 -
   
Μπαλτάς Αλέξανδρος 
 -
   
Μαγγίνας Βασίλειος 
   -
 
Καραγκούνης Ανδρέας 
   +
 
Αλεξόπουλος Γεώργιος 
   +
 
Καρακώστας Ιωάννης 
   +
 

ΝΟΜΟΣ ΑΡΓΟΛΙΔΟΣ

Θωμόπουλος Ιωάννης
 +
   
Σωτηρόπουλος Βασίλειος 
   +
 
Παπαδημητρίου Ελισάβετ 
   -
 

ΝΟΜΟΣ ΑΡΚΑΔΙΑΣ

Ρέππας Δημήτριος 
 +
   
Σπυρόπουλος Ροβέρτος 
 +
   

 

Σελίδα 4767 

  N 
 O
 
Τατούλης Πέτρος
   +
 
Κωστόπουλος Δημήτριος 
   -
 

ΝΟΜΟΣ ΑΡΤΗΣ

Κολιοπάνος Θεόδωρος 
 +
   
Κοσσυβάκης Δημήτριος 
 +
   
Καραμπίνας Κων/νος 
   -
 

ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 

Πάγκαλος Θεόδωρος 
 +
   
Βρεττός Κων/νος 
 -
   
Παπαηλίας Ηλίας 
 -
   
Γιαννάκης Ιωάννης 
 +
   
Φωτιάδης Παναγιώτης 
   +
 
Κατσίκης Θεόδωρος 
   -
 
Κατσιγιάννης Χρήστος
   +
 
Σταύρου Απόστολος 
   +
 
Καρατάσος Γεώργιος 
   -
 

ΝΟΜΟΣ ΑΧΑΪΑΣ

Φούρας Ανδρέας 
 +
   
Γεωργόπουλος Δημήτριος 
 +
   
Κατσικόπουλος Δημήτριος 
 +
   
Κουτσόγιωργας Δημήτριος 
 +
   
Χρυσανθακόπουλος Αλέξανδρος
 παρών
   
Σπηλιόπουλος Κων/νος 
 +
   
Σπηλιωτόπουλος Σπήλιος
   -
 
Νικολόπουλος Νικόλαος 
   +
 
Τσαφούλιας Γεώργιος
   +
 

ΝΟΜΟΣ ΒΟΙΩΤΙΑΣ

Αποστολίδης Λουκάς 
 +
   
Ακριβάκης Αλέξανδρος 
 +
   
Κατσιμπάρδης Γεώργιος
 -
   
Μπασιάκος Ευάγγελος 
   +
 

ΝΟΜΟΣ ΓΡΕΒΕΝΩΝ

Κωνσταντινίδης Ιωάννης
 +
   

ΝΟΜΟΣ ΔΡΑΜΑΣ

Σαατσόγλου Ανέστης 
 +
   
Ευμοιρίδης Κων/νος 
   -
 
Παπαδόπουλος Σταύρος 
   +
 

ΝΟΜΟΣ ΔΩΔΕΚΑΝΗΣΟΥ

Σκανδαλίδης Κων/νος 
 +
   
Σφυρίου Κοσμάς 
 -
   
Παπανικόλας Βασίλειος 
 +
   
Καραμάριος Αναστάσιος
   -
 

ΝΟΜΟΣ ΕΒΡΟΥ

Ζαμπουνίδης Νικόλαος 
 +
   
Κηπουρός Χρήστος 
 +
   
Λυμπερακίδης Λεωνίδας 
   +
 
Δημοσχάκης Θεοφάνης 
   +
 

ΝΟΜΟΣ ΕΥΒΟΙΑΣ

Καλαμακίδης Ιωάννης 
 +
   
Θεοδώρου Χρήστος 
 +
   
Κεδίκογλου Βασίλειος 
 -
   
Πιπεργιάς Δημήτριος 
 +
   
  N
 O
 
Παπαγεωργόπουλος Ελευθέριος 
   +
 
Αποστόλου Ευάγγελος 
   +
 

ΝΟΜΟΣ ΕΥΡΥΤΑΝΙΑΣ

Παναγιωτόπουλος Αθανάσιος 
   +
 

ΝΟΜΟΣ ΖΑΚΥΝΘΟΥ

Παπαδάτος Ιωάννης 
 +
   

ΝΟΜΟΣ ΗΛΕΙΑΣ

Γεωργακόπουλος Δημήτριος 
 +
   
Σκουλαρίκης Ιωάννης
 -
   
Ζαφειρόπουλος Ιωάννης 
 +
   
Πετραλιάς Αυγερινός - Ρένος 
 +
   
Κορκολόπουλος Βασίλειος 
   -
 
Κοντογιαννόπουλος Βασίλειος 
 +
   

ΝΟΜΟΣ ΗΜΑΘΙΑΣ

Χρυσοχοϊδης Μιχαήλ 
 -
   
Γεωργιάδης Αθανάσιος 
 +
   
Γικόνογλου Μόσχος
 +
   
Μπόσκου Μαρία 
   -
 

ΝΟΜΟΣ ΗΡΑΚΛΕΙΟΥ

Κουράκης Ιωάννης 
 +
   
Στρατάκης Εμμανουήλ 
 +
   
Φραγιαδουλάκης Εμμανουήλ
 -
   
Σαρρής Δημήτριος 
 +
   
Σταυρακάκης Μηνάς 
 +
   
Αποστολάκης Δημήτριος
 -
   
Κεφαλογιάννης Εμμανουήλ 
   -
 
Δανέλλης Σπυρίδων 
   +
 

ΝΟΜΟΣ ΘΕΣΠΡΩΤΙΑΣ

Παπαδόπουλος Αλέξανδρος
 +
   
Βεζδρεβάνης Ηλίας 
   +
 

Α' ΘΕΣΣΑΛΟΝΙΚΗΣ

Βενιζέλος Ευάγγελος 
 -
   
Καστανίδης Χαράλαμπος 
 -
   
Παπαθεμελής Στυλιανός - 'Αγγελος 
   +
 
Τσοχατζόπουλος Απόστολος - Αθανάσιος +
     
Ακριτίδης Νικόλαος 
 +
   
Σπυριούνης Κυριάκος
 +
   
Μαγκριώτης Ιωάννης 
 +
   
Γκεσούλης Νικόλαος
 +
   
'Εβερτ Μιλτιάδης
   -
 
Καραμανλής Κων/νος
   -
 
Ψωμιάδης Παναγιώτης 
   +
 
Παπαγεωργόπουλος Βασίλειος
   +
 
Ορφανός Γεώργιος 
   +
 
Ιντζές Αναστάσιος 
   +
 

Β' ΘΕΣΣΑΛΟΝΙΚΗΣ

Γερανίδης Βασίλειος 
 +
   
Τσιόκας Θεοχάρης
 +
   
Κίρκος Γεώργιος 
 +
   
Τζιτζικώστας Γεώργιος
   -
 
Σαλαγκούδης Γεώργιος 
   +
 
Ρεγκούζης Αδάμ
   +
 
Ρόκος Γεώργιος 
   +
 

Σελίδα 4768 

 

 

  N 
 O
 

ΝΟΜΟΣ ΙΩΑΝΝΙΝΩΝ

Μαλέσιος Ευάγγελος 
 +
   
Αργύρης Ευάγγελος
 +
   
Παπούλιας Κάρολος 
 -
   
Φούσας Αντώνιος
   -
 
Τασούλας Απόστολος 
   -
 

ΝΟΜΟΣ ΚΑΒΑΛΑΣ

Τσακλίδης Ιωάννης 
 +
   
Παπαδόπουλος Ηλίας 
 +
   
Καλαντζής Γεώργιος 
   -
 
Παναγιωτόπουλος Γεώργιος 
 +
   

ΝΟΜΟΣ ΚΑΡΔΙΤΣΗΣ

Σαλαγιάννης Νικόλαος 
 +
   
Τσιλίκας Βασίλειος 
 -
   
Σωτηρλής Δημήτριος
 +
   
Σιούφας Δημήτριος 
 +
   
Μπούτας Ευάγγελος 
 -
   

ΝΟΜΟΣ ΚΑΣΤΟΡΙΑΣ

Πετσάλνικος Φίλιππος
 -
   
Σημαιοφορίδης Κων/νος 
   +
 

ΝΟΜΟΣ ΚΕΡΚΥΡΑΣ

Δρυς Γεώργιος
 -
   
Κοντομάρης Ευτύχιος 
 +
   
Σπύρου Σπυρίδων 
   +
 

ΝΟΜΟΣ ΚΕΦΑΛΛΗΝΙΑΣ 

Καλαφάτης Αλέξανδρος 
 +
   

ΝΟΜΟΣ ΚΙΛΚΙΣ

Φλωρίδης Γεώργιος 
 +
   
Πασσαλίδης Θεόδωρος 
   +
 
Τσιτουρίδης Σάββας 
   +
 

ΝΟΜΟΣ ΚΟΖΑΝΗΣ

Διαμαντοπούλου 'Αννα 
 +
   
Λωτίδης Λάζαρος 
 +
   
Βλαχόπουλος Ηλίας 
 +
   
Βύζας Βασίλειος - Ευμένης 
   +
 
Τσιαρτσιώνης Νικόλαος 
   +
 

ΝΟΜΟΣ ΚΟΡΙΝΘΙΑΣ

Κοτσώνης Θεόδωρος
 -
   
Χωρέμης Αναστάσιος 
 +
   
Παπαληγούρας Αναστάσιος 
 +
   
Δήμας Σταύρος
 +
   

ΝΟΜΟΣ ΚΥΚΛΑΔΩΝ

Παπαζώη Ελισάβετ
 +
   
Λεβογιάννης Νικόλαος 
 +
   
Χωματάς Ιωάννης 
   +
 

ΝΟΜΟΣ ΛΑΚΩΝΙΑΣ

Φουντάς Παρασκευάς 
 +
   
Σκανδαλάκης Παναγιώτης
   +
 
Δαβάκης Αθανάσιος 
   +
 
  N 
 O
 

ΝΟΜΟΣ ΛΑΡΙΣΗΣ

Φλώρος Νικόλαος 
 +
   
Φαρμάκης Νικόλαος 
 +
   
Χατζημιχάλης Φώτιος 
 +
   
Αδαμόπουλος Γεώργιος 
 +
   
Σουφλιάς Γεώργιος
   -
 
Γαρουφαλιάς Γεώργιος 
   +
 
Κατσαρός Νικόλαος
   +
 
Λουλέ Αδριανή 
   +
 

ΝΟΜΟΣ ΛΑΣΗΘΙΟΥ

Καρχιμάκης Μιχαήλ 
 +
   
Ιωαννίδης Φοίβος 
 +
   

ΝΟΜΟΣ ΛΕΣΒΟΥ

Παπαδέλλης Φραγκλίνος 
 +
   
Σηφουνάκης Νικόλαος
 -
   
Κόρακας Ευστράτιος 
   +
 

ΝΟΜΟΣ ΛΕΥΚΑΔΟΣ

Βλασσόπουλος Ευάγγελος 
 +
   

ΝΟΜΟΣ ΜΑΓΝΗΣΙΑΣ

Ζήση Ροδούλα 
 +
   
Βούλγαρης Αλέξανδρος 
 +
   
Τζανής Λεωνίδας 
 +
   
Νάκος Αθανάσιος 
   -
 
Σούρλας Γεώργιος 
   +
 
Γκατζής Νικόλαος
   +
 

ΝΟΜΟΣ ΜΕΣΣΗΝΙΑΣ

Μπένος Ιωάννης - Σταύρος 
 -
   
Κατσιλιέρης Πέτρος 
 +
   
Γιαννακόπουλος Ιωάννης 
 +
   
Λαμπρόπουλος Ιωάννης 
   +
 
Παπανικολάου Ελευθέριος 
   +
 
Αναστασόπουλος Νικόλαος
   +
 

ΝΟΜΟΣ ΞΑΝΘΗΣ

Σγουρίδης Παναγιώτης 
 +
   
Λαμπαδάρης Νικόλαος 
 +
   
Ακήφογλου Μπηρόλ 
   +
 

Α' ΠΕΙΡΑΙΩΣ

Σημίτης Κων/νος
 -
   
Μπεντενιώτης Εμμανουήλ 
 +
   
Σουμάκης Σταύρος 
 +
   
Μελάς Παναγιώτης 
   +
 
Μιχαλολιάκος Βασίλειος 
   +
 
Καλός Γεώργιος 
   +
 
Αλφιέρη Στυλιανή 
   +
 

Β' ΠΕΙΡΑΙΩΣ

Λαλιώτης Κωνσταντίνος 
 +
   
Νιώτης Γρηγόριος 
 +
   
Διαμαντίδης Ιωάννης 
 +
   
Κρητικός Παναγιώτης 
 +
   
Καψής Ιωάννης 
 +
   
Λάλος Κανέλλος 
 +
   
Μπαρμπαγιάννης Βασίλειος 
   +
 
Αράπης Ιωάννης 
   +
 

Σελίδα 4769 

  N 
 O
 

ΝΟΜΟΣ ΠΕΛΛΗΣ

Πασχαλίδης Γεώργιος 
 +
   
Γεωργιάδης Θεόδωρος 
 +
   
Φουντουκίδου Θεοδωρίδου Παρθένα 
   +
 
Καρασμάνης Γεώργιος 
   +
 
Βυζοβίτης Χρήστος
   +
 

ΝΟΜΟΣ ΠΙΕΡΙΑΣ

Τσερτικίδης Παντελής 
 +
   
Αρσένη Μαρία 
 +
   
Κάκκαλος Νικόλαος 
   -
 
Πολύζος Ευάγγελος 
   +
 

ΝΟΜΟΣ ΠΡΕΒΕΖΗΣ

Ντούσκας Δημήτριος 
 +
   
Τρυφωνίδης Γεώργιος 
   +
 

ΝΟΜΟΣ ΡΕΘΥΜΝΗΣ

Λουκάκης Εμμανουήλ
 -
   
Κεφαλογιάννης Ιωάννης 
   -
 

ΝΟΜΟΣ ΡΟΔΟΠΗΣ

Τσετινές Δημήτριος 
 +
   
Γκαλήπ Γκαλήπ 
 +
   
Μουσταφά Μουσταφά 
   +
 

ΝΟΜΟΣ ΣΑΜΟΥ

Καραμηνάς Κων/νος 
   +
 

ΝΟΜΟΣ ΣΕΡΡΩΝ

Ηλιάδης Νικόλαος
 -
   
Δαμιανίδης Αλέξανδρος 
 +
   
Ανθόπουλος Ιωάννης
 -
   
Χαϊτίδης Ευγένιος 
   +
 
Καραμανλής Αχιλλέας 
 +
   
Λεονταρίδης Θεόφιλος 
   -
 
Παναγιώτου Σταύρος 
   +
 

ΝΟΜΟΣ ΤΡΙΚΑΛΩΝ

Οικονόμου Χρήστος 
 +
   
Μάτης Αθανάσιος 
 +
   
Ζιάγκας Ιωάννης 
 -
   
Σκρέκας Θεόδωρος 
   +
 
Κανταρτζής Αχιλλεύς 
   +
 

ΝΟΜΟΣ ΦΘΙΩΤΙΔΟΣ

Παπαδήμας Λάμπρος 
 +
   
Στάϊκος Ευάγγελος 
 +
   
Αλαμπάνος Δημήτριος 
 +
   
Γιαννόπουλος Αθανάσιος
   -
 
Χειμάρας Αθανάσιος 
   +
 
Μπέλλος Τριαντάφυλλος 
   -
 

ΝΟΜΟΣ ΦΛΩΡΙΝΗΣ

Λιάνης Γεώργιος 
 +
   
Παπαθανασίου Χαράλαμπος 
   +
 

ΝΟΜΟΣ ΦΩΚΙΔΟΣ

Θάνος Δημήτριος 
 +
   
Γκελεστάθης Νικόλαος 
 +
   
  N 
 O
 

ΝΟΜΟΣ ΧΑΛΚΙΔΙΚΗΣ

Πάχτας Χρήστος 
 -
   
Γιοβανούδας Βαρσάμης 
   -
 
Πάππας Βασίλειος 
   +
 

ΝΟΜΟΣ ΧΑΝΙΩΝ

Σκουλάκης Εμμανουήλ 
 +
   
Βαλυράκης Ιωσήφ 
 -
   
Μιχελογιάννης Ιωσήφ 
 +
   
Μαρκογιαννάκης Χρήστος 
   -
 

ΝΟΜΟΣ ΧΙΟΥ

Κοτσακάς Αντώνιος 
 +
   
Βαρίνος Αθανάσιος 
   +
 

ΓΕΝΙΚΟ ΣΥΝΟΛΟ

ΝΑΙ 133

ΟΧΙ 88

Παρόντων 1

ΣΥΝΟΛΟ ΨΗΦΙΣΑΝΤΩΝ 222

ΠΡΟΕΔΡΟΣ (Απόστολος Κακλαμάνης): Συνεπώς, το νομοσχέδιο έγινε δεκτό επί της αρχής κατά πλειοψηφία.

Εισερχόμαστε στη συζήτηση των άρθρων.

ΔΗΜΗΤΡΙΟΣ ΤΣΟΒΟΛΑΣ(Πρόεδρος του ΔΗ.Κ.ΚΙ.): Κύριε Πρόεδρε, το λόγο.

ΠΡΟΕΔΡΟΣ(Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος, κ. Τσοβόλας, έχει το λόγο.

ΔΗΜΗΤΡΙΟΣ ΤΣΟΒΟΛΑΣ(Πρόεδρος του ΔΗ.Κ.ΚΙ.): Σε συνέχεια της χθεσινοβραδυνής δήλωσης, η Κοινοβουλευτική Ομάδα του Δημοκρατικού Κοινωνικού Κινήματος θα αποχωρήσει από τη συζήτηση των άρθρων εις ένδειξη έντονης αντίθεσής μας προς αυτό το νομοσχέδιο, που όπως τονίσαμε στις ομιλίες μας επί της αρχής, νομιμοποιεί το φακέλωμα των πολιτών και παραβιάζει τα ατομικά δικαιώματα επίσης των Ελλήνων πολιτών, δημιουργώντας τεράστιο δημοκρατικό έλλειμμα.

(Στο σημείο αυτό αποχωρεί η Κοινοβουλευτική Ομάδα του ΔΗ.Κ.ΚΙ.).

ΠΡΟΕΔΡΟΣ (Απόστολος Κακλαμάνης): Τα άρθρα θα συζητηθούν κατά τη σημερινή συνεδρίαση και κατά τη συνεδρίαση της προσεχούς Τρίτης.

'Οπως ελέχθη ήδη, αν υπάρξουν τροπολογίες από πλευράς Κυβερνήσεως -και θα ήθελα να ρωτήσω τον κύριο Υπουργό αν θα υπάρξουν τροπολογίες- θα παραταθεί αναλόγως και ο χρόνος της συζητήσεως. 'Εχετε κάποιες τροπολογίες κύριε Υπουργέ;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, κύριε Πρόεδρε. Και θα παρακαλούσα να ψηφιστεί σήμερα το νομοσχέδιο γιατί τα περισσότερα θέματα έχουν λυθεί με τις πρωτολογίες.

ΠΡΟΕΔΡΟΣ (Απόστολος Κακλαμάνης): Αυτό είναι θέμα της Βουλής, κύριε Υπουργέ.

Κυρίες και κύριοι συνάδελφοι, συνολικά είναι περί τα είκοσι άρθρα. Κύριε Ζαφειρόπουλε και εσείς οι Εισηγητές κύριε Κατσικόπουλε και κυρία Μπενάκη σε ό,τι αφορά την οργάνωση της συζητήσεως, έχετε υπόψιν σας κάποιες ενότητες, πώς μπορούν να συζητηθούν τα άρθρα; Πώς συζητήσατε στην Επιτροπή; Βλέπω, ότι στην Επιτροπή συζητήσατε μια ενότητα το πρώτο έως και το τρίτο άρθρο, μια άλλη ενότητα το τέταρτο έως και το δέκατο και άλλες δύο ενότητες τα υπόλοιπα.

ΑΝΝΑ ΜΠΕΝΑΚΗ-ΨΑΡΟΥΔΑ: Ναι, εντάξει.

ΠΡΟΕΔΡΟΣ (Απόστολος Κακλαμάνης): Μπορούμε να προχωρήσουμε σήμερα στις δύο πρώτες ενότητες και να αφήσουμε για την επόμενη συνεδρίαση τις άλλες δύο.

Ο κ. Κόρακας, έχει το λόγο.

Σελίδα 4770 

 

ΣΤΡΑΤΗΣ ΚΟΡΑΚΑΣ: Είναι γνωστή η θέση μας, κύριε Πρόεδρε. Εμείς πιστεύουμε ότι μπορεί κάποτε να δοκιμάσουμε να κάνουμε τη συζήτηση στην Ολομέλεια άρθρο το άρθρο, μια που απ'ό,τι ενημερώθηκα από τον Ειδικό Αγορητή μας -δεν είναι εδώ αυτή τη στιγμή, θα έρθει όπου να είναι-υπήρξε η θέση της Κυβέρνησης ότι στην Ολομέλεια θα δούμε και τις ενδεχόμενες προτάσεις που υπάρχουν.

'Αρα, για να μπορέσουν να γίνουν αυτές οι προτάσεις, ίσως θα έπρεπε να πάμε άρθρο με άρθρο. Σε κάθε περίπτωση όμως -αυτή είναι η δική μας πρόταση- θα υπάρχουν άρθρα που δεν θα έχουν καθόλου σχεδόν συζήτηση και άλλα που θα έχουν περισσότερη. Υπάρχει η πρόταση, που κάνατε για το νομοσχέδιο από τα άρθρα 11 μέχρι 26, να συζητηθούν σε δύο ενότητες. Νομίζουμε, ότι είναι πάρα πολύ έτσι και αλλιώς για να συζητηθεί αυτό το κομμάτι σε δύο ενότητες. 'Ισως θα έπρεπε να συζητηθούν περισσότερο. 'Ομως, δεν ξέρω, θα ήθελα να ακούσω τη γνώμη σας πάνω στην πρόταση που κάνουμε, τουλάχιστον εδώ στην Ολομέλεια να πάμε άρθρο προς άρθρο για να δοθεί έτσι η δυνατότητα στους Βουλευτές να κάνουν προτάσεις. Στο άρθρο 1 θα μπορούσε κανείς να κάνει μια γενική παρατήρηση, αλλά στα υπόλοιπα άρθρα υπάρχουν παρατηρήσεις.

ΠΡΟΕΔΡΟΣ (Απόστολος Κακλαμάνης): Νομίζω, ότι η παρατήρησή σας πως κάποια άρθρα ίσως χρειάζονται περισσότερη συζήτηση, μπορεί να μας βοηθήσει. Ποιά είναι αυτά τα άρθρα, ώστε να τα ξεχωρίσουμε και στα άλλα που δεν θέλουν συζήτηση, να μην διαθέσουμε το χρόνο μας, για να μπορέσουμε να συζητήσουμε τα άρθρα αυτά που έχουν μια ιδιαίτερη σημασία. Μπορείτε να μου πείτε από το άρθρο 1 μέχρι το άρθρο 10;

ΣΤΡΑΤΗΣ ΚΟΡΑΚΑΣ: Είναι σίγουρα το άρθρο 2, είναι τα άρθρα 4 και κυρίως το 5, είναι το άρθρο 7 σίγουρα και το άρθρο 9. Και το άρθρο 10 έχει κάποια συζήτηση.

ΠΡΟΕΔΡΟΣ (Απόστολος Κακλαμάνης): Τότε μπορούμε να κάνουμε κάτι άλλο. Να συζητήσουμε μαζί τα άρθρα 2 και 5, το 7 με το 9 και τα άλλα να τα συζητήσουμε σε λιγότερο χρόνο, για να διατεθεί χρόνος σ'αυτά που έχουν σημασία.

ΣΤΡΑΤΗΣ ΚΟΡΑΚΑΣ: Είναι διαφορετικά πράγματα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Μπορούμε λοιπόν να πούμε ότι η πρώτη ενότητα θα είναι από το άρθρο 1 μέχρι το άρθρο 3 ή από το άρθρο 1 μέχρι και το άρθρο 5 και εν συνεχεία από το άρθρο 6 μέχρι το άρθρο 10 ώστε τα άρθρα 2 και 5 στην πρώτη ενότητα και τα άρθρα 7 και 9 στη δεύτερη ενότητα να διαχωρισθούν.

Παρακαλώ να συμφωνήσετε να δοθεί στους εισηγητές και στους ειδικούς αγορητές ο διπλάσιος χρόνος ομιλίας για να μπορέσουν να αναπτύξουν περισσότερο τις απόψεις τους και προτάσεις τους που μπορεί να έχουν τα Κόμματα να θέσουν υπόψη του Σώματος για ενδεχόμενη τροποποίηση αυτών των διατάξεων.

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πεπονή.

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, εγώ συμφωνώ απολύτως στη συζήτηση κατά ενότητες. Θέτω όμως υπό την κρίση σας και την κρίση του Σώματος ότι το πολύ ευαίσθητο άρθρο 7 που και εσείς τονίσατε ότι είναι ειδικής σημασίας συνδέεται σ' ό,τι αφορά την εφαρμογή του με τα άρθρα 11 και 12 διότι τα άρθρα αυτά αφορούν τα δικαιώματα ενημέρωσης και πρόσβασης τα οποία συνάπτονται με ορισμένες κρίσιμες εξαιρέσεις που καθιερώνουν τα προηγούμενα άρθρα. Πρέπει να διευκρινισθούν ορισμένα κρίσιμα σημεία σ' ό,τι αφορά τη σχέση μεταξύ των δικαιωμάτων που απονέμουν τα άρθρα 11 και 12 με τις εξαιρέσεις τις οποίες καθιερώνουν, αφ' ενός μεν το άρθρο 7 και αφ' ετέρου η παράγραφος 4, του άρθρου 11. Τα θέτω υπό την κρίση σας.

ΠΡΟΕΔΡΟΣ (Απόστολος Κακλαμάνης): Να βγάλουμε το άρθρο 7 και να το βάλουμε με την ενότητα που θα είναι τα άλλα άρθρα 11 και 12.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε το λόγο.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, έχω την εντύπωση ότι η σημασία του άρθρου 7 είναι τόσο μεγάλη ώστε θα πρέπει να το συζητήσουμε ξεχωριστά και να μην το μπερδέψουμε με άλλα άρθρα ακόμα και με αυτά που είπε ο κ. Πεπονής, τα οποία είναι σημαντικά, αφορούν τα δικαιώματα του πολίτη έναντι της επεξεργασίας.

Θα μπορούσαμε λοιπόν το άρθρο 7 να το αποχωρήσουμε παντελώς από οποιαδήποτε διασύνδεση και στην επόμενη ενότητα να δώσουμε έμφαση στα άρθρα 11 και 12.

ΠΡΟΕΔΡΟΣ (Απόστολος Κακλαμάνης): Καλώς. Ας αφήσουμε λοιπόν το άρθρο 7 να το συζητήσουμε χωριστά στην επόμενη συνεδρίαση και να πάμε τα άρθρα από 1 μέχρι 10 για συζήτηση σήμερα. Σε μία ενότητα λοιπόν τα άρθρα 1 έως 5 και σε μία δεύτερη ενότητα τα άρθρα 6 μέχρι και 10, πλην του άρθρου 7 το οποίο θα συζητηθεί την Τρίτη μαζί με τις δύο άλλες ενότητες.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Παυλόπουλε.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, το άρθρο 9 συναρτάται αμέσως με το άρθρο 7. Οι διατάξεις ως προς τις οποίες μπορεί να υπάρξουν ορισμένες βελτιώσεις του σχεδίου νόμου, είναι ταυτόσημες.

Εάν ψηφισθεί χωριστά το άρθρο 9 φοβάμαι ότι θα έχουμε δεσμευθεί σε συγκεκριμένες διατυπώσεις. Γιατί είναι περίπου ίδια η διατύπωση των άρθρων. Πιστεύω λοιπόν ότι τα άρθρα 7 και 9 θα πρέπει να συζητηθούν μαζί, γιατί διαφορετικά θα οδηγηθούμε μοιραία σ' ένα σχήμα πρωθύστερο.

ΑΝΑΣΤΑΣΙΟΣ ΠΕΠΟΝΗΣ: Εγώ είπα για τα άρθρα 11 και 12.

ΠΡΟΕΔΡΟΣ (Απόστολος Κακλαμάνης): Για να τελειώσουμε λοιπόν η τρίτη ενότητα θα αποτελέσει τα άρθρα 7, 9, 11 και 12 και η τέταρτη ενότητα τα υπόλοιπα άρθρα μέχρι τέλος.

Είμαστε σύμφωνοι; 

ΟΛΟΙ ΟΙ ΒΟΥΛΕΥΤΕΣ: Μάλιστα.

ΠΡΟΕΔΡΟΣ (Απόστολος Κακλαμάνης): Προχωρούμε λοιπόν και καλώ για την πρώτη ενότητα των άρθρων 1 έως και 5 τον Εισηγητή της Πλειοψηφίας....

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ο Πρόεδρος της Κυβέρνησης κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, θέλω να αναφερθώ σύντομα στη σημασία του νομοσχεδίου το οποίο σήμερα εξετάζει η Βουλή.

Η Κυβέρνηση αποδίδει ιδιαίτερη σημασία στην αξιοποίηση των ευκαιριών τις οποίες παρέχει η κοινωνία της πληροφορίας. 'Οπως αναφέρει η εισηγητική έκθεση του νομοσχεδίου, το οποίο συζητούμε σήμερα, η κοινωνία της πληροφορίας επιφέρει ριζικές αλλαγές στον τρόπο με τον οποίο ο άνθρωπος συνδιαλέγεται στη σημερινή εποχή με το περιβάλλον. 

Η ψηφιακή τεχνολογία επενεργεί στη σχέση ανθρώπου πληροφορίας, καταργεί τους περιορισμούς εκείνους τους οποίους συναντούσε μέχρι σήμερα η ανθρώπινη αντίληψη στην επεξεργασία των πληροφοριών και γι' αυτό η ψηφιακή τεχνολογία ανοίγει ευρύτερους ορίζοντες και αποτελεί μοχλό ανάπτυξης.

Η ανάπτυξη, όμως, αυτή -και αυτό είναι το κεντρικό σημείο το οποίο πρέπει νας μας απασχολεί και μας απασχολεί με την ευκαιρία αυτού του νομοσχεδίου- δεν πρέπει να επιδιώκεται και να συντελείται σε βάρος των πολιτών και της δημοκρατίας. Οι νέες τεχνολογίες εγκυμονούν σοβαρούς κινδύνους για τον πολίτη. Η συλλογή και καταχώρηση, η επεξεργασία, η αξιοποίηση των προσωπικών πληροφοριών γίνεται φαινόμενο καθημερινό. Η ζωή των πολιτών όλο και πιο διάφανη. Ξέρουμε όλοι ότι οι συνήθειές μας πια καταγράφονται, ότι οι τρόποι με τους οποίους αγοράζουμε, οι τρόποι με τους οποίους διασκεδάζουμε, οι τρόποι με τους οποίους 

Σελίδα 4771 

συμπεριφερόμαστε καταγράφονται από τα κέντρα, τα σημεία όπου συχνάζουμε, όπου δηλώνουμε τις προτιμήσεις μας, ότι τα στοιχεία αυτά αξιοποιούνται.

Οι δυνατότητες της κρατικής εξουσίας, αλλά και των διαφόρων ιδιωτικών οικονομικών και μη εξουσιών, να καταγράφουν και να επεξεργάζονται πληροφορίες, διευρύνονται συνεχώς. Στις λεωφόρους των πληροφοριών δεν υπάρχουν ανώνυμοι οδηγοί. Ο πολίτης είναι ευάλωτος όσο ποτέ. Ταυτόχρονα, όμως, γίνεται και ευάλωτη η κοινωνία, η κοινωνία η οποία θέλει να θεμελιώνεται στην ελεύθερη ανάπτυξη της προσωπικότητας των πολιτών της, στη συμμετοχή τους στην κοινωνική και πολιτική ζωή.

Μπροστά σε αυτήν τη νέα πραγματικότητα, δεν πρέπει να κλείσουμε τα μάτια μας. Δεν πρέπει να περιοριζόμαστε, να την ξορκίζουμε, να την καταδικάζουμε φραστικά. Πρέπει και να δράσουμε. Πεποίθησή μας είναι πως ό,τι είναι τεχνολογικά δυνατό, δε σημαίνει ότι είναι αυτονόητα τουλάχιστον, και συνταγματικά επιτρεπτό και κοινωνικοπολιτικά ανεκτό. Η ανάγκη να αντιμετωπίσουμε τις βαθιές ρωγμώσεις που επιφέρουν οι νέες τεχνολογίες στα δικαιώματα του πολίτη, είναι προφανής και επιτακτική.

Η ανάπτυξη της πληροφορικής δεν πρέπει να οδηγήσει στη χειραγώγηση του πολίτη. Δεν πρέπει να οδηγήσει σε νέους αναλφαβητισμούς, σε νέες ανισότητες, σε νέες περιθωριοποιήσεις, σε νέες ανισορροπίες εξουσιών. 'Ολοι αυτοί είναι κίνδυνοι υπαρκτοί και αυτούς τους υπαρκτούς κινδύνους πρέπει να αντιμετωπίσουμε.

Η προστασία της ιδιωτικής ζωής των πολιτών, δε συνιστά ευχέρεια του νομοθέτη, αν θέλει το κάνει, αν δε θέλει δεν το κάνει. Η προστασία της ιδιωτικής ζωής είναι επιταγή του Συντάγματος. Το τεχνολογικό περιβάλλον μπορεί να έχει γνωρίσει ριζικές αλλαγές, αλλά οι δεσμεύσεις οι οποίες προκύπτουν από το Σύνταγμα, οι περιορισμοί του οποίους επιβάλλει το Σύνταγμα, παραμένουν οι ίδιες. Οι ρυθμίσεις που ανάγουν την προστασία της αξίας του ανθρώπου σε πρωταρχική υποχρέωση της Πολιτείας, οι ρυθμίσεις που προστατεύουν την ελεύθερη ανάπτυξη της προσωπικότητας, που διασφαλίζουν την ιδιωτική ζωή των πολιτών, καθώς και το απόρρητο των επικοινωνιών του, είναι ρυθμίσεις οι οποίες ισχύουν και είναι ρυθμίσεις οι οποίες πρέπει να μας καθοδηγούν. Αλλά, τα παραδοσιακά εργαλεία, αυτά τα οποία υπάρχουν στους νόμους οι οποίοι ισχύουν, δεν επαρκούν πλέον απέναντι σε αυτήν τη νέα πραγματικότητα. Τα σύγχρονα μέσα, οι νέες τεχνολογίες απαιτούν να εκσυγχρονίσουμε τις ρυθμίσεις. Απαιτούν να βρούμε νέα εργαλεία, εργαλεία ικανά να ρυθμίσουν τον κίνδυνο, ο άνθρωπος να καταστεί αντικείμενο χειραγώγησης από δημόσια ή ιδιωτική εξουσία.

Με το σχέδιο νόμου το οποίο συζητάμε σήμερα στην Ολομέλεια, ορίζεται ότι η επεξεργασία προσωπικών δεδομένων δεν είναι επιτρεπτή παρά μόνο υπό αυστηρές και ρητές προϋποθέσεις και την τήρηση των εγγυήσεων που ορίζει ο νόμος.

Καθιερώνονται νέα δικαιώματα πολιτών οι οποίοι θα μπορούν πλέον να ενημερώνονται για το ποιος κατέχει στοιχεία γι'αυτούς και να ζητούν την καταστροφή αυτών των πληροφοριών. Καθιερώνονται, δηλαδή, δυνατότητες για περισσότερη διαφάνεια, για περισσότερο έλεγχο, για περισσότερη προστασία των πολιτών.

Ιδρύεται ανεξάρτητη αρχή, η οποία είναι εξοπλισμένη με ευρύτατες αποφασιστικές και ελεγκτικές εξουσίες και κατέχει μία κεντρική θέση στο σύστημα εφαρμογής του νόμου.

Τέλος, προβλέπονται αυστηρές διοικητικές, ποινικές και αστικές κυρώσεις για τους παραβάτες της σχετικής νομοθεσίας.

Οι ρυθμίσεις αυτές δεν είναι απλώς χρήσιμες για την προστασία του ιδιωτικού βίου, είναι απαραίτητες για την κατοχύρωση του συνόλου των δικαιωμάτων των πολιτών. Η θέσπιση προστατευτικών κανόνων δε θωρακίζει απλώς την ιδιωτική ζωή ενός απομονωμένου από την κοινωνία ατόμου, ενισχύει την άσκηση των ατομικών πολιτικών ελευθεριών. Ο πολίτης μπορεί να ασκήσει πιο ελεύθερα ή ελεύθερα τα πολιτικά δικαιώματά του, τα συνδικαλιστικά δικαιωμάτά του όταν είναι βέβαιος ότι η συμπεριφορά δεν καταγράφεται, δε γίνεται αντικείμενο αξιολόγησης, δε σημειώνεται κάπου για να μπορέσει αργότερα κάποιος να χρησιμοποιήσει το στοιχείο αυτό σε βάρος του.

Οι σχετικές ρυθμίσεις διασφαλίζουν επίσης τη διαφάνεια της ροής των πληροφοριών στο κράτος και στην κοινωνία.

Ακούστηκαν στην Αίθουσα αυτή πολλές αντιρρήσεις. Εκείνοι, όμως, οι οποίοι έχουν αντιρρήσεις σε μία ρύθμιση αυτού του τύπου, θέλουν προφανώς να μείνει η κατάσταση ως έχει σήμερα. Και η κατάσταση ως έχει σήμερα είναι μία κατάσταση αυθαιρεσίας. Μία κατάσταση η οποία επιτρέπει στον οποιονδήποτε να καταγράφει στοιχεία ή όπως το εκφράζουμε πιο απλά, να φακελώνει τον οποιονδήποτε θέλει χωρίς κανέναν έλεγχο. Ποιος φραγμός υπάρχει σήμερα; Κανείς φραγμός δεν υπάρχει. Και γι'αυτό έχω ειλικρινά την απορία πώς κάποιοι υπερασπίζονται την ανάγκη να παραμείνουν τα πράγματα ως έχουν. Να παραμείνει, δηλαδή, η δυνατότητα σε οποιονδήποτε θέλει να παρακολουθεί τα άτομα και να καταγράφει στοιχεία τα οποία έχουν σχέση με την πολιτική, συνδικαλιστική δραστηριότητα τους ή οποιαδήποτε άλλη δραστηριότητά τους.

Σε έναν κόσμο που αλλάζει με τόσο δραματικές ταχύτητες, όπως αλλάζει ο σημερινός κόσμος, η ακινησία, δηλαδή, το να πούμε δεν πρέπει να γίνει τίποτε, δεν ταιριάζει στην πολιτική και δεν ταιριάζει σε μας. Αντιμετωπίζουμε νέα προβλήματα. Η ψηφιακή τεχνολογία και η χρήση της είναι ένα νέο πρόβλημα. Αντιμετωπίζουμε νέες δυναμικές και χρειαζόμαστε επομένως απέναντι σ'αυτήν τη νέα πραγματικότητα, νεές ιδέες, νέες μορφές δράσης για να κατοχυρώσουμε αυτό που θεωρούμε ως αξία, τη Δημοκρατία. Χρειάζεται μία νέα αντίληψη για να μπορέσουμε να κυριαρχήσουμε σ'αυτήν τη νέα πραγματικότητα.

Δεν μπορούμε, λοιπόν, να συνεχίσουμε στην παλιά κατάσταση και χρειάζεται να ρυθμίσουμε, να επέμβουμε για να εξασφαλίσουμε αυτό που θεωρούμε όλοι ως αγαθό, την ελευθερία των πολιτών και τη δημοκρατία. Γιατί σήμερα -και θέλω να το τονίσω αυτό- πολλοί πιστεύουν ότι ο κίνδυνος προέρχεται μονάχα από τη δημόσια εξουσία. Η δημόσια εξουσία μπορεί πράγματι να αποτελεί κίνδυνο υπ'αυτές τις συνθήκες, αλλά δεν αποτελεί μόνο η δημόσια εξουσία. Υπάρχουν και ιδιωτικές εξουσίες, οι οποίες και θέλουν να ξέρουν τι ακριβώς πράττει ο πολίτης, υπάρχουν και ιδιωτικές εξουσίες, οι οποίες θέλουν να κατευθύνουν τον πολίτη και θέλουν να επηρεάσουν τις αποφάσεις του. Ποιος ελέγχει αυτές τις ιδιωτικές εξουσίες;

Ποιος επεμβαίνει για να τηρήσουν οι ιδιωτικές αυτές εξουσίες το Σύνταγμα; Ποιος επεμβαίνει για να σεβαστούν την ελευθερία του πολίτη; Εμείς ακριβώς αυτό θέλουμε, να υπάρχει επέμβαση, για να είναι ο πολίτης πιο ελεύθερος, για να είναι ο πολίτης προστατευμένος απέναντι στις χρήσεις της τεχνολογίας.

Ορισμένοι υποστηρίζουν ότι η ψήφιση αυτού του νόμου δεν αποσκοπεί σε τίποτε άλλο, παρά στη νομιμοποίηση του φακελώματος και τη συμμετοχή της Ελλάδος στο σύστημα Σένγκεν και επομένως, όπως είπα πριν, δεν θεωρούν επιβεβλημένη την ύπαρξη αυτής της νομοθεσίας. Αυτή η άποψη, όμως, εμπεριέχει μία αντίφαση, η οποία είναι δυσεξήγητη.

Σε τελευταία ανάλυση, οι υποστηρικτές αυτής της άποψης, ότι δεν χρειάζεται ένα νομοθέτημα, αποδέχονται στο όνομα της προστασίας του ιδιωτικού βίου και των δικαιωμάτων των πολιτών, την χωρίς όρους, την χωρίς διαφάνεια, χωρίς έλεγχο επεξεργασία των προσωπικών δεδομένων.

Η άρνηση της εισαγωγής κανόνων, που θα ρυθμίζουν πότε και με ποιους όρους η επεξεργασία δεδομένων είναι θεμιτή και νόμιμη, ισοδυναμεί με την αποδοχή της σημερινής κατάστασης, με την αδιαφορία απέναντι σε ένα φαινόμενο, που εξελίσσεται ως τώρα ερήμην του νόμου. Ισοδυναμεί η άρνηση με την αποδοχή της αυθαιρεσίας και της ανυπαρξίας μέσων ελέγχου και άμυνας.

Οι ρυθμίσεις, όπως περιέχονται στο νόμο, υπήρξαν για πάρα 

Σελίδα 4772 

πολλά χρόνια τις τελευταίες δεκαετίες η αιχμή του δόρατος των προοδευτικών δυνάμεων. Εάν εξετάσετε την πορεία των νομοθεσιών στις ευρωπαϊκές χώρες την τελευταία εικοσαετία, θα διαπιστώσετε ότι οι προοδευτικές, οι δημοκρατικές δυνάμεις ήταν εκείνες, οι οποίες ήθελαν να υπάρξει νομοθεσία και οι συντηρητικές δυνάμεις ήταν εκείνες, που δεν ήθελαν νομοθεσία με το επιχείρημα ότι η αγορά πρέπει να είναι ελεύθερη, ότι οι ιδιωτικές επιχειρήσεις μπορούν και πρέπει να έχουν το δικαίωμα να κατεργάζονται στοιχεία, ότι δε χρειάζεται καμία παρέμβαση.

Και στην Ευρωπαϊκή 'Ενωση, η οποία, όπως ξέρετε, έχει εκδώσει πρόσφατα μία οδηγία, υπάρχει μία Κοινοτική Οδηγία, η αντίθεση ήταν μία αντίθεση ανάμεσα στις χώρες οι οποίες έχουν συντηρητικές κυβερνήσεις και στις χώρες εκείνες, οι οποίες έχουν προοδευτικές, σοσιαλιστικές κυβερνήσεις. Οι συντηρητικές κυβερνήσεις δεν ήθελαν Κοινοτική Οδηγία. Υποστήριζαν ότι οι επιχειρήσεις δεν πρέπει να περιοριστούν και γι'αυτό η Κοινοτική Οδηγία αποτελεί έναν περιορισμό της αγοράς.

Η νομοθεσία αυτή, όπως τη συζητάμε σήμερα, καθιερώθηκε για πρώτη φορά στις Σκανδιναβικές χώρες από δημοκρατικές, σοσιαλιστικές κυβερνήσεις, από σοσιαλδημοκρατικές κυβερνήσεις. Και καθιερώθηκε, όταν δεν υπήρχε καν το Σένγκεν, όταν δε γινόταν συζήτηση για το Σένγκεν. Και καθιερώθηκε, για να προστατευθεί η δημοκρατία και για να προστατευθούν οι πολίτες.

Η Χώρα μας, λοιπόν, πρέπει να μπει στην τροχιά μιας νέας εποχής. Και η χώρα μας πρέπει να σκεφθεί και να εξετάσει και τις όποιες υποχρεώσεις έχει ήδη αναλάβει. Αυτό το σχέδιο νόμου βασίζεται σε μία σύμβαση του Συμβουλίου της Ευρώπης, βασίζεται σε μία Κοινοτική Οδηγία και στις δύο περιπτώσεις, η Χώρα μας συμμετείχε σ'αυτές τις διεργασίες και συμφώνησε στο αποτέλεσμα.

Κι εμείς με το νόμο αυτό αξιοποιήσαμε, εκεί που η οδηγία της Ευρωπαϊκής 'Ενωσης αφήνει τη διακριτική ευχέρεια στον εθνικό νομοθέτη, όλα τα περιθώρια για τη μεγαλύτερη δυνατή προστασία και την καλύτερη κατοχύρωση των δικαιωμάτων και των ελευθεριών των πολιτών.

Διευρύναμε την προστασία και αξιοποιήσαμε, αντίθετα μ' αυτό το οποίο έκαναν άλλες χώρες, τις δυνατότητες οι οποίες παρέχονται για να είναι η προστασία αυτή ακόμα πιο αποτελεσματική.

Κάποιοι αναφέρθηκαν, στη συζήτηση του σχεδίου νόμου, σε αντιρρήσεις, οι οποίες υπήρξαν στο Ευρωπαϊκό Κοινοβούλιο. Αλλά στο Ευρωπαϊκό Κοινοβούλιο, κυρίες και κύριοι συνάδεφλοι, οι όποιες παρατηρήσεις έγιναν ακριβώς στο πνεύμα ότι πρέπει να υπάρξει μία ρύθμιση, ότι δεν μπορεί να υπάρξει αυθαιρεσία και το Ευρωπαϊκό Κοινοβούλιο ζήτησε και επέμεινε να υπάρξει κοινοτική οδηγία.

Στόχος, λοιπόν, της Κυβέρνησης είναι να οδηγήσει τη Χώρα στην κοινωνία της πληροφορίας και να επωφεληθεί από τις δυνατότητες, που αυτή προσφέρει.

Η ελευθερία της πρόσβασης στην πληροφορία είναι προϋπόθεση της διεύρυνσης της γνώσης των οριζόντων και της ανάπτυξης της προσωπικότητας. Αλλά αυτό πρέπει, όπως ανέφερα πριν, να γίνει σε ένα πλαίσιο τέτοιο, ώστε να μπορεί ο πολίτης να έχει την προστασία, την οποία χρειάζεται.

Θέλουμε μία πλουραλιστική δημοκρατία, γιατί μόνο ο πληροφορημένος πολίτης έχει γνώση, αλλά θέλουμε μία πλουραλιστική δημοκρατία με πολίτη που έχει γνώση και πολίτη, όμως, που αισθάνεται ελεύθερος και πολίτη ο οποίος είναι προστατευμένος στη δράση του. Θέλουμε το δικαιοκρατικό και δημοκρατικό χαρακτήρα της τεχνολογικής ανάπτυξης, για να διασφαλίζεται η προστασία της ιδιωτικής ζωής, η προσωπικότητα και ελευθερία των πολιτών.

Η ψήφιση αυτού του σχεδίου νόμου δεν είναι ένα απλό, συνηθισμένο βήμα, είναι όρος για να επιτύχουμε μέσα στις σύγχρονες συνθήκες, στις συνθήκες τις οποίες επιβάλλει η νέα τεχνολογία, την ελευθερία των πολιτών.

Οι ρυθμίσεις αυτού του νόμου, βέβαια, είναι βραχύβιες και αν ερευνήσουμε το τι συμβαίνει σε χώρες του εξωτερικού, θα διαπιστώσουμε ότι τα σχετικά νομοθετήματα αλλάζουν, γιατί η ανάπτυξη της πληροφορικής και της τηλεπληροφορικής ανατρέπει τα δεδομένα, τα οποία έχει υπόψη του ο νομοθέτης. Η ραγδαία εξέλιξη θα θέτει συνεχώς νέα προβλήματα, θα αξιώνει νέα μοντέλα και νέες λύσεις.

Με την ψήφιση αυτού του νομοσχεδίου, όμως, κάνουμε την αρχή. Και αφού κάνουμε την αρχή, δηλώνουμε αμέσως ότι δεν επαναπαυόμαστε, δε θεωρούμε ότι έκλεισε το θέμα της προστασίας των πολιτών. Η αποτελεσματικότητα της προστασίας αυτής συνδέεται, εξαρτάται από την εγρήγορση, την ετοιμότητα, την ικανότητα προσαρμογής του νομοθέτη, ώστε να παρακολουθεί στο μέτρο του δυνατού την τεχνολογία και να ρυθμίζει τα ποιοτικά, διαφορετικά, ζητήματα που κάθε φορά εγείρονται από την αλματώδη πρόοδό της.

Συζητάμε σήμερα πολύ για το πώς πρέπει να προσαρμόσουμε τη δημοκρατική λειτουργία της κοινωνίας μας στα νέα δεδομένα. Ε, αυτό το οποίο συζητάμε σήμερα είναι ένα βήμα σ' αυτήν την κατεύθυνση. Γι' αυτό δεν πρέπει να έχουμε δισταγμούς, γι' αυτό πρέπει να είμαστε αποφασιστικοί. Πρέπει να κατοχυρώσουμε στις νέες συνθήκες τις προϋποθέσεις εκείνες, ώστε οι πολίτες να έχουν περισσότερη ελευθερία. Είναι χρέος μας. Είναι χρέος μας απέναντι στο Σύνταγμα, είναι χρέος απέναντι στις αξίες, τις οποίες υπερασπιζόμαστε. Γι' αυτό το νομοθέτημα αυτό είναι ένα σημαντικό νομοθέτημα στην πορεία μας για νέες λειτουργίες της κοινωνίας.

Σας ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ο Πρόεδρος κ. Κωνσταντίνος Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, δεν υπάρχει καμία αμφιβολία ότι συζητούμε ένα πάρα πολύ σημαντικό νομοσχέδιο και είμαι βέβαιος ότι όλοι μας έχουμε επίγνωση.

O κύριος Πρωθυπουργός πρωτύτερα είχε δίκιο, όταν είπε ότι είναι καλύτερα να κάνουμε μία ρύθμιση, έστω μη πλήρη, να προσπαθήσουμε να αντιμετωπίσουμε ένα υπαρκτό πρόβλημα παρά να αφήσουμε την κατάσταση έτσι όπως είναι σήμερα, παντελώς ανέλεγκτη, που δε δίνει καμία προστασία στον πολίτη και δεν του εξασφαλίζει αυτά που το Σύνταγμα και οι νόμοι προβλέπουν ως δικαιώματα προσωπικά.

Δεν είναι σωστό να ακολουθήσουμε πολιτική στρουθοκαμήλου: Να βάλουμε το κεφάλι μας στην άμμο και να μη βλέπουμε ένα πρόβλημα. Πρέπει να προσπαθήσουμε να το αντιμετωπίσουμε. Είμαι σύμφωνος, κύριε Πρωθυπουργέ.

Θα ήθελα, όμως, να πω από κει και πέρα μερικά πολύ απλά πράγματα που είναι ανάγκη να τα έχουμε υπόψη μας.

Υπάρχει σήμερα δυσπιστία του πολίτη απέναντι και των πολιτικών κομμάτων και των πολιτικών και προπαντός απέναντι του Κράτους. Δεν εμπιστεύεται το Κράτος ο πολίτης. 'Εχουμε ένα κράτος, το οποίο δεν λειτουργεί σωστά, το οποίο σε πάρα πολλές περιπτώσεις δε λειτουργεί καθόλου.

Εγώ θα σας θυμίσω, κύριε Πρωθυπουργέ, το περίφημο πρόβλημα της παρακολουθήσεως των τηλεφωνικών συνδιαλέξεων, το οποίο μπαίνει και αυτό μέσα στο ευρύτερο πλαίσιο του προβλήματος που συζητούμε. 

'Οσο προχωρεί η τεχνολογία τόσο και πιο βέβαιο είναι ότι οι τηλεφωνικές συνδιαλέξεις δεν προστατεύονται. Ούτε οι δικές σας προστατεύονται, κύριε Σημίτη, ούτε κανενός από εμάς οι τηλεφωνικές συνδιαλέξεις μπορούν να θεωρηθούν ασφαλείς.

Και όμως, τι κάνουμε και τι κάνετε εσείς ως Κυβέρνηση; 'Ενα πράγμα που θα μπορούσαμε να είχαμε κάνει -διότι σίγουρο είναι ότι πιάνεις αυτόν που χρησιμοποιεί το προϊόν της υποκλοπής- είναι να τιμωρήσουμε αυστηρά αυτόν που χρησιμοποιεί το προϊόν της υποκλοπής και έτσι έμμεσα, αλλά κατά τρόπο αποτελεσματικό να βάλλομε εναντίον αυτής της προσπάθειας που γίνεται να παρακολουθούνται όλες οι τηλεφωνικές συνδιαλέξεις.

Το είχαμε επιχειρήσει ως Κυβέρνηση και το δικό σας κόμμα το κατήργησε. Ελάφρυνε την ποινή και ουσιαστικά έκανε ατιμώρητη τη χρήση και υποτίθεται ότι θα κυνηγήσει αυτόν

Σελίδα 4773 

που κάνει τηλεφωνική παρακολούθηση -μιλάω για ιδιώτες, δε μιλάω για το Κράτος- ενώ είναι βέβαιον ότι αυτό είναι παντελώς αδύνατο. Και κάτι άλλο ακόμα. Μιλάμε για τα προσωπικά δεδομένα, τα οποία πρέπει να ασφαλίσουμε και πρέπει να τα ασφαλίσουμε σ' αυτό το νομοσχέδιο. Εν τούτοις τίνος 'Ελληνα πολίτη η προσωπική ζωή αυτήν την ώρα προστατεύεται από το κύκλωμα και το σύστημα των Μέσων Μαζικής Ενημέρωσης, τα οποία λειτουργούν και κατά το γνωστό τρόπο που λειτουργούν και αποτελούν και συγκροτήματα οικονομικοεκδοτικά; 

Κάθε ένας 'Ελληνας, όχι μόνο πολιτικός, είναι εκτεθειμένος σε ό,τι αφορά την προσωπική του ζωή. Και εδώ λέμε να προστατεύσουμε τον πολίτη από τη χρήση πραγματικών και αληθινών δεδομένων που τον αφορούν και τα οποία δεν πρέπει να γίνουν δημόσια, όταν δεν τον προστατεύουμε στοιχειωδώς από συκοφάντηση, από ψευδή παρουσίαση δήθεν προσωπικών δεδομένων, τα οποία δεν είναι ακριβή. Διότι ούτε κανένας έλεγχος υπάρχει ούτε Κώδικας Δεοντολογίας υπάρχει στο κύκλωμα των Μέσων Μαζικής Ενημέρωσης, τα οποία γνωρίζουμε όλοι πώς λειτουργούν και ποιες αδυναμίες έχουν και δε γίνεται καμία ουσιαστική προσπάθεια προστασίας του πολίτη.

Γι' αυτό, κυρίες και κύριοι συνάδελφοι, υπάρχει αυτή η βαθύτατη δυσπιστία, η οποία, όμως, είναι αδικαιολόγητη, διότι παρά ταύτα, παρά τις αδυναμίες μας κάτι πρέπει να κάνουμε. Και δεν μπορεί να είμαστε εμείς η τελευταία χώρα της Ευρώπης, η τελευταία Χώρα του κόσμου, η οποία αρνείται μια πραγματικότητα.

Ο νόμος αυτός είναι πιθανότατα βραχύβιος. 'Εχετε δίκιο, κύριε Πρωθυπουργέ. Η τεχνολογία θα τον αντιμετωπίσει το νόμο αυτό και θα χρειαστεί να επανέλθουμε και να ξαναεπανέλθουμε. Δεν είμαι, όμως, της γνώμης ότι δεν πρέπει να γίνει προσπάθεια. 

Νομίζω ότι στη συζήτηση επί των άρθρων μπορούμε να κάνουμε ορισμένες βελτιώσεις και θα τις κάνουμε. Η Εισηγήτρια της Νέας Δημοκρατίας κα Ψαρούδα Μπενάκη, κάνει ορισμένες παρατηρήσεις. Να κουβεντιάσουμε με άνεση το πρόβλημα, σε καμιά, όμως, περίπτωση, εγώ προσωπικά πιστεύω ότι είναι δυνατόν να δεχθούμε ότι πρόβλημα δεν υφίσταται.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΟΣ(Απόστολος Κακλαμάνης): O Εισηγητής της Πλειοψηφίας κ. Κατσικόπουλος έχει το λόγο.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Στην πρώτη ενότητα, κύριε Πρόεδρε, δεν έχω να κάνω καμιά παρατήρηση.

ΠΡΟΕΔΡΟΣ(Απόστολος Κακλαμάνης): Η κα 'Αννα Ψαρούδα-Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κυρίες και κύριοι συνάδελφοι, μιλώντας χθες επί της αρχής, είχα την ευκαιρία να υποστηρίξω, εξηγώντας τη θέση της Νέας Δημοκρατίας, ότι η Ελλάδα καθυστέρησε πάρα πολύ στο να εισηγηθεί και να ψηφίσει ένα νομοθέτημα που θα προστατεύει τον 'Ελληνα πολίτη κατ' αρχήν, από την ανεξέλεγκτη επιδρομή στα προσωπικά δεδομένα του, επιδρομή την οποία υφίσταται σήμερα κυρίως από φανερά, αλλά και αφανή κέντρα εξουσίας.

Απέφυγα χθες συστηματικά, κύριοι συναδελφοι, να εξηγήσω τους λόγους και να δώσω διευκρινίσεις, καθώς επίσης και να επιρρίψω τις ανάλογες ευθύνες, σε όσους έχουν αφήσει μέχρι στιγμής την Ελλάδα απροστάτευτη, απέναντι σ' αυτήν τη λαίλαπα της τεχνολογικής πληροφόρησης.

Οι αναφορές, όμως, του κυρίου Πρωθυπουργού, σε ό,τι αφορά την πολιτική και ιδεολογική τοποθέτηση των Κομμάτων σε διεθνές επίπεδο, αλλά και σε ελληνικό επίπεδο, σε σχέση με το νομοθέτημα αυτό, η διαφοροποίηση την οποία έκανε μεταξύ σοσιαλιστικών και συντηρητικών κομμάτων, με υποχρεώνει να υπενθυμίσω ορισμένα πράγματα στη Βουλή των Ελλήνων και να τοποθετήσω τα πράγματα, τουλάχιστον στο ελληνικό επίπεδο, στις σωστές διαστάσεις.

Εάν, κύριοι συνάδελφοι, σήμερα μόνο έρχεται ένα τέτοιο νομοσχέδιο να ψηφιστεί από τη Βουλή, αυτό οφείλεται σε ορισμένες προκαταλήψεις, ιδεοληψίες και διάφορα κατάλοιπα, τα οποία ταλαιπώρησαν την κυβερνώσα παράταξη, τα οποία δεν επέτρεψαν σε προηγούμενους Υπουργούς Δικαιοσύνης να εκπληρώσουν επιτέλους και αυτήν τη διεθνή υποχρέωση, την οποία έχουμε, και βεβαίως να προσφέρουν στην Ελλάδα και στον 'Ελληνα πολίτη την απαραίτητη και αναγκαία προστασία.

Πρέπει να υπενθυμίσω στους συναδέλφους, πράγμα που δεν το έκανα χθες, ότι ήταν η Νέα Δημοκρατία, η οποία μόνη και σύσσωμη κίνησε τις διαδικασίες, ως αντιπολίτευση βεβαίως, για την ψήφιση ενός σύγχρονου νομοθετήματος προστασίας του πολίτη από την ηλεκτρονική επεξεργασία των προσωπικών πληροφοριών.

'Εχουμε ήδη καταθέσει τα τελευταία τρία χρόνια δυο προτάσεις νόμου για την επεξεργασία των προσωπικών πληροφοριών, η τελευταία το Νοέμβριο του 1996, και στις προτάσεις αυτές συναντήσαμε το δισταγμό και την άρνηση της σοσιαλιστικής κυβέρνησης, ακριβώς λόγω εμμονής σε κάποιες ιδεοληψίες, οι οποίες, όπως σε άλλη ευκαιρία είχα τονίσει, συνέχισαν να ταλαιπωρούν την κυβερνώσα παράταξη.

Εγώ χαίρομαι και χαιρόμαστε, κύριοι συνάδελφοι, γιατί και ο κύριος Πρωθυπουργός και το ΠΑ.ΣΟ.Κ. και ο κύριος Υπουργός Δικαιοσύνης έφεραν επιτέλους αυτό το νομοθέτημα και εξηγώ ότι, παρά τις σοβαρές επιφυλάξεις τις οποίες έχουμε σε ορισμένες διατάξεις ως προς την αποτελεσματικότητα της προστασίας του πολίτη, έχουμε θετική τοποθέτηση επί της αρχής, για τον απλό και μόνο λόγο ότι είναι πολύ καλύτερο να διαθέτει η Χώρα μας ένα, έστω και ατελές, οπλοστάσιο κατά της ηλεκτρονικής επιδρομής εναντίον των πολιτών, παρά να κλείνει τα μάτια μπροστά στη σημερινή κατάσταση.

Διότι σήμερα, όπως σας είπα και χθες, όλοι μας είμαστε ανυπεράσπιστοι, μπορούμε να είμαστε -και είμαστε- ανά πάσα στιγμή θύματα της ηλεκτρονικής παρακολούθησης.

Συνεπώς, καλώς έρχεται το νομοσχέδιο, με μεγάλη καθυστέρηση, με το ΠΑ.ΣΟ.Κ. και την Κυβέρνηση μετανοούσα πραγματικά για την καθυστέρησή της, και πάντως, επειδή πρόκειται για ένα θεσμικό νομοσχέδιο με πολύ μεγάλες προεκτάσεις, δεχόμαστε την αρχή του και είμαστε και έτοιμοι να συμβάλουμε με συγκεκριμένες προτάσεις επί των άρθρων για να γίνει περισσότερο αποτελεσματικό.

Αυτή, κύριοι συνάδελφοι, είναι η θέση της Νέας Δημοκρατίας. Βεβαίως, είναι ένα θέμα πολύ μεγάλης και προσωπικής σημασίας, είναι θέμα το οποίο καλώς ή κακώς έχει κάποιες προεκτάσεις κοσμοθεωριακού ίσως και συνειδησιακού χαρακτήρα. Σε ένα τέτοιο θέμα δεν είναι ποτέ δυνατόν να υπάρχει κομματική πειθαρχία και για το λόγο αυτό όλοι οι Βουλευτές, πιστεύω, στην Αίθουσα αυτή -και μιλώ για λογαριασμό των Βουλευτών της Νέας Δημοκρατίας- εψήφισαν κατά συνείδηση, σεβόμενοι βεβαίως την αρχή και τις θέσεις του Κόμματος.

Τώρα, θα πω δύο λόγια για το νομοσχέδιο. Αν θέλουμε πράγματι να φτιάξουμε ένα σωστό νομοσχέδιο, πρέπει να συνεννοηθούμε επί ορισμένων σημείων του νομοσχεδίου, τα οποία πραγματικά εγκυμονούν κινδύνους. Δεν είναι καθόλου ακίνδυνο το νομοσχέδιο. 

Πρώτα απ' όλα -το είπα και χθες- υπάρχουν στο νομοσχέδιο ορισμένα σημεία -στα οποία εφιστώ την προσοχή των συναδέλφων της πλειοψηφίας- που αντί να περιορίζουν τη δυνατότητα παρακολούθησης και ηλεκτρονικής καταγραφής των απολύτως προσωπικών δεδομένων, ιδίως των προσώπων τα οποία ασκούν δημόσια λειτουργήματα και είναι εκτεθειμένα στη δημόσια κριτική, που αντί να τα προστατεύουν από φανερά και κυρίως από αφανή κέντρα εξουσίας, που μεθοδεύουν τέτοιου είδους καταχωρήσεις, αντιθέτως δίνουν ένα είδος ελεύθερης διόδου, δίδουν ένα είδος carta Bianca, στο να παρακολουθούνται και να "φακελώνονται" κυρίως αυτά τα δημόσια πρόσωπα.

Μιλώ για τα άρθρα εκείνα που επιτρέπουν με την αόριστη έννοια "για δημοσιογραφικούς σκοπούς" την επεξεργασία ακόμη και ευαίσθητων προσωπικών δεδομένων, χωρίς ασφαλιστικές δικλείδες, χωρίς περιορισμούς και χωρίς κανόνες. Είναι το άρθρο 7 κυρίως και το άρθρο 11. 

Σας επισημαίνω, κύριοι συνάδελφοι τους κινδύνους και τους 

Σελίδα 4774 

μνημονεύω απ' αυτήν τη στιγμή, για να μπορέσετε εν τω μεταξύ να συνειδητοποιήσετε και να μελετήσετε ποια ακριβώς πόρτα ανοίγει το άρθρο 7, στην παράγραφο 2 και συγκεκριμένα στο σημείο η'. Εκεί πρέπει να συνεργαστούμε.

ΣΤΡΑΤΗΣ ΚΟΡΑΚΑΣ: Συζητούμε για το άρθρο 7;

ΑΝΝΑ ΜΠΕΝΑΚΗ-ΨΑΡΟΥΔΑ: 'Οχι, μιλώ γενικώς επί των λεχθέντων του Πρωθυπουργού.

ΠΡΟΕΔΡΟΣ (Απόστολος Κακλαμάνης): Μιλάμε για την πρώτη ενότητα, αλλά μπορεί να κάνει κάποιος κάποια αναφορά. Μόνο να μην επιμείνουμε, για να συζητήσουμε ειδικώς τα άρθρα αυτά. 

ΑΝΝΑ ΜΠΕΝΑΚΗ-ΨΑΡΟΥΔΑ: Ακόμα το νομοσχέδιο θεωρώ ότι δεν κατοχυρώνει επαρκώς εν γένει -και την αισιοδοξία που έδειξε ο κύριος Πρωθυπουργός, δεν μπορώ να τη συμμεριστώ- τα δικαιώματα ενημέρωσης και πρόσβασης του πολίτη. Νομίζω ότι πρέπει, κύριοι συνάδελφοι, να αφιερώσουμε αρκετή φαιά ουσία σε ό,τι αφορά τη σύνθεση, τη συγκρότηση και τη λειτουργία της αρχής, η οποία θα είναι και ο προστάτης, κατά κάποιο τρόπο, του πολίτη, έναντι της ηλεκτρονικής παρακολούθησης.

Πιστεύω και το λέω εκ των προτέρων ότι αυτή η αρχή πρέπει να είναι κοινοβουλευτικό όργανο, να υπόκειται στο Κοινοβούλιο και στον έλεγχο του Κοινοβουλίου και βεβαίως να λειτουργεί υπό τις εγγυήσεις του Συντάγματος και του νόμου.

Κύριοι συνάδελφοι, νομίζω ότι είναι πράγματι μία σημαντική στιγμή του Ελληνικού Κοινοβουλίου η ψήφιση αυτού του νομοσχεδίου και αν κατορθώσουμε να συνεργαστούμε επί των λεπτομερειών, θα μπορούμε να έχουμε τη συνείδησή μας ήσυχη ότι ξεκινήσαμε απλώς να προστατεύουμε τον 'Ελληνα πολίτη από την επιδρομή και τις επιθέσεις που υφίσταται από τη σύγχρονη τεχνολογία, όχι μόνο από το κράτος -το κράτος δεν είναι ο μεγάλος εχθρός του- όσο περισσότερο από τα κέντρα εξουσίας στα οποία αναφέρθηκα.

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο κ. Λέων Αυδής Ειδικός Αγορητής του Κ.Κ.Ε. έχει το λόγο.

ΛΕΩΝΙΔΑΣ ΑΥΔΗΣ: Κυρίες και κύριοι συνάδελφοι, θα θυμάστε ότι εμείς κάναμε κριτική για το συγκεκριμένο νομοσχέδιο στο οποίο αποδώσαμε συγκεκριμένες κακές, αρνητικές ρυθμίσεις. Αλλά επειδή γίνεται λόγος για την τεχνολογία, επιτρέψτε μου να μιλήσω εν παραβολαίς και να σας αναφέρω ότι υπήρχε ένας ποιητής Αντίπατρος γύρω στα 150 μ.Χ., ο οποίος φαντάστηκε ένα στάδιο της τεχνολογίας, κατά το οποίο οι τότε βιοτεχνικές εργασίες θα γινόταν αυτομάτως. Και ο ποιητής, με το αίσθημα που διέθετε τότε, φαντάστηκε ότι οι γυναίκες, οι δούλες, θα απαλλάσσονταν από κοπιαστικές δουλειές, όπως το ζύμωμα, το άλεσμα, κ.λπ.

Θα πρέπει να πω ότι η τεχνολογία δεν είναι ούτε καλή ούτε κακή. Μπορεί να είναι πάρα πολύ καλή όταν βρίσκεται σε καλά χέρια και μπορεί να είναι ολέθρια όταν βρίσκεται σε κακά χέρια. Και σήμερα που την τεχνολογία, την οποία παρήγαγε η ανθρωπότητα, την έκλεψε ο καπιταλισμός, βλέπουμε οι ώρες εργασίες να αυξάνονται και να γίνεται χειρότερη η κατάσταση των εργαζομένων.

Αυτά όσον αφορά τη στάση μας γύρω από την τεχνολογία, διότι πιστεύω ότι δεν μπορεί να γίνεται σύγχυση και να μιλάμε γενικώς περί τεχνολογίας, όταν έχουμε ένα συγκεκριμένο νομοσχέδιο το οποίο έχει συγκεκριμένες ρυθμίσεις και τις οποίες επικρίνουμε.

Χθες εμείς είπαμε ότι υπάρχει συνταγματική προστασία των δικαιωμάτων τα οποία θίγονται από την ηλεκτρονική παρακολούθηση. Και ότι θα χρειαζόταν βέβαια ένα νομοθέτημα, όχι για να κατοχυρώσει τις προσβολές αυτών των δικαιωμάτων, αλλά για να προσαρμόσει την προστασία στα νέα δεδομένα της τεχνολογίας. Και αυτό το νομοθέτημα η Κυβέρνηση δεν το φέρνει. Αντίθετα φέρνει ένα νομοθέτημα που κατοχυρώνει τις προσβολές αυτών των δικαιωμάτων.

Γιατί θα ήταν αναγκαίο το νομοθέτημα; Η προστασία με βάση τις ισχύουσες διατάξεις θα βρισκόταν αργά και βασανιστικά, η νομολογία και η νομική επιστήμη θα διέπλασαν τρόπους με τους οποίους θα ήταν δυνατή τεχνικά η προστασία αυτών των δικαιωμάτων που θίγονται με τη νέα τεχνολογία. Υπάρχει, όμως, ανάγκη να έλθει ένα νομοσχέδιο που να προπορευθεί και με θετικές ρυθμίσεις να απαλλάξει την κοινωνία από τον κόπο της βασανιστικής πορείας εφεύρεσης των τρόπων προστασίας.

Εμείς μιλήσαμε για συγκεκριμένο θέμα. Εμείς είπαμε, λοιπόν, ότι υπάρχει διολίσθηση της συνταγματικής προστασίας, διότι κανείς δε μας εξήγησε γιατί είναι χρήσιμο, γιατί πρέπει να επιτρέπεται η καταγραφή στοιχείων της προσωπικής ζωής, σε τι θα γίνει ευτυχέστερη η κοινωνία αν καταγράφονται τα στοιχεία της ερωτικής ζωής των ανθρώπων, σε τι θα γίνει ευτυχέστερη αν καταγράφονται οι θρησκευτικές ή πολιτικές πεποιθήσεις σε εξατομικευμένα στοιχεία, σε εξατομικευμένους φακέλους. Αυτό δε μας το εξήγησε κανείς. Εκτός βέβαια από τις αστυνομικές δραστηριότητες, από τις αστυνομικές ανάγκες, τις οποίες βέβαια θέλει να υπηρετήσει το νομοσχέδιο, υπηρετώντας βέβαια παραλλήλως και τις απαιτήσεις διαφόρων κύκλων που ενδιαφέρονται για τη χρησιμοποίηση αυτών των στοιχείων σε βάρος της μεγάλης μάζας του πληθυσμού.

Ο κύριος Υπουργός Δικαιοσύνης μας ομολόγησε χθες ότι υπάρχει έγγραφο της 'Ενωσης Ιδιοκτητών Ημερησίων Εφημερίδων, με το οποίο ζητείται η προώθηση των ρυθμίσεων που παρέχουν το δικαίωμα στα συγκροτήματα του Τύπου να καταρτίζουν φακέλους για τα δημόσια ή μη δημόσια πρόσωπα, αρκεί αυτά να βρίσκονται στην επικαιρότητα. Δηλαδή, αν εμφανιστεί ένας μάρτυρας σε μία υπόθεση, θα μπορεί να καταγράφει το μέσον μαζικής ενημέρωσης για την ενεργητική πληροφόρηση, στο όνομα του δικαιώματος της ενεργητικής πληροφόρησης, τις σεξουαλικές του προτιμήσεις.

Και όπως στο πρόσφατο παρελθόν είχαν έλθει στη δημοσιότητα στοιχεία για τις υποτιθέμενες γενετήσιες προτιμήσεις ανώτατου κρατικού λειτουργού, έτσι θα μπορούν να ανοίγουν τέτοιες συζητήσεις στον Τύπο για τις τυχόν σεξουαλικές προτιμήσεις οποιουδήποτε μάρτυρα μίας μεγάλης υπόθεσης ή οποιουδήποτε προσώπου που διατύπωσε μία γνώμη, επειδή είναι πρόσωπο της δημοσιότητας.

Εμείς επίσης καταγγείλαμε και δε μας δόθηκε κάποια απάντηση, ότι το νομοσχέδιο έχει καθαρά ταξικό περιεχόμενο, γιατί με τις διατάξεις που ορίζουν ότι εφ'όσον υπάρχει συγκατάθεση του υποκειμένου μπορούν να καταγράφονται όλα τα στοιχεία, οι εργοδότες μπορούν να απαιτούν από τους εργαζόμενους πριν τους προσλάβουν, να δίνουν τη συγκατάθεσή τους για την καταγραφή των προσωπικών στοιχείων. Γι' αυτό είναι μία καθαρά ταξική ρύθμιση, μία ρύθμιση η οποία οδηγεί στον εξανδραποδισμό των εργαζομένων.

Είπαμε επίσης και το επαναλαμβάνω γιατί είναι αντικείμενο των πρώτων άρθρων του νομοσχεδίου. Στα επόμενα άρθρα αναφέρεται η αρχή που ασχολείται με την υποτιθέμενη προστασία των προσωπικών δεδομένων. Αλλά ενώ το Σύνταγμα προβλέπει ότι για τους περιορισμούς ορισμένων δικαιωμάτων που συνδέονται με το απόρρητο, χρειάζεται δικαστική εγγύηση, η δικαστική εγγύηση εξαφανίζεται από το νομοσχέδιο και υποκαθίσταται από μία ανεξάρτητη λεγόμενη αρχή για την οποία θα μιλήσουμε στην επόμενη ενότητα των άρθρων.

Ειδικότερα εμείς ζητάμε ακόμα και αυτήν την ώρα, στο άρθρο 1 να καθιερωθεί απαγόρευση συλλογής προσωπικών στοιχείων η άρση της οποίας να μην εξαρτάται από τη συγκατάθεση του υποκειμένου.

Κατά τα άλλα έχω την εντύπωση ότι μάλλον είναι περιττό να προχωρήσουμε σε κριτική επί των λεπτομερειών διότι με τις διατάξεις αυτές του νομοσχεδίου, με αυτό το χαρακτήρα που έχουν, και αν ακόμα επέλθουν ορισμένες μικρές βελτιώσεις δεν πρόκειται να αλλάξει ο χαρακτήρας του και η κατεύθυνσή του ή να εξασφαλιστούν τα δικαιώματα στα απορρήτα των πολιτών.

Θα προσθέσω ότι το τι ακριβώς καθιερώθηκε στη Σκανδιναβία δε μας είναι γνωστό, δεν περιλαμβάνονται κάποιες πληροφορίες ούτε στην εισηγητική έκθεση ούτε σε κάποιο 

Σελίδα 4775 

από τα άλλα υλικά και φοβάμαι ότι αυτές οι γενικές και αόριστες παραπομπές δε συντείνουν σ' αυτό που εκ πρώτης όψεως θα θεωρούσε κανείς διάλογο. 'Ενας διάλογος στον οποίο ο καθένας επιμένει στις θέσεις τις δικές του και τις επαναλαμβάνει και αποδίδει στον άλλο τις απόψεις τις οποίες θα ήθελε για να μπορέσει να τις αντικρούσει, φοβάμαι ότι δεν μπορεί να θεωρηθεί διάλογος ή τουλάχιστον δεν είναι διάλογος στον οποίο μπορούμε εμείς να μετάσχουμε. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Φοίβος Ιωαννίδης, Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δε ζήτησα το λόγο τώρα για να αναπτύξω τις απόψεις γενικώς πάνω στα συζητούμενα άρθρα, αν θέλετε, θα πάρω το λόγο αργότερα στα κυρίως ενδιαφέροντα άρθρα. 'Ηθελα μόνο να κάνω μερικές ιστορικές διορθώσεις σ' αυτά που είπε η κα Μπενάκη.

Για πρώτη φορά το ΠΑ.ΣΟ.Κ. κατέθεσε σχέδιο νόμου το 1988.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το 1984.

ΦΟΙΒΟΣ ΙΩΑΝΝΙΔΗΣ: Το 1984 έγινε η πρώτη επιτροπή, αλλά ως σχέδιο νόμου κατετέθη το 1988. 

Στη συνέχεια το ΠΑ.ΣΟ.Κ. κατέθεσε πρόταση νόμου επί κυβερνήσεως Νέας Δημοκρατίας, η οποία συνεζητήθη το 1991. Αλλά η Νέα Δημοκρατία τότε ως κυβέρνηση την τελευταία στιγμή κατέθεσε σχέδιο νόμου την παραμονή που επρόκειτο να συζητηθεί η πρόταση νόμου του ΠΑ.ΣΟ.Κ. Κατετέθη το σχέδιο νόμου από τη Νέα Δημοκρατία, δεν προχώρησε η συζήτησή του. Και θα έλεγα ότι έπαινος ανήκει στη σημερινή Κυβέρνηση ότι επιτέλους ένα σχέδιο νόμου, του οποίου τη σημασία κανείς δεν πρέπει να υποτιμά, τη σημασία στην κατεύθυνση της προστασίας του ατόμου από την επεξεργασία των προσωπικών πληροφοριών όπως ωραιότατα είπε ο Πρωθυπουργός, είναι προς έπαινον της σημερινής Κυβέρνησης ότι έρχεται προς συζήτηση και ψήφιση από τη Βουλή. 

Δεν αποτελεί ευθύνη της σημερινής Κυβερνήσεως το γεγονός, ότι προηγήθηκε μια μακρά διαδικασία, αλλά οι αλλεπάλληλες κυβερνητικές αλλαγές, από το 1988 και εντεύθεν, δεν επέτρεψαν την ψήφιση του νομοσχεδίου. Ευχαριστώ.

ΠΡΟΕΔΡΟΣ(Απόστολος Κακλαμάνης): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου, κ. Κουβέλης, έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, αισθάνομαι την ανάγκη και την υποχρέωση να επαναλάβω αυτό το οποίο είχα επισημάνει και κατά τη χθεσινή συζήτηση, μια ανάγκη η οποία προκύπτει από τα όσα είπε ο κύριος Πρωθυπουργός.

Θέλουμε να σας βεβαιώσουμε ότι κανένας δεν είναι αρνητής, ούτε εξορκιστής, της σύγχρονης τεχνολογίας και τα επιτεύγματα της τεχνολογίας θέλουμε να τα αξιοποιούμε προς το συμφέρον του πολίτη.Η αντίρρησή μας όμως έχει σχέση με την έλλειψη αποφασιστικής προστασίας του πολίτη από την επεξεργασία των προσωπικών δεδομένων.

Και πρέπει, κύριε Πρωθυπουργέ, -σας είναι γνωστό- να θυμίσω ότι η συζήτηση για την ανάγκη προστασίας του πολίτη από τη σύγχρονη τεχνολογία άνοιξε στην Πατρίδα μας, αμέσως μετά το 1980. Ο παρακαθήμενος Υπουργός Δικαιοσύνης και τότε Πρόεδρος του Δικηγορικού Συλλόγου Αθηνών, θα ενθυμείται ότι είχε οργανωθεί ένας πολύ μεγάλος διάλογος, όχι μόνο μεταξύ των νομικών, αλλά και άλλων κοινωνικών οργανώσεων, προκειμένου να προκύψει ο θεσμικός αντίποδας, εκείνο το θεσμικό πλαίσιο που θα προστάτευε τον πολίτη από τη σύγχρονη τεχνολογία. Ακριβώς αυτή είναι η προσπάθειά μας. ' Οχι να αφορίσουμε την τεχνολογία αλλά να εξασφαλίσουμε το θεσμικό πλαίσιο το οποίο θα προστατεύει τον πολίτη. Και έχουμε τη γνώμη ότι αυτό το σχέδιο νόμου δεν τον προστατεύει.

Κύριε Πρόεδρε, δε μου είναι ιδιαίτερα ευχάριστο να μπω στη συζήτηση επί των άρθρων και τούτο διότι η απόκρουση του νομοσχεδίου επί της αρχής κατ' ανάγκη διέλαβε και παρατηρήσεις και κριτικές προτάσεις για όλα τα άρθρα. Είμαι υποχρεωμένος όμως να το κάνω, μη τυχόν έστω και αυτήν τη στιγμή υπάρξει δυνατότητα κάποιων βελτιώσεων.

Ξεκινώ από το άρθρο 2, που αφορά στους ορισμούς. Λέει το άρθρο 2 στην πρώτη παράγραφο "Για τους σκοπούς του παρόντος νόμου δεδομένα προσωπικού χαρακτήρα λογίζονται κάθε πληροφορία που αναφέρεται στο υποκείμενο των δεδομένων. Δε λογίζονται ως δεδομένα προσωπικού χαρακτήρα τα στατιστικής φύσεως συγκεντρωτικά στοιχεία από τα οποία δεν μπορούν πλέον να προσδιοριστούν τα υποκείμενα των δεδομένων".

Και αμέσως το ερώτημα και η ανησυχία: Από πότε τα στατιστικής φύσεως συγκεντρωτικά στοιχεία δεν αφορούν ή δεν είναι δυνατόν να αφορούν και στο άτομο; Διότι στο όνομα της στατιστικής επιστήμης είναι δυνατόν να συγκεντρώνονται στοιχεία και αυτά τα στοιχεία να αφορούν αποκλειστικά στο άτομο.

'Οπως επίσης δεν αντιλαμβάνομαι και ειλικρινά θα ήθελα την εξήγηση -και σας το λέω με κάθε ειλικρίνεια, κύριε Υπουργέ, ότι είμαι έτοιμος να δεχθώ την εξήγηση στο βαθμό που θα πεισθώ- γιατί επιλέγετε τη διατύπωση "δεν μπορούν πλέον να προσδιορισθούν τα υποκείμενα των δεδομένων";

Η ασάφεια του χρονικού προσδιορισμού "πλέον", εγκυμονεί κινδύνους ερμηνειών, οι οποίες θα εξυπηρετούν εκείνους που κατέχουν την πληροφορία και προφανώς όχι τον πολίτη.

Βεβαίως η αντίρρησή μας, κύριε Πρόεδρε -και ζητούμε να απαλειφθεί από το άρθρο 2 όλη εκείνη η παράγραφος, που αναφέρεται στα ευαίσθητα δεδομένα- έχει σχέση με όσα χθες κατά τη συζήτηση επί της αρχής ανέφερα.Θέλω όμως να τονίσω τούτο: Με το νομοσχέδιο και ιδιαίτερα σ' 'ο,τι αφορά τα ευαίσθητα δεδομένα και κατά το άρθρο που δίδεται ο ορισμός σ' αυτό, τι γίνεται;

Κύριοι συνάδελφοι, ανοίγεται πλέον ο δρόμος τα ευαίσθητα δεδομένα να καταχωρούνται, να τίθενται υπό επεξεργασία, αξιολόγηση και εκμετάλλευση. 'Ηδη υπάρχει μια έμμεση διολίσθηση προς την παραδοχή και τη δυνατότητα, ότι τα ευαίσθητα δεδομένα, που αφορούν στο σκληρό πυρήνα της ιδιωτικής ζωής του ατόμου, είναι δυνατόν να καταγράφονται και να επεξεργάζονται από τον οποιοδήποτε και μάλιστα και ιδιώτη.

Το ίδιο άρθρο 2 και στην παρ. ε', λέει: "αρχείο δεδομένων προσωπικού χαρακτήρα" ορίζεται το σύνολο δεδομένων προσωπικού χαρακτήρα τα οποία αποτελούν ή μπορεί να αποτελέσουν αντικείμενο επεξεργασίας και τα οποία τηρούνται, είτε από το Δημόσιο ή από Νομικό Πρόσωπο Δημοσίου Δικαίου ή Ιδιωτικού Δικαίου ή ένωση προσώπων ή φυσικό πρόσωπο". Να, και πάλι η παραδοχή και στο κεφάλαιο των ορισμών, ότι δίνεται η δυνατότητα το αρχείο δεδομένων να κατέχεται από ιδιώτη, από φυσικό πρόσωπο ή και από ποικιλώνυμες ενώσεις.

Το ίδιο άρθρο, στην παρ.ζ', και σε ό,τι αφορά τον ορισμό του υπευθύνου επεξεργασίας, λέει, κύριε Πρόεδρε -και παρακαλώ την προσοχή των συναδέλφων- "όταν ο σκοπός και ο τρόπος της επεξεργασίας καθορίζονται με διατάξεις νόμου ή κανονιστικές διατάξεις εθνικού ή κοινοτικού δικαίου, ο υπεύθυνος επεξεργασίας ή τα ειδικά κριτήρια βάσει των οποίων γίνεται η επιλογή του, καθορίζονται αντίστοιχα από εθνικό ή κοινοτικό δίκαιο".

Και το ερώτημα: 'Οταν ο σκοπός και ο τρόπος της επεξεργασίας δεν καθορίζονται με διατάξεις νόμου, δεν καθορίζονται με κανονιστικές διατάξεις εθνικού ή κοινοτικού δικαίου, ποια είναι τα στοιχεία, ποιες οι προϋποθέσεις και ποιοι οι κατασφαλιστικοί όροι για τον υπεύθυνο επεξεργασίας ο οποίος θα επεξεργάζεται τα στοιχεία και μάλιστα χωρίς να υπάρχει ούτε κανονιστική διάταξη ούτε διάταξη νόμου; Διότι αυτός θα τα επεξεργάζεται χάριν των δικών του επιδιώξεων και σκοπιμοτήτων. Δηλαδή, δεν τίθεται κανένας προσδιοριστικός όρος τι πρέπει να εξασφαλίζει επιτέλους αυτός ο υπεύθυνος επεξεργασίας, όταν επεξεργάζεται δεδομένα, χωρίς να υπάρχει νόμος ή κανονιστική διάταξη εθνικού ή κοινοτικού δικαίου.

Περαιτέρω -και πάντα με την πεποίθηση ότι είναι εξαιρετικά άχαρες αυτό που κάνω- στη ιβ' παράγραφο του άρθρου 2, 

Σελίδα 4776 

ορίζεται ως Αρχή, η Αρχή προστασίας δεδομένων προσωπικού χαρακτήρα που θεσπίζεται στο κεφάλαιο Δ' του παρόντος νόμου. Είμαι υποχρεωμένος και στο σημείο αυτό να αναφέρω, ότι, αν θέλετε να προκληθεί μια μεγαλύτερη διασφάλιση του πολίτη, δεχθείτε στην Αρχή να μετέχουν εκπρόσωποι της Γενικής Συνομοσπονδίας Εργατοϋπαλλήλων Ελλάδας, να μετέχουν εκπρόσωποι της Συντονιστικής Επιτροπών των Δικηγορικών Συλλόγων του Κράτους, να μετέχει εκπρόσωπος της Κεντρικής 'Ενωσης Δήμων και Κοινοτήτων και να θέσετε υπό διακομματικό έλεγχο αυτή την Αρχή. Νομίζω ότι αυτό είναι δυνατόν να λειτουργήσει ως μια κατασφάλιση.

Στο άρθρο 4 και στην παρ. 1α', ορίζεται ότι: "τα στοιχεία να συλλέγονται κατά τρόπο θεμιτό και νόμιμο για καθορισμένους, σαφείς και νόμιμους σκοπούς και να υφίστανται θεμιτή και νόμιμη ενόψει των σκοπών αυτών επεξεργασία. Να είναι συναφή, πρόσφορα και όχι περισσότερα από όσα κάθε φορά απαιτείται ενόψει των σκοπών της επεξεργασίας.

'Οσοι κοινωνούν τη νομική πραγματικότητα αντιλαμβάνονται πόσο εξαιρετικά ρευστές, αόριστες και απροσδιόριστες, είναι οι έννοιες "θεμιτός και νόμιμος τρόπος", "νόμιμος σκοπός", "πρόσφορα και όχι περισσότερα από όσα κάθε φορά απαιτείται ενόψει των σκοπών της επεξεργασίας". Δε σας δημιουργούν ερωτηματικά αυτές οι ασάφειες και οι ρευστότητες των εννοιών που χρησιμοποιούνται; Και είναι δυνατόν να υποστηρίζετε ότι με αυτήν την ασάφεια εξασφαλίζεται το άτομο, προστατεύονται οι ατομικές ελευθερίες και τα δικαιώματά του;

Νομίζω ότι υπάρχει υποχρέωση να προσδιοριστεί με μεγαλύτερη σαφήνεια και η έννοια του νομίμου και η έννοια του θεμιτού.

Περαιτέρω, το ίδιο άρθρο, η αναφερόμενη ως περίπτωση δ' της παραγράφου 1, στη διατήρηση των στοιχείων, λέει, "να διατηρούνται σε μορφή που να επιτρέπει τον προσδιορισμό της ταυτότητας των υποκειμένων, μόνο κατά τη διάρκεια της περιόδου που απαιτείται, κατά την κρίση της Αρχής, για την πραγματοποίηση των σκοπών της συλλογής τους και της επεξεργασίας τους". Θα μπορούσατε, εκ των προτέρων, από εκείνον που θέλει να επεξεργάζεται στοιχεία να ζητάτε να σας προσδιορίσει τον αναγκαίο χρόνο.

Και να μην αφήνετε τον καθορισμό εκ των υστέρων του αναγκαίου χρόνου στην Αρχή, η οποία όπως σας είπα έχει και τα συγκεκριμένα προβλήματα που εντοπίσαμε κατά τη χθεσινή συζήτηση.

Κύριε Πρόεδρε, με αυτές τις σκέψεις και πάντα στο πλαίσιο του χρόνου και επιφυλασσόμενος διεξοδικότερα στα άλλα άρθρα να διατυπώσω τις απόψεις μου, θεώρησα υποχρέωσή μου να σταθώ σ' αυτά τα συγκεκριμένα άρθρα από το 1 έως 5, για να δηλώσω για άλλη μία φορά ότι δεν επέρχεται προστασία του ατόμου. Αντίθετα, μέσα από ασάφειες, ρευστότητες και απροσδιόριστες έννοιες τεράστιοι κίνδυνοι εγκυμονούν για τα συνταγματικά δικαιώματα και τις ατομικές ελευθερίες του πολίτη.

ΠΡΟΕΔΡΟΣ (Απόστολος Κακλαμάνης): Ο κ. Ορέστης Κολοζώφ, Κοινοβουλευτικός Εκπρόσωπος του Κ.Κ.Ε., έχει το λόγο.

ΟΡΕΣΤΗΣ ΚΟΛΟΖΩΦ: Κύριε Πρόεδρε, το πόσο σημαντικό είναι αυτό το νομοσχέδιο και το πόσο ενδιαφέρει τους 'Ελληνες πολίτες, οι οποίοι έχουν μία πικρή πείρα από τέτοιες διαδικασίες, φάνηκε και από το γεγονός ότι ο ίδιος ο Πρωθυπουργός το διάλεξε για να παρέμβει προσωπικά στη διαδικασία συζήτησής του.

'Ηταν φυσικό να υπάρξει μία τέτοια παρέμβαση, αφού αυτό το ίδιο το νομοσχέδιο ή παρόμοιο νομοσχέδιο έγινε προσπάθεια να έρθει σ' αυτήν την Αίθουσα εφτά φορές και οι μέχρι τώρα Υπουργοί Δικαιοσύνης δεν τόλμησαν τελικά να το φέρουν μέχρι τέλος σε πέρας. Και αυτό γιατί έρχεται σε πλήρη αντίθεση όχι μόνο με το Σύνταγμά μας, αλλά έρχεται σε πλήρη αντίθεση με το γενικότερο αίσθημα του Λαού μας, ο οποίος έχει μία πικρή πείρα γύρω από τα ζητήματα του φακελώματος.

Ο κύριος Πρωθυπουργός υποστήριξε ότι ακριβώς γι' αυτόν το λόγο έρχεται, για να προστατευθεί ο πολίτης και να ρυθμισθούν αυτά τα πράγματα. Και ότι ακόμη και αν δεν υπήρχε η ένγκεν πάλι θα ερχόταν, πάλι έπρεπε να ρυθμισθούν αυτά τα ζητήματα.

Νομίζω ότι η συζήτηση που έγινε μέχρι σήμερα επί της αρχής αυτού του νομοσχεδίου, έδειξε καθαρά ότι κάθε άλλο παρά προστατεύει τον πολίτη αυτό το νομοσχέδιο. Αντίθετα, δίνει τη δυνατότητα σε μία σειρά από υπηρεσίες ή οργανισμούς ακριβώς να δουλέψουν προς την κατεύθυνση καταγραφής μιας σειράς προσωπικών πληροφοριών, που προσβάλουν τα δικαιώματα του ανθρώπου.

Κατ' αρχήν, δεν είναι αλήθεια ότι αυτό δε γίνεται κάτω από την ώθηση της Ευρωπαϊκής 'Ενωσης. Γίνεται κάτω από την ώθηση της Ευρωπαϊκής 'Ενωσης, τα περιθώρια έχουν στενέψει και γι' αυτό γίνεται και η παρέμβαση του Πρωθυπουργού μη τυχόν και έχουμε κάποια έκπληξη εδώ, γιατί είναι γεγονός ότι υπάρχουν συγκεκριμένες ημερομηνίες και προθεσμίες, που δεν πρέπει να ξεπερασθούν.

Είναι γεγονός ότι δεν μπορούμε να συμμετέχουμε στη συμφωνία της ένγκεν αν δεν υπάρξει προηγουμένως αυτή η ρύθμιση. Μη μας λέει τώρα ο κύριος Πρωθυπουργός ότι γίνονται για την προστασία του πολίτη. 'Οχι! Γίνονται για να προετοιμασθεί το έδαφος να μπούμε στο ευρύτερο σύστημα παρακολούθησης των πολιτών που είναι η συμφωνία ένγκεν. Αυτή είναι η πραγματικότητα. Ο πραγματικός στόχος ψήφισης και εφαρμογής αυτού του νομοσχεδίου είναι η δημιουργία των προϋποθέσεων, ώστε να λειτουργήσει επίσημα και στη Xώρα μας το λεγόμενο σύστημα ασφάλειας που προωθείται από τη Συνθήκη ένγκεν και που στην πραγματικότητα οδηγεί στο ηλεκτρονικό φακέλωμα των πολιτών, όχι πια σε εθνικό επίπεδο, αλλά σε ευρωπαϊκό επίπεδο. Αυτή είναι η αλήθεια.

Εμείς εδώ κάψαμε τους φακέλους, κύριε Πρόεδρε, -υποτίθεται ότι τους κάψαμε τους φακέλους- και τώρα ερχόμαστε να δημιουργήσουμε ηλεκτρονικούς φακέλους έτσι ώστε η πρόσβαση να είναι πιο εύκολη όχι μόνο από τις ελληνικές υπηρεσίες -τις όποιες υπηρεσίες- αλλά και από τις ευρωπαϊκές υπηρεσίες ή και τις αμερικάνικες ακόμα, γιατί δεν αποκλείει αυτές οι πληροφορίες να πάνε και πέρα από την Ευρωπαϊκή 'Ενωση.

Αυτό το νομοσχέδιο ουσιαστικά νομιμοποιεί την επεξεργασία πληροφοριών που αφορούν αυτό που ονομάζουμε σκληρό πυρήνα της ανθρώπινης προσωπικότητας όπως είναι η εθνική, η φυλετική καταγωγή, τα πολιτικά φρονήματα, οι θρησκευτικές, φιλοσοφικές πεποιθήσεις, η συνδικαλιστική δράση και η ερωτική, ακόμα, ζωή των ανθρώπων τόσο από δημόσιους, όσο και από ιδιωτικούς φορείς. Τονίστηκε από όλους τους ομιλητές αυτό το πράγμα.

Κύριε Πρόεδρε, είναι γεγονός ότι υπάρχει ανάγκη διευθέτησης αυτού του ζητήματος για την προστασία όμως, του πολίτη. Εδώ έχουμε και το εφεύρημα της δημιουργίας μιας αρχής η οποία δε λογοδοτεί, δεν ελέγχεται παρά μόνο από την εκάστοτε κυβέρνηση. Μη μου πείτε ότι αυτό δεν είναι ένα εργαλείο που θα το αξιοποιεί αυτός που έχει την εξουσία.

Εδώ, σε αυτά τα ζητήματα, νομίζω ότι το Σύνταγμά μας είναι καθαρό. Στα ζητήματα αυτά πρέπει να υπάρχει δικαστική εγγύηση. Δεν μπορεί μια οποιαδήποτε αρχή, έτσι όπως ορίζεται μάλιστα εδώ πέρα -και θα το δούμε όταν θα έρθουμε στα συγκεκριμένα άρθρα- να εγγυηθεί αυτό που μπορεί να εγγυηθεί η δικαστική αρχή. Δεν μπορεί. Είναι ένα εργαλείο στα χέρια της εκτελεστικής εξουσίας η οποία ασκείται μέσω του Υπουργού Δικαιοσύνης και δεν μπορεί αυτά τα πράγματα, με τον τρόπο που έχουν μπει σε αυτό το νομοσχέδιο, να εγγυηθούν για το άτομο, για τον πολίτη. Ποιος θα εγγυηθεί; Η αρχή αυτή ουσιαστικά διορίζεται από την πλειοψηφία. Η δικαστική αρχή δίνει εγγυήσεις. Αυτές τις εγγυήσεις που δίνει. Δε θα προχωρήσω στα άλλα ζητήματα, διότι θα τα αναφέρω όταν θα φθάσουμε στα συγκεκριμένα άρθρα. Εγώ θα έλεγα όμως, ότι ακόμα, κύριε Πρόεδρε, έχουμε ορισμένα περιθώρια. Δεν είναι ανάγκη να προσαρμοστούμε τόσο πολύ πια σε αυτές τις απαιτήσεις του διευθυντηρίου όπως άλλοτε έλεγε και ο Αρχηγός του Κόμματος της Πλειοψηφίας, της Ευρωπαϊκής 'Ενωσης. Δεν είναι ανάγκη σε όλα να είμαστε εντάξει με τις 

Σελίδα 4777 

κατευθύνσεις που δίνει αυτό το διευθυντήριο. Ε, ας μην είμαστε στη Συμφωνία Σένγκεν. 'Αλλωστε βλέπετε ότι οι άνθρωποι το καταλαβαίνουν και γι'αυτό άρχισαν με διαφορετικό τρόπο. Δεν έμπλεξαν απευθείας την Ευρωπαϊκή 'Ενωση σε αυτήν τη διαδικασία ελέγχου των ατόμων. Δημιούργησαν την ομαδούλα τους και σιγά-σιγά το διεύρυναν. Εμείς γιατί να τρέξουμε να μπούμε μέσα σε ένα τέτοιο σύστημα παρακολούθησης που προσβάλλει τον ίδιο τον άνθρωπο; Γιατί;

Νομίζω ότι θα ήταν ένα καλό βήμα αν το παίρνατε πίσω αυτό το νομοσχέδιο, κύριε Υπουργέ. Να το πάρετε πίσω, να κάνουμε μία συζήτηση, να κάνετε συζήτηση με τα Κόμματα, όπως συνηθίζετε να λέτε με την Ελληνική Κοινωνία, να κάνετε ένα διάλογο και να βρούμε τρόπους με τους οποίους πραγματικά θα υπερασπίζετε την προσωπικότητα του ανθρώπου.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ.Παναγιώτης Καμμένος έχει το λόγο.

ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, κυρίες και κύριοι συνάδελφοι, πράγματι η παρουσία του Πρωθυπουργού έδειξε την ιδιαίτερη σημασία που έχει για ορισμένους κύκλους αυτό εδώ το νομοσχέδιο. 'Εδειξε το πόσο καίει κάποια διευθυντήρια ή κάποιες δυνάμεις, που δεν αποκαλύπτονται εδώ στην Αίθουσα, να περάσει αυτό το νομοσχέδιο που θα στηρίξει εν συνεχεία την επικύρωση της Συνθήκης Σένγκεν.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Μας είπε ο κύριος Πρωθυπουργός ότι ζούμε στην κοινωνία της πληροφορικής, την κοινωνία της πληροφορικής που θα πρέπει να τη διασφαλίσουμε με νομοθετήματα για να μην υπάρχουν εξάρσεις, παρανομίες, για να μην προχωρούμε σε πράγματα επικίνδυνα για την ανθρώπινη ελευθερία, αλλά και για τους θεσμούς. Δεν μας είπε, όμως, το νομοσχέδιο το οποίο ήρθε, πού προφυλάσσει τον πολίτη από αυτήν την εξέλιξη της πληροφορικής.

Χρησιμοποιώ την πληροφορική και επειδή τη χρησιμοποιώ βλέπω στο Internet κατά πόσο πωλούνται παιδιά των πέντε ετών. Προβάλλονται γυμνά στις σελίδες του Internet, προωθείται η ανωμαλία, ο σατανισμός και πωλούνται ναρκωτικά τα οποία στέλνονται με πακέτα από την Αμερική ή από άλλες χώρες που έχεις παραγγείλει μέσα από το κομπιούτερ σου.

Βέβαια ο Πρωθυπουργός δεν μας είπε τίποτα για τη θέση της Ιεράς Συνόδου και των Αγίων Πατέρων του Αγίου 'Ορους, που είναι κάθετα αντίθετοι και μ' αυτό το νομοσχέδιο και με τη Συνθήκη Σένγκεν. Και ίσως δεν τον ενδιαφέρει γιατί μένει πιστός στο βιβλίο του "Προτάσεις για μία νέα πολιτική", όπου θεωρεί δείγμα νεοσυντηρισμού την έπαρση της ελληνικής σημαίας στα σχολεία και την πρωϊνή προσευχή. Εάν αυτό είναι νεοσυντηρητισμός, τότε ναι, είμαστε νεοσυντηρητικοί και δε θέλουμε με κανένα τρόπο τα παιδιά μας να μεγαλώσουν σε μία κοινωνία που θα έχει καταργηθεί και η εθνική υπόσταση και η χριστιανική ορθόδοξη πίστη.

Το μήνυμα στην κυβερνητική Παράταξη αλλά και στην επίσημη θέση της Νέας Δημοκρατίας, έδωσε το "όχι" των ογδόντα οκτώ ελευθέρων Βουλευτών, που, πέρα από κομματική γραμμή, αρνήθηκαν να ψηφίσουν κατ' αρχήν αυτό το σχέδιο νόμου. Το μήνυμα το έδωσαν οι χθεσιμοί ομιλητές στην Αίθουσα αυτή, οι 'Ελληνες Βουλευτές που μίλησαν όλοι, με δύο εξαιρέσεις, τον Εισηγητή της κυβερνητικής Παράταξης και τον Εισηγητή της Νέας Δημοκρατίας, κατά των συγκεκριμένων ρυθμίσεων του νομοσχεδίου, αλλά και του ίδιου του νομοσχεδίου. Δεν ευρέθη ούτε ένας Βουλευτής κυβερνητικής Παράταξης να το στηρίξει και ο μόνος που ευρέθη, ο κ. Στέλιος Παπαθεμελής, ήταν εκείνος ο οποίος το κατέκρινε και είπε ότι θα το καταψηφίσει. Αυτό δεν είναι Δημοκρατία; Ποια είναι η κοινοβουλευτική δημοκρατία όταν το σύνολο των Βουλευτών αντιδρά και όταν οι αποφάσεις παίρνονται με εντολή Κομμάτων;

Μας πιέζει, λέτε, η Ευρωπαϊκή 'Ενωση. Μας πιέζει να νομοθετήσουμε προκειμένου να αποδεχθούμε τη Συνθήκη Σένγκεν. Για ποια Ευρωπαϊκή 'Ενωση ομιλούμε, κύριε Πρόεδρε, κυρίες και κύριοι συνάδελφοι;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Γιατί δε μιλάτε πάνω στα άρθρα; Αυτά τα είπαμε χθες το βράδυ.

ΠΑΝΑΓΙΩΤΗΣ ΚΑΜΜΕΝΟΣ: Την Ευρωπαϊκή 'Ενωση και την Ενωμένη Ευρώπη που νοεί ο κ. Πάγκαλος, λέγοντας ότι η Τουρκία είναι Ευρωπαϊκή χώρα; Την ώρα που τα κεφάλια των Κούρδων, κύριε Υπουργέ, φωτογραφίζονταν στους Τούρκους στρατιώτες. Την ώρα που η Ελένη Φωκά προσπαθεί να μάθει ελληνικά στα παιδιά της Κύπρου. Την ώρα που οι εκκλησιές στην 'Ιμβρο και στην Τένεδο λεηλατούνται και οι τάφοι σκηλεύονται.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μιλάτε επί της αρχής ή επί των άρθρων;

ΠΑΝΑΓΙΩΤΗΣ ΚΑΜΜΕΝΟΣ: Τέτοια Ευρωπαϊκή 'Ενωση δεν επιθυμούμε και αν για τέτοια πράγματα μας πιέζει, αν μας πιέζει να δώσουμε τα στοιχεία των Ελλήνων πολιτών για να τα εκμεταλλεύεται, για να πιέζει τους 'Ελληνες πολίτες προκειμένου να απειλεί μάρτυρες προκειμένου να εκβιάζει πολιτικούς, τέτοια Ευρωπαϊκή 'Ενωση προσωπικά εγώ δεν την επιθυμώ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, μιλάμε επί των άρθρων;

ΠΑΝΑΓΙΩΤΗΣ ΚΑΜΜΕΝΟΣ: Το παρόν νομοσχέδιο αποτελεί την αρχή του τέλους μιας εποχής. Προσωπικά με προσβάλλει και ως 'Ελληνα και ως Ορθόδοξο Χριστιανό, αλλά και ως ελεύθερο άνθρωπο. Δε διαπραγματεύομαι ούτε την εθνική υπόσταση της Ελλάδος, ούτε τα απόρρητα της Ελληνικής Δημοκρατίας ούτε την ορθόδοξη πίστη μου. Γι αυτόν το λόγο, κύριε Πρόεδρε, κυρίες και κύριοι συνάδελφοι, αποχωρώ από αυτήν την Αίθουσα, αφήνοντας μόνο το μήνυμα που λάβατε και η Κυβέρνηση και όσοι συμφωνούν με το νομοσχέδιο, από τις ψήφους των ογδόντα οκτώ Βουλευτών που βρέθηκαν σήμερα εδώ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μην προσχωρήσεις όμως στον Τσοβόλα που απεχώρησε!

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα ότι με τις υπ'αριθμ. 171/131/16.1.1997 και 1105/902/12.3.1997 αποφάσεις του Προέδρου της Βουλής συγκροτήθηκαν οι Κριτικές Επιτροπές για τα βραβεία "Μνήμη Ελευθερίου Βενιζέλου" και "Μνήμη Xαριλάου Τρικούπη".

Οι σχετικές αποφάσεις θα καταχωριστούν στα Πρακτικά της σημερινής συνεδρίασης.

(Οι παραπάνω αποφάσεις έχουν ως εξής:

πρωτ.171

Αριθ. 

διεκπ.131

ΑΠΟΦΑΣΗ

Ο ΠΡΟΕΔΡΟΣ ΤΗΣ ΒΟΥΛΗΣ

'Εχοντες υπόψη:

1. το άρθρο 2 του Κανονισμού Απονομής Βραβείου για την προαγωγή των Κοινοβουλευτικών θεσμών (ΦΕΚ 165Α/16.6.1989), όπως μεταγενέστερα τροποποιήθηκε,

2. την υπ'αριθ. 1750/1437/3.4.1996 σχετική προκήρυξη,

3. την υπ'αριθμ. 6034/4922/11.11.1996 απόφαση,

4. το υπ'αριθ. 106/9.12.1996 έγγραφο του Koσμήτορα της Φιλοσοφικής Σχολής του Πανεπιστημίου Ιωαννίνων ως και το υπ' αριθ. Βα 3902/ 6-12-1996 έγγραφο του Πρύτανη του Αριστοτελείου Πανεπιστημίου Θεσσαλονίκης,

5. το υπ'αριθ. 47848/25.11.1996 έγγραφο της Ακαδημίας Αθηνών,

αποφασίζουμε,

συγκροτούμε την Κριτική Επιτροπή για τη χορήγηση βραβείου με την ονομασία "Μνήμη Ελευθερίου Βενιζέλου", αποτελούμενη από:

1. τον Α' Αντιπρόεδρο της Βουλής κ. Παναγιώτη Κρητικό, ως Πρόεδρο της Επιτροπής,

2. τον Ακαδημαϊκό κ. Κωνσταντίνο Δεσποτόπουλο, μέλος,

3. τον Ακαδημαϊκό και Πρόεδρο του Επιστημονικού Συμβουλίου της

Σελίδα 4778 

 

Βουλής, κ. Αριστόβουλο Μάνεση, Ομότιμο Καθηγητή Πανεπιστημίου, μέλος,

4. τον Καθηγητή του Τμήματος Ιστορίας και Αρχαιολογίας του Πανεπιστημίου Ιωαννίνων κ. Γ. Πλουμίδη, τακτικό μέλος και την κα Δοντά-Βισβίζη, Καθηγήτρια του ιδίου Τμήματος αναπληρωματικό μέλος,

5. τον Καθηγητή του Τμήματος Νομικής του Αριστοτελείου Πανεπιστημίου Θεσσαλονίκης κ. Παύλο Πετρίδη. 

Ο Πρόεδρος της Βουλής

Απόστολος Χρ. Κακλαμάνης

Κοινοποίηση:

- Δ/νση Επιστημονικών Μελετών

- Αναφερόμενους

Αθήνα,Μαρτίου 1997

πρωτ.1105

Αριθ.

διεκπ.902

ΑΠΟΦΑΣΗ

συγκροτήσεως Κριτικής Επιτροπής για την αξιολόγηση των βιογραφιών που υποβλήθηκαν στο πλαίσιο διαγωνισμού που προκηρύχθηκε με τη συμπλήρωση 100 χρόνων από τον θάνατο του Χαριλάου Τρικούπη.

Ο ΠΡΟΕΔΡΟΣ ΤΗΣ ΒΟΥΛΗΣ

'Εχοντας υπόψη:

1. την από 25 Απριλίου 1996 ειδική τιμητική συνεδρίαση της Βουλής για τη συμπλήρωση 100 χρόνων από τον θάνατο του Χαρίλαου Τρικούπη,

2. την υπ'αριθ. 3610/3053 από 18 Ιουλίου 1996 απόφαση προκήρυξης διαγωνισμού για τη συγγραφή βιογραφίας του Χαρίλαου Τρικούπη,

3. την υπ'αριθ. 372/271 από 27 Ιανουαρίου 1997 απόφαση του Προέδρου της Βουλής,

4. το από 4 Μαρτίου 1997 έγγραφο του Τομέα Ιστορίας και Αρχαιολογίας της Φιλοσοφικής Σχολής του Πανεπιστημίου Αθηνών, το υπ'αριθ. 211 από 6 Μαρτίου 1997 έγγραφο του Τμήματος Ιστορίας και Αρχαιολογίας της Φιλοσοφικής Σχολής του Αριστοτελείου Πανεπιστημίου Θεσσαλονίκης, το υπ'αριθ. 817 από 3 Μαρτίου 1997 έγγραφο του Παντείου Πανεπιστημίου Αθηνών και το υπ'αριθ. Α4084 από 18 Φεβρουαρίου 1997 έγγραφο του Δημοκριτείου Πανεπιστημίου Θράκης, αποφασίζουμε,

συγκροτούμε την Κριτική Επιτροπή για την αξιολόγηση των βιογραφιών του Χαρίλαου Τρικούπη, που υποβλήθηκαν στο πλαίσιο του ανωτέρω διαγωνισμού, αποτελούμενη από:

1. τον Α' Αντιπρόεδρο της Βουλής κ. Παναγιώτη Κρητικό, ως Πρόεδρο της Επιτροπής,

2. τον Καθηγητή του Τομέα Ιστορίας και Αρχαιολογίας της Φιλοσοφικής Σχολής του Πανεπιστημίου Αθηνών κ. Κ. Σβολόπουλο, τακτικό μέλος και τον Καθηγητή της ιδίας Σχολής κ. Ιωάννη Δημάκη, αναπληρωματικό μέλος,

3. την Καθηγήτρια του Τμήματος Ιστορίας και Αρχαιολογίας του Αριστοτελείου Πανεπιστημίου Θεσσαλονίκης κ. Βασιλική Παπούλια, τακτικό μέλος και τον Καθηγητή του ίδιου Τμήματος κ. Βασίλειο Κόντη, αναπληρωματικό μέλος,

4. τον Καθηγητή του Παντείου Πανεπιστημίου Αθηνών κ. Νεοκλή Σαρρή, τακτικό μέλος και τον Καθηγητή του ιδίου Τμήματος κ. Στέφανο Παπαγεωργίου, αναπληρωματικό μέλος,

5. τον Καθηγητή του Τμήματος Νομικής του Δημοκριτείου Πανεπιστημίου Θράκης κ. Κων/νο Μαυριά, τακτικό μέλος και τον Καθηγητή του ιδίου Τμήματος κ. Κρατερό Ιωάννου, αναπληρωματικό μέλος.

Ο ΠΡΟΕΔΡΟΣ ΤΗΣ ΒΟΥΛΗΣ

ΑΠΟΣΤΟΛΟΣ ΧΡ. ΚΑΚΛΑΜΑΝΗΣ

ΠΡΟΕΔΡΕΥΩΝ (Παναγιώτης Σγουρίδης): Ο κ. Αναστάσιος Πεπονής έχει το λόγο για πέντε λεπτά.

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, αισθάνομαι την υποχρέωση να εξηγήσω γιατί ψηφίζω το άρθρο 1 του υπό συζήτηση νομοσχεδίου. Προηγουμένως όμως επιτρέψτε μου να προβώ σε μία διευκρίνιση και σε μία συμπλήρωση της ιστορικής αλήθειας, στην οποία αναφέρθηκε ο κ. Φοίβος Ιωαννίδης.

Συμβαίνει να έχω την ευθύνη της σύστασης και της σύνθεσης της Eπιτροπής, η οποία επεξεργάστηκε αυτό το νομοσχέδιο. Δεν έχω όμως καμία ευθύνη για το περιεχόμενο των επιμέρους ρυθμίσεων.

Εις ό,τι αφορά την ιστορική ακρίβεια, θα ήθελα, συμπληρώνοντας τα όσα είπε ο κ. Ιωαννίδης, να θυμίσω ότι η πρόταση νόμου του ΠΑ.ΣΟ.Κ., στην οποία αναφέρθηκε, έγινε από έναν απόντα συνάδελφο, τον κ. Χρήστο Ροκόφυλλο.

'Ερχομαι τώρα στο άρθρο 1 να εξηγήσω γιατί το ψηφίζω και κατά κάποιον τρόπο να αρχίσω να εξηγώ γιατί είμαι αντίθετος με άλλες διατάξεις. Ορθά το άρθρο 1 προβλέπει ότι αντικείμενο του νόμου είναι η προστασία των δικαιωμάτων και των θεμελιωδών ελευθεριών των φυσικών προσώπων και ιδίως της ιδιωτικής ζωής. Υπάρχουν όμως διατάξεις, οι οποίες ακολουθούν και τις οποίες θα συζητήσουμε κυρίως την Τρίτη, όπως ανήγγειλε ο κύριος Πρόεδρος, οι οποίες αντιστρατεύονται και ουσιαστικά δημιουργούν μία εσωτερική παραβίαση αυτής της βασικής διάταξης του άρθρου 1.

Πρώτα-πρώτα, παραβιάζεται η ισότης των πολιτών. Και παραβιάζεται όχι μόνο τυπικά, αλλά και ουσιαστικά. Από την εμπειρία της καθημερινής ζωής, γνωρίζουμε ότι τα πρόσωπα, τα οποία προκαλούν ενδιαφέρον για τη συγκέντρωση στοιχείων, είναι κατά κανόνα τα δημόσια πρόσωπα. Βεβαίως να προστατευθεί και ο απλός πολίτης, ο ανώνυμος πολίτης, αλλά στην πράξη, στη ζωή, εκείνος ο οποίος κινδυνεύει περισσότερο, είναι ο ευρύτερα γνωστός.

Θα ήθελα να θυμίσω δημόσια πρόσωπα, όχι μόνο πολιτικούς, τους οποίους προφανώς είχαν υπόψη τους οι συντάκτες αυτών των κατ' εμέ μή παραδεκτών διατάξεων. Δε θα αναφερθώ σε ζώντας, θα αναφερθώ σε ανθρώπους, που δεν είναι πια κοντά μας.

Δεν ήταν δημόσιο πρόσωπο η Κατίνα Παξινού και ο Μινωτής; Δεν ήταν δημόσιο πρόσωπο ο Ελύτης και ο Σεφέρης; Δεν ήταν δημόσιο πρόσωπο ο Γιάννης Τσαρούχης και ο Μάνος Χατζιδάκης; Πού σταματάει αυτή η απαρίθμηση των δημοσίων προσώπων, των προσώπων της επικαιρότητας; Η κοπέλλα εξ άλλου η οποία διακρίθηκε για την ομορφιά της σε παγκόσμια κλίμακα, κατέστη πρόσωπο της επικαιρότητας. Και λοιπόν; Δικαιούται ο καθένας να μαζεύει στοιχεία, να τα χρησιμοποιεί οποτεδήποτε εκείνος κρίνει;

Κατά συνέπεια δεν παραβιάζεται μόνο, επαναλαμβάνω, τυπικά η ισότης των πολιτών. Ουσιαστικά μένει απροστάτευτη εκείνη η κατηγορία των πολιτών, η οποία έχει κατ' εξοχήν ανάγκη προστασίας και συνακόλουθα έχει ανάγκη προστασίας ο ίδιος ο δημόσιος βίος της Χώρας.

Δεν είναι δυνατόν να παρασιωπήσω, μιλώντας για το άρθρο 1, για τη σαφή αντίφαση, η οποία προκύπτει από διατάξεις, τις οποίες επεσήμανε τόσο η κα Μπενάκη, όσο και ο κ. Αυδής χθες.

Επιτρέπεται η παραβίαση του δικαιώματος προστασίας της ιδιωτικής ζωής και απαγορεύεται, όταν παραβιάζεται ουσιωδώς. 'Ηθελα να ξέρω με ποιο δικαίωμα ο νομοθέτης επιτρέπει την παραβίαση, αλλά θέτει ως όριο το ουσιώδες. Και ποιος είναι εκείνος ο σοφός, ο οποίος θα διαγράψει την αλάνθαστη τομή ανάμεσα στο ουσιώδες και το μη ουσιώδες; Σέβομαι το χρόνο, κύριε Πρόεδρε, δεν επεκτείνομαι, αλλά θέλω να ελπίζω ότι στο διάστημα από σήμερα μέχρι την Τρίτη, η Κυβέρνηση θα επεξεργαστεί ξανά διατάξεις, των οποίων τα αδύνατα σημεία ήδη επισημάνθηκαν, για να κάνουμε μία συζήτηση, η οποία θα μας επιτρέψει να ψηφίσουμε και τα άρθρα.

Κλείνοντας, θέλω να διευκρινίσω ότι αν αναφέρθηκα στη σύσταση επιτροπής είναι για να μην αφήσω καμία αμφιβολία ότι δεν ανήκω σε εκείνους -που δεν ξέρω και ποιοι είναι- που πιστεύουν ότι τα πράγματα πρέπει να μείνουν ως έχουν. Ασφαλώς απαιτείται παρέμβαση νομοθετική της Πολιτείας. Είμαι υπέρ της παρεμβάσεως, αλλά το ζήτημα είναι, ποια η κατεύθυνση της παρεμβάσεως και ποιες είναι οι ειδικές ρυθμίσεις, οι οποίες καθιστούν το νομοσχέδιο συνεπές προς εκείνο το οποίο διακηρύσσει με τη διάταξη του άρθρου 1, την οποία, επαναλαμβάνω, ψηφίζω χωρίς καμία επιφύλαξη.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας έχει 

Σελίδα 4779 

το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, όπως είπε ο Κοινοβουλευτικός μας Εκπρόσωπος καθώς και ο Ειδικός Αγορητής το νομοσχέδιο αυτό μας βρίσκει αντίθετους, όχι γιατί θεωρούμε ότι δε χρειάζεται ένα νομοσχέδιο για την προστασία την πραγματική του πολίτη, ούτε γιατί δεν έχουμε επίγνωση του τι γίνεται σήμερα στον τομέα της πληροφορικής, της συγκέντρωσης προσωπικών δεδομένων κ.λπ.

Πράγματι, η κατάσταση είναι πάρα πολύ άσχημη, αλλά γι'αυτό δεν είναι ανεύθυνη και η σημερινή Κυβέρνηση, όπως και οι προηγούμενες, όχι τόσο γιατί δεν έφεραν το νόμο, αλλά γιατί επέτρεψαν την ασυδοσία των πάντων αλλά και του Δημοσίου και του ιδιώτη σε βάρος των πολιτών.

Εμείς θα μπορούσαμε να συζητήσουμε τη σύνταξη ενός νομοσχεδίου που πραγματικά θα προστατεύει τον πολίτη. Αποδείξαμε χθες τις πρωϊνές ώρες, αλλά και τις προχωρημένες βραδινές όταν ξεκίνησε η συζήτηση του νομοσχεδίου, ότι το νομοσχέδιο σε καμία περίπτωση δεν προστατεύει. Και όχι μόνο δεν προστατεύει, αλλά ποδοπατεί κατάφωρα τις συνταγματικές προβλέψεις για τη συγκεκριμένη προστασία που προσφέρουν. Περιορίζει βάναυσα αυτήν την προστασία και θα το δούμε στη συζήτηση των άρθρων.

'Ετσι, λοιπόν, θα μπορούσε η Κυβέρνηση, αν ήθελε να είναι ειλικρινής ο κύριος Πρωθυπουργός, παίρνοντας υπόψη όλες αυτές τις παρατηρήσεις, να κάτσει να κουβεντιάσει, ακόμα περισσότερο που είχε πάρα πολλές φορές την ευκαιρία να ακούσει τις επιφυλάξεις, τις αντιρρήσεις των άλλων Κομμάτων αλλά και πολλών Βουλευτών της παράταξής του, όταν το συγκεκριμένο νομοσχέδιο ήρθε ξανά για συζήτηση και αποσύρθηκε.

'Επρεπε, λοιπόν, να κατανοηθεί από την Κυβέρνηση, ότι πριν φέρει για ψήφιση το νομοσχέδιο, να συζητήσει και να προχωρήσει σε τροποποιήσεις. 'Εγινε μία προσπάθεια τέτοιων τροποποιήσεων στην Επιτροπή. Η απάντηση που πήραμε από τον κύριο Υπουργό ήταν ότι θα τα δούμε αυτά στην Ολομέλεια. Θα μπορούσε από το πρωί ή από χθες, πριν ξεκινήσει η συζήτηση, αφού είχε αυτές τις προτάσεις, να κάνει ορισμένες τροποποιήσεις. Δεν το έκανε, πράγμα που σημαίνει ότι η Κυβέρνηση θέλει να περάσει ένα νομοσχέδιο, που θα δίνει τη δυνατότητα, για πρώτη φορά στα χρονικά της ιστορίας της Χώρας μας, της νόμιμης συγκέντρωσης στοιχείων και τώρα μάλιστα του ηλεκτρονικού φακελώματος.

Κύριε Πρόεδρε, στο άρθρο 1 θα έπρεπε κατ'αρχήν να απαγορεύεται η συγκέντρωση τέτοιων προσωπικών στοιχείων και όταν ακόμα υπάρχει συγκατάθεση, γιατί τι είδους συγκατάθεση μπορεί να δώσει ένας εξαθλιωμένος, ένας άνεργος, ένας πεινασμένος και τέλος πάντων ένας που βρίσκεται υπό εκβιασμό; Επίσης η συγκέντρωση στοιχείων να αφορά και τα νομικά πρόσωπα, όχι μόνο τα φυσικά πρόσωπα.

Γιατί πράγματι νομικό πρόσωπο είναι το σωματείο, είναι το συνδικάτο και ξέρουμε ότι μέσω της συγκέντρωσης στοιχείων για το σωματείο κ.λπ., μπορούν να συγκεντρωθούν πολύτιμα, σημαντικότατα προσωπικά στοιχεία των μελών του συνδικάτου.

Στο άρθρο 2, πολλές παρατηρήσεις θα μπορούσε να κάνει κανείς, αλλά κυρίως θα θέλαμε να σταθούμε στο ότι δίνεται η δυνατότητα με τον ορισμό που δίνετε για τα ευαίσθητα στοιχεία, να γίνεται ένα μπέρδεμα για να μπορείτε να δικαιολογήσετε προφανώς και στην κοινή γνώμη, τη συγκέντρωση τέτοιων στοιχείων. Μπερδεύετε σκόπιμα τα στοιχεία που είναι σχετικά με ποινικές διώξεις ή καταδίκες, με την υγεία, με την ερωτική ζωή, με τις πολιτικές, ή φιλοσοφικές πεποιθήσεις, ή θρησκευτικές αντιλήψεις.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Λίγο χρόνο παρακαλώ, κύριε Πρόεδρε. Ας υποτεθεί ότι δευτερολογώ κιόλας, γιατί δεν είχαμε τη δυνατότητα δευτερολογίας.

ΠΡΟΕΔΡΕΥΩΝ (Παναγιώτης Σγουρίδης): Δε θα γίνει αυτό. Τελειώστε, όμως. Θα σας δώσω κάποιο χρόνο, αλλά δεν είναι δευτερολογία. Σας παρακαλώ. Θα δημιουργηθεί κακό προηγούμενο.

ΣΤΡΑΤΗΣ ΚΟΡΑΚΑΣ: 'Ετσι, λοιπόν, δίνονται αυτές οι δυνατότητες, να γίνεται όλο αυτό το μπέρδεμα, για να μπορούμε να καλυπτόμαστε.

Εμείς πιστεύουμε ότι υπάρχουν ορισμένα στοιχεία, τα οποία σε καμια περίπτωση δεν θα έπρεπε κανένας, μα κανένας να συγκεντρώσει. Αναφέρθηκε ο κ. Αυδής. Γιατί πρέπει να ξέρετε τις θρησκευτικές μου πεποιθήσεις; Γιατί πρέπει να ξέρετε εσείς, το Δημόσιο, ο ιδιώτης, ο οποιοσδήποτε, ο εργοδότης, τις πολιτικές μου αντιλήψεις; Γιατί πρέπει να ξέρετε την ερωτική μου ζωή; Δεν το καταλαβαίνω. Και δεν ντρεπόμαστε να τα φέρνουμε αυτά εδώ μέσα; Θα έπρεπε να αναφέρεται "απαγορεύεται ρητά και κατηγορηματικά η συγκέντρωση τέτοιων πληροφοριών". Αλλιώς, πρέπει να μας εξηγήσετε τι τα χρειάζεσθε; Γιατί; 'Εχουμε δικαίωμα να ξέρουμε και εμείς και ο Ελληνικός Λαός. Γιατί δε μας λέτε σε τι θα σας βοηθήσει; Για τις καταδίκες, τις ποινές κ.λπ. το καταλαβαίνω, αλλά γιατί πολιτικές, θρησκευτικές, φιλοσοφικές αντιλήψεις, ερωτική ζωή κ.λπ.; Γιατί όλα αυτά; Στο όνομα της προόδου και του εκσυγχρονισμού; Δεν ξέρω στο όνομα τίνος πράγματος έρχονται εδώ αυτές οι ρυθμίσεις.

Παρακάτω, κύριε Πρόεδρε, θα θέλαμε να αναφερθούμε για παράδειγμα, στο εδάφιο ε', όπου μπορούν οι πάντες να κρατάνε τέτοια αρχεία -οι πάντες κυριολεκτικά, χωρίς εξαίρεση, στο εδάφιο ζ', όταν ο σκοπός και ο τρόπος της επεξεργασίας καθορίζονται με διατάξεις νόμου, κοινοτικές πράξεις κ.λπ. και τι γίνεται όταν δεν καθορίζονται. Στο εδάφιο ια' μιλάει γενικά για: "Συγκατάθεση του υποκειμένου των δεδομένων, κάθε ελεύθερη, ρητή και ειδική δήλωση βουλήσεως". Πώς θα γίνεται αυτή; Προφορικά; Και ποιος θα το βεβαιώνει; Αλλά εμείς είπαμε ότι και αν ακόμη υπάρχει συγκατάθεση, να μην επιτρέπεται συγκέντρωση τέτοιων ευαίσθητων ειδικά στοιχείων.

Για το άρθρο 3 στην παρ.3 εδάφιο β' και γ' δίνεται η δυνατότητα να συγκεντρώνονται προσωπικά δεδομένα και να διακινούνται, όχι μόνο ελεύθερα, όχι μόνο μέσα στο ίδιο το έδαφος της Χώρας, αλλά και μεταξύ των χωρών της Ευρωπαϊκής 'Ενωσης. Και βέβαια για τις υπόλοιπες χώρες χρειάζεται απόφαση της αρχής, η οποία αρχή ειπώθηκε ήδη τι είναι. Θα το πούμε και όταν έρθουμε στο άρθρο.

Στο άρθρο 4 επίσης, υπάρχουν πάρα πολλές παρατηρήσεις, αλλά και πάρα πολλές σκόπιμες κατά τη γνώμη μας ασάφειες. Για παράδειγμα στην παρ. 1 εδάφιο α' λέει "να συλλέγονται κατά τρόπο θεμιτό και νόμιμο για καθορισμένους, σαφείς και νόμιμους σκοπούς και να υφίστανται θεμιτή και νόμιμη επεξεργασία εν όψει των σκοπών αυτών". Τι σημαίνει αυτό το πράγμα;

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Και βεβαίως στο άρθρο 5 προβλέπεται ότι η επεξεργασία αυτή μπορεί να γίνεται από τους εργοδότες για τις συμβάσεις που θα υπογράψουν, από τους πάντες μπορεί να γίνεται συγκέντρωση και επεξεργασία προσωπικών στοιχείων. Στο εδάφιο στ', για παράδειγμα, της παρ.1 να αναφέρεται ότι "η επεξεργασία είναι απολύτως αναγκαία για την ικανοποίηση του έννομου συμφέροντος που επιδιώκει ο υπεύθυνος επεξεργασίας ή ο τρίτος....".

Tι σημαίνουν αυτά τα πράγματα; Και μας λέτε ότι το νομοσχέδιο αυτό είναι δουλεμένο και επεξεργασμένο για να προστατεύει τον πολίτη!

ΠΡΟΕΔΡΕΥΩΝ ( Παναγιώτης Σγουρίδης): Κύριε Κόρακα, τελειώσατε.

Ο κ. Σπυριούνης έχει το λόγο.

ΣΤΡΑΤΗΣ ΚΟΡΑΚΑΣ: Αναγνωρίστε ότι το κάνετε σκόπιμα, επίτηδες, για να καθιερώσετε με νόμιμο τρόπο το φακέλωμα και να δώσετε τη δυνατότητα στους εργοδότες, στους εκβιαστές, στους απατεώνες, σε όλους αυτούς που χρειάζονται τέτοιου είδους αρχεία -γιατί οι εργαζόμενοι και ο Λαός μας σίγουρα δεν τα χρειάζονται- για να μπορούν καλύτερα να χειραγωγούν τους λαούς.

ΠΡΟΕΔΡΕΥΩΝ ( Παναγιώτης Σγουρίδης): Ναι, αλλά πρώτα 

Σελίδα 4780 

πρέπει να μάθουμε να χειραγωγούμε τον εαυτό μας στο χρόνο και να πειθαρχούμε στον Κανονισμό.

Ορίστε, κύριε Σπυριούνη, έχετε το λόγο.

ΚΥΡΙΑΚΟΣ ΣΠΥΡΙΟΥΝΗΣ: Επειδή, κύριε Πρόεδρε, απουσίασα χθες λόγω κοινοβουλευτικής ευθύνης για άλλη αποστολή -το εξήγησα και στον κύριο Υπουργό και σε σας- θα μου επιτρέψετε να πω και εγώ τη γνώμη μου γύρω από την αρχή του νομοσχεδίου.

Η ομιλία του κυρίου Πρωθυπουργού ήταν τόσο διαυγής και με τόση παρρησία, με τόση μετριοφροσύνη, με τόση πληρότητα, ώστε έδωσε έναν επιπρόσθετο τόνο στη σοβαρή αυτή υπόθεση, που έρχεται να καλύψει το συζητούμενο νομοσχέδιο.

Η απορρόφηση της τεχνολογίας και των σύγχρονων δεδομένων μιας οικουμενικής ζωής, που απλώνεται και περιβάλλει όλες τις χώρες, μικρές και μεγάλες, και διαμορφώνει ευρύτερους κανόνες ζωής, τους οποίους επιβάλλει σε όλες τις χώρες αν θέλουν να διαδραματίζουν το ρόλο που δικαιούνται, επιβάλλει την υποχρέωση μιας στοιχειώδους προσαρμογής ή τουλάχιστον μιας προσπάθειας να ακολουθήσει η κοινωνία που θέλει να λέγεται σοφή, που θέλει να εξασφαλίζει τις προϋποθέσεις επιβίωσης.

Η απορρόφηση, λοιπόν, της τεχνολογίας, η απορρόφηση της πληροφορικής είναι αναγκαίος όρος και για την Πατρίδα μας. Είναι αναγκαίος όρος εκσυγχρονισμού. Η ολίσθησή της, το άπλωμά της μέσα και στον ευαίσθητο χώρο της πληροφορικής, που φθάνει να φωτίζει τα προσωπικά στοιχεία ενός ατόμου, θα πρέπει αναμισβητήτως να γίνεται μέσα στις συνταγματικές γραμμές των ορίων που καθορίζουν τα σχετικά άρθρα, όπως είναι το άρθρο 2 παρ.1 περί προστασίας της ανθρώπινης αξίας, σαν υψίστη μέριμνα της Πολιτείας. Θα πρέπει να γίνεται μεσα στο πλαίσιο του άρθρου 5 περί ελεύθερης διαμόρφωσης της προσωπικότητας του ατόμου. Θα πρέπει γενικά να γίνεται με τρόπο, που να μην παραβιάζεται σαφώς η γραμμή της ανθρώπινης αξιοπρέπειας και της ανθρώπινης αξίας.

Το νομοσχέδιο παραβιάζει αυτές τις γραμμές; Θέτει το νομοσχέδιο όρους και προϋποθέσεις ασφαλείας της προσωπικής ζωής; Αναμφισβητήτως, ναι. 'Ισως το κάνει με τρόπο που μπορεί να μην είναι πλήρης. Εγώ δε θα υποστηρίξω την απόλυτη πλευρά, όπως εξάλλου έπραξε με τόση γενναιότητα ο Πρωθυπουργός, με τόση ειλικρίνεια. Αλλά δεν μπορώ να μη μείνω στην πλέον μετριόφρονα αντίληψη της Συμπολίτευσης ότι βάζει επιτέλους σ'ένα άναρχο καθεστώς μία αρχή, βάζει κανόνες, καθορίζει ένα πλαίσιο. Γι'αυτό, κύριε Υπουργέ, εψήφισα επί της αρχής ελευθέρως -γιατί καμία κομματική γραμμή δεν εδόθη σε κανέναν- όπως όλοι οι συνάδελφοί μου.

Θα έλθω τώρα στα συζητούμενα άρθρα.

Το άρθρο 1 καθορίζει το αντικείμενο του παρόντος νόμου. Και το καθορίζει με έναν τρόπο που απονείμει το σεβασμό στις οριακές γραμμές των ατομικών δικαιωμάτων και των ελευθεριών του ατόμου.

Το άρθρο 2 δίδει συγκεκριμένους ορισμούς. Και δίνει τους ορισμούς αυτούς για να καθορίσει με περισσότερη διαύγεια και απολυτότητα το πλαίσιο μέσα στο οποίο θα κινηθούν οι σχετικές διατάξεις. Είναι μία δικλείδα ασφαλείας, που εκ προοιμίου, από την αρχή το νομοσχέδιο θέλει να θέσει για να κάνει συγκεκριμένη τη σκέψη του νομοθέτη, ότι προστατεύονται οι υπέρτατες αξίες, ατομικά δικαιώματα, ατομικές ελευθερίες.

Το άρθρο 3 διαμορφώνει το πεδίο εφαρμογής των διατάξεων του συζητουμένου νομοσχεδίου και ομιλεί περί επεξεργασίας αυτοματοποιημένης ή μη αυτοματοποιημένης, θέτοντας και συγκεκριμένες οριακές γραμμές και διευκρινίσεις.

Το άρθρο 4 δίδει τα χαρακτηριστικά των δεδομένων του προσωπικού χαρακτήρα, για τα οποία επιτρέπεται και θεωρείται νόμιμη η επεξεργασία.

Κι εδώ αναφέρεται πότε επιτρέπεται η επεξεργασία, με λεπτομερείς διατάξεις και διευκρινίσεις, που υλοποιούν και εκφράζουν τη βαθύτερη διάθεση του νομοθέτη να κινηθεί μέσα στο πνεύμα της ευαισθησίας προς τα προστατευόμενα αγαθά του ατόμου.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κ. Βουλευτή)

Και το άρθρο 5 -για να μείνω μέσα στα χρονικά όρια της ομιλίας μου- θέτει τις προϋποθέσεις επεξεργασίας και καθορίζει ότι η επεξεργασία πρέπει να γίνεται κάτω από ορισμένους όρους, να είναι αναγκαία για την εκτέλεση της σύμβασης, να δίδεται η συγκατάθεση,όταν οι αντικειμενικές και υποκειμενικές συνθήκες του ατόμου το επιτρέπουν, να διαφυλάττει ζωτικά συμφέροντα κ.λπ.

Ο συνδυασμός των συζητουμένων άρθρων της πρώτης ενότητας, από 1 έως 5, πιστεύω ότι οδηγούν στο συμπέρασμα, πως ο νομοθέτης καταβάλλει κάθε προσπάθεια για να κατοχυρώσει το πλαίσιο που θα εξασφαλίζει τα ατομικά δικαιώματα και τις ατομικές ελευθερίες. 

Ψηφίζω και τα πέντε άρθρα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Καψής έχει το λόγο.

ΓΙΑΝΝΗΣ ΚΑΨΗΣ: Κύριε Πρόεδρε, δεν θα έπαιρνα το λόγο, διότι ο κ. Πεπονής με υπερκάλυψε και θα παρακαλούσα, όσα είπε, να καταχωρηθούν στα Πρακτικά και ως δική μου άποψη.

Απασχολώ, όμως, το Σώμα, για να κάνω δύο παρατηρήσεις και μία εισήγηση.

Η πρώτη παρατήρησή μου απευθύνεται προσωπικά προς τον Υπουργό, ο οποίος έχει πλούσιο ιστορικό αγώνων υπέρ της Δημοκρατίας και των ατομικών δικαιωμάτων και τον παρακαλώ -για να μπορέσω να ψηφίσω το άρθρο αυτό- να μου αναφέρει μία περίπτωση, υποθετική, κατά την οποία η συγκέντρωση ευαισθήτων στοιχείων, μπορεί να αποτελέσει όφελος για το κοινωνικό σύνολο. Παρακαλώ να με διακόψει και να μου πει μία, την πλέον φανταστική και υποθετική. Διότι, αν δε με διακόψει, οφείλει το Σαββατοκύριακο να σκεφθεί πάνω σ' αυτήν τη διάταξη και να απαγορεύσει ρητά και κατηγορηματικά οποιαδήποτε συγκέντρωση ευαίσθητων στοιχείων.

Δεν μπορώ να καταλάβω γιατί το κοινωνικό σύνολο ή η Πολιτεία θα προστατευθεί, εάν γνωρίζουν ποιες είναι οι ερωτικές μου προτιμήσεις ή δραστηριότητες.

Δε φοβάμαι, κύριε Υπουργέ. Γνωρίζετε ότι όλη μου η ζωή είναι ανοιχτή σαν βιβλίο. Σας κάνω εξυπηρέτηση. Δεν πρέπει αυτή η διάταξη να έχει την υπογραφή του Γιαννόπουλου.

Θέλω να σας επισημάνω και ένα δεύτερο στοιχείο. Eπανειλημμένως αναφέρεται ότι επιτρέπεται η συγκέντρωση προσωπικών στοιχείων ευαισθήτου χαρακτήρα, εάν το υποκείμενο έδωσε τη συγκατάθεσή του.

Μα, μήπως η προστασία των ατομικών δικαιωμάτων, η προστασία της Δημοκρατίας, έγινε προσωπική υπόθεση δική μας; Μήπως πρέπει να ξαναπάμε στα θρανία και να ξαναμάθουμε νομικά, τα οποία τόσο συχνά μας θυμίζει ο κύριος Υπουργός Δικαιοσύνης;

Και ποιος -και συμφωνώ με τον κ. Αυδή, έχω το θάρρος να το λέω-εγγυάται ότι αυτή η συγκατάθεση δε θα δοθεί υπό το κράτος εκβιασμού, απειλών ή παραπλάνησης;

Και δεν υπάρχει, κύριε Υπουργέ, μία απαραίτητη ασφαλιστική δικλείδα. Κάτι ελέχθη για την 'Ενωση Ιδιοκτητών Τύπου. Ε, και; Τι σημαίνει "ζητάνε"; Δηλαδή γιατί; Μία είναι μόνο η χρησιμότης, της συγκέντρωσης ευαισθήτων στοιχείων, αυτής του εκβιασμού. Αν έχει ο κύριος Υπουργός ένα άλλο παράδειγμα, να ζητήσω συγγνώμη ευθαρσώς εδώ στην Αίθουσα.

Λείπει και μία τελευταία ασφαλιστική δικλείδα, δικαίωμα και υποχρέωση. Το δικαίωμα του ατόμου, για το οποίο έχουν συγκεντρωθεί στοιχεία, να ζητά τα στοιχεία και να προσφεύγει στη Δικαιοσύνη, εάν προσβάλλεται και η υποχρέωση όσων συγκεντρώνουν αυτά τα στοιχεία, θα τα πούμε πιο κάτω, να ειδοποιούν ότι "τα συγκεντρώνουμε", ότι σας φακελώνουμε, κύριε".

Βέβαια είδαμε και μία άλλη παράνοια σ' αυτήν την Αίθουσα. Εμείς της Συμπολίτευσης ψηφίσαμε την αρχή του νομοσχεδίου, διότι πράγματι θέλουμε να μπει μία τάξη, αλλά όχι αυτή η έννομος τάξις, όχι αυτή η νέα τάξις, αλλά μία έννομος τάξις.

Θα μου επιτρέψουν οι απόντες συνάδελφοι της Αντιπολί-

Σελίδα 4781 

τευσης, να πω ότι είναι ένα προϊόν πιέσεων, που εδέχθημεν σε όλες τις Επιτροπές από την Αντιπολίτευση, όταν μιλούσε χωρίς ακροατήριο, να προχωρήσουμε στη σύμβαση του Σένγκεν. Σήμερα γιατί, έχοντες ακροατήριο, αλλάζετε θέση; Αν υπάρχουν αμαρτίες σ' αυτό το νομοσχέδιο, τις οποίες εμείς οι Βουλευτές της Συμπολίτευσης θα επισημάνουμε και θα ζητήσουμε να διορθωθούν, οι διαφωνήσαντες δεν είναι οι αναμάρτητοι για να ρίψουν το λίθο.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κα Μπενάκη ζήτησε το λόγο για να δευτερολογήσει.

Ορίστε, κυρία Μπενάκη.

ΑΝΝΑ ΜΠΕΝΑΚΗ ΨΑΡΟΥΔΑ: Κύριε Πρόεδρε, θα περιοριστώ σε ορισμένες επιμέρους παρατηρήσεις στα άρθρα, γιατί τις γενικότερες τοποθετήσεις τις έκανα επανειλημμένως σ' αυτό το νομοσχέδιο.

Θα ήθελα, αναφερόμενη στο άρθρο 2 και στους ορισμούς που δίδονται, να επισημάνω κάτι που είπα και επί της αρχής, ότι η συγκατάθεση, όπως ορίζεται, είναι ελλιπής κατά το ότι δεν αναφέρει και την έκφραση "εν πλήρει επιγνώσει". Προτείνω, λοιπόν, μετά από τη φράση "κάθε ελεύθερη ρητή και ειδική δήλωση βουλήσεως, που εκφράζεται με τρόπο σαφή" να προστεθεί "και εν πλήρει επιγνώσει".

ΣΤΡΑΤΗΣ ΚΟΡΑΚΑΣ: Πώς θα γίνει; Προφορικά θα γίνεται, κυρία Μπενάκη; 

ΑΝΝΑ ΜΠΕΝΑΚΗ ΨΑΡΟΥΔΑ Στο γενικό ορισμό είναι προφορικά, αλλά επιφυλάσσομαι στο άρθρο 7, του οποίου θα προτείνω μία άλλη διατύπωση, εκεί η συγκατάθεση να είναι γραπτή. Αλλά στο γενικό ορισμό είναι ρητή και θέλω να προτείνω να προστεθεί και η φράση "και εν πλήρει επιγνώσει".

Σε σχέση με τη συγκατάθεση και το άρθρο 5, προτείνω η συγκατάθεση στα απλά προσωπικά δεδομένα να είναι αποφασιστική. Δηλαδή ο κανόνας να είναι να μη γίνεται επεξεργασία προσωπικών δεδομένων χωρίς συγκατάθεση και μόνο κατ' εξαίρεση να αναφερθούν οι περιπτώσεις β' έως στ', ως εξαιρέσεις στη συγκατάθεση.

Γι' αυτό θα έλεγα στο άρθρο 2, η παράγραφος 1 να διατυπωθεί ως εξής: "Επεξεργασία δεδομένων προσωπικού χαρακτήρα επιτρέπεται μόνο όταν το υποκείμενο έχει δώσει τη συγκατάθεσή του", και εννοώ τη συγκατάθεσή του, όπως περιγράφεται βέβαια στο άρθρο 2.

Παράγραφος 2: "Κατ' εξαίρεση επιτρέπεται η επεξεργασία και χωρίς τη συγκατάθεση, όταν" και ακολουθούν οι υπόλοιπες περιπτώσεις.

Τώρα θα κάνω μερικά σχόλια νομοτεχνικού χαρακτήρα σε παρατηρήσεις νομοτεχνικού χαρακτήρα.

'Ακουσα με πάρα πολύ προσοχή τον κ. Κουβέλη. Πάντα προσέχω τις παρατηρήσεις του. Πιστεύω ότι αυτά τα οποία εσχολίασε στο άρθρο 2 και επρότεινε, έχουν μάλλον ακαδημαϊκό χαρακτήρα και όχι τόσο πρακτικά νομοτεχνικό, αν θεωρήσουμε ότι ψηφίζεται αυτό το άρθρο.

Το να σβήσουμε τα "ευαίσθητα δεδομένα" ως περίπτωση β' του άρθρου 2 σημαίνει ότι και τα ευαίσθητα δεδομένα τα υπάγουμε στα απλά προσωπικά δεδομένα. Και στερούμε εν τοιαύτη περιπτώσει τον πολίτη από την προστασία ειδικά των ευαίσθητων δεδομένων. Το εάν τα ευαίσθητα δεδομένα αναφέρονται ρητά και κατά περιεχόμενο στο άρθρο 2 είναι διότι παρακάτω πρέπει να γίνει η ρύθμιση του άρθρου 7, η οποία ...

ΦΩΤΗΣ ΚΟΥΒΕΛΗΣ: Μου επιτρέπετε, κύριε Πρόεδρε;

ΠΡΟΕΔΡΕΥΩΝ (Παναγιώτης Σγουρίδης): Ναι, βεβαίως. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν αφήνετε στο άρθρο 7 να τα κουβεντιάσουμε αυτά;

ΦΩΤΗΣ ΚΟΥΒΕΛΗΣ: Κύριε Υπουργέ, βεβαίως στο άρθρο 7, αλλά μια και έχουμε ζήτημα ορισμού στο άρθρο 2, εγώ σας είπα να μην υπάρχει καν ως ορισμός και να υπάρχει ευθεία ρύθμιση για την απαγόρευση. Κα Μπενάκη, συμφωνώ.

ΑΝΝΑ ΜΠΕΝΑΚΗ-ΨΑΡΟΥΔΑ: Οπότε εκεί θα μπει και ο ορισμός ...

ΦΩΤΗΣ ΚΟΥΒΕΛΗΣ: Ακριβώς, αλλά να απαγορεύεται ευθέως.

ΑΝΝΑ ΜΠΕΚΑΚΗ-ΨΑΡΟΥΔΑ: Αυτό είναι άλλο θέμα. Ευθέως απαγορεύεται στο άρθρο 7. Απλώς έχει ορισμένες εξαιρέσεις, οι οποίες...

ΣΤΡΑΤΗΣ ΚΟΡΑΚΑΣ: Υπάρχουν εξαιρέσεις οι οποίες καταργούν την απαγόρευση.

ΑΝΝΑ ΜΠΕΝΑΚΗ-ΨΑΡΟΥΔΑ: Ναι, οι εξαιρέσεις. Και συμφωνώ απόλυτα και με τον κ. Πεπονή και με τον κ. Καψή και τα είπα άλλωστε πρώτη εγώ από του Βήματος, ότι τουλάχιστον σε σχέση με τα δημόσια πρόσωπα και τη δημοσιογραφική χρήση, εδώ ανοίγουν πόρτες, οι οποίες δεν κλείνουν με τίποτα.

Επίσης θα ήθελα να παρατηρήσω σε σχέση με όσα είπε ο κ. Κουβέλης πάλι, ότι όντως είναι αόριστη η διατύπωση του άρθρου 4 για τη "θεμιτή" και "νόμιμη" επεξεργασία. Αλλά εδώ αντίθετα απ' ό,τι συμβαίνει στους ποινικούς νόμους, κύριε Κουβέλη, αυτή η αοριστία ενεργεί υπέρ του προστατευομένου προσώπου, δηλαδή η διεύρυνση της νομιμότητας ή του θεμιτού επί τη βάσει της οποίας επιβάλλεται και ποινική κύρωση στο τέλος, για όποιον δεν τηρεί τα αρχεία κατά τρόπον θεμιτό και νόμιμο, αυτή η αοριστία εδώ ενεργεί εις όφελος του πολίτη, διότι η αρχή έχει τη δυνατότητα να διευρύνει το θεμιτό και το νόμιμο όσο θέλει -γιατί πράγματι είναι αόριστες έννοιες-και επομένως να θέσει μεγαλύτερες ασφαλιστικές δικλείδες.

Αυτά είχα να πω, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θέλετε το λόγο;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Βεβαίως.

ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θέλω το λόγο και για τα Πρακτικά κυρίως.

Κατ' αρχήν μιλήσατε οι περισσότεροι για το άρθρο 7. Να απαντήσω, λοιπόν, και σ' αυτό.

Με το άρθρο 7 απαγορεύεται η συλλογή και η επεξεργασία ευαίσθητων δεδομένων. Είναι γενική αρχή. Σε ποιές, περιπτώσεις πρέπει να επιτρέψει η αρχή, εκείνη η οποία δημιουργείται; 'Εχει κάποια περιπτωσιολογία, αλλά επειδή δεν έχω ώρα θα τα κουβεντιάσουμε αυτά στο άρθρο 7.

Δέχομαι τις παρατηρήσεις της κας Μπενάκη, να προστεθούν αυτά και να διορθωθούν στο άρθρο 2 και στο άρθρο 5. Θα τα υπαγορεύσετε ύστερα να τα περάσουμε στα Πρακτικά.

(Οι παραπάνω παρατηρήσεις της κας Μπενάκη, έχουν ως εξής:

"Τροποποιήσεις στο νομοσχέδιο για την "προστασία του ατόμου από την επεξεργασία δεδομένων προσωπικού χαρακτήρα".

'Αρθρο 2 περίπτωση ια): Να προστεθεί μετά τη φράση "με τρόπο σαφή" και η φράση "και εν πλήρει επιγνώσει".

'Αρθρο 5:

1. Επεξεργασία δεδομένων προσωπικού χαρακτήρα επιτρέπεται μόνο όταν το υποκείμενο έχει δώσει τη συγκατάθεσή του.

2. Κατ' εξαίρεση επιτρέπεται η επεξεργασία και χωρίς τη συγκατάθεση όταν:

α), β) κ.λπ. (παρατίθενται οι περιπτώσεις β - στ του νομοσχεδίου αναριθμούμενες).

3. (Παρατίθεται η παράγραφος 2 αναριθμούμενη ως 3).")

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχω, όμως, να απαντήσω και σε ορισμένες παρατηρήσεις και των φυγόντων ή των απόντων. Από το πρωί είχαμε παρατηρήσεις και τώρα σηκώθηκαν και έφυγαν όλοι. Θέλω να πω ότι η πρόταση νόμου της Νέας Δημοκρατίας έχει υπογραφεί από διακεκριμένα στελέχη της: Από τον κ. 'Εβερτ, τον κ. Βαρβιτσιώτη, τον κ. Μητσοτάκη, την κα 'Αννα Ψαρούδα -Μπενάκη, τον κ. Ζαφειρόπουλο, τον κ. Φούσα, τον κ. Μαρκογιαννάκη, τον κ. Χωματά, την κα Φουντουκίδου και τον κ. Σταύρου.

Ο κ. Ζαφειρόπουλος, η κα Φουντουκίδου και ο κ. Σταύρου κατεψήφισαν το νομοσχέδιο επί της αρχής ενώ το έχουν υπογράψει.

Σελίδα 4782 

 

Θέλω να μιλήσω για την αξιοπιστία του πολιτικού. Είναι αυτό αξιοπιστία; Είναι αξιοπιστία, επίσης, του Κόμματος της Νέας Δημοκρατίας, που, πλην επτά, οι οποίοι ψήφισαν την αρχή του νομοσχεδίου, οι άλλοι ψήφισαν όχι; Δεν πρέπει αυτό να το παρατηρήσει κανείς, να το ελέγξει και να το κατακρίνει; Και ύστερα μιλάμε για το πώς οι πολίτες θα εμπιστεύονται τους πολιτικούς όσον αφορά την άσκηση κάποιας πολιτικής;

Είναι συμπεριφορά το να βγάζει ένα λόγο ένας Αρχηγός Κόμματος εδώ και να σηκώνεται να φεύγει, με την αιτιολογία ότι το νομοσχέδιο έμεινε πίσω ή λέγοντας "εγώ σηκώνομαι και φεύγω" και να μην κάθεται να συζητήσει;Αυτό αποτελεί πράξη πολιτικής δειλίας και πολιτικής δημαγωγίας και έλλειψη σεβασμού προς το Κοινοβούλιο. Ακόμα αποτελεί έλλειψη σεβασμού και προς τους συναδέλφους. Εκτός αν έχει το αλάθητο ο κ. Τσοβόλας, σαν τον Πάπα, που και αυτό εγκαταλείφθηκε τώρα τελευταία.

Είμαι υποχρεωμένος να το πω, γιατί είπε ότι "το παρελθόν είναι σεβαστό, οι αγώνες όλων μας είναι σεβαστοί, αλλά, όμως, πρέπει να βεβαιώνονται καθημερινά και να μην έχουν ημερομηνία λήξης, σε σχέση με τη Δημοκρατία, τα δικαιώματα της ελευθερίας, αλλά και την κοινωνική Δικαιοσύνη".

Δηλαδή η πολιτική του ΠΑ.ΣΟ.Κ. έχει οπωσδήποτε ημερομηνία λήξης, γιατί ο περιούσιος λόγος του κ. Τσοβόλα δε γίνεται δεκτός; Είναι εκείνος που θα καθυποβάλει μια συμπεριφορά, σύμφωνα με τις απόψεις του;

Και παρελθόν έχουμε και παρόν έχουμε και μέλλον θα έχουμε και λήξη δε θα έχουμε. Φοβούμαι για τον κ. Τσοβόλα, μήπως έχει εκείνος λήξη στην επόμενη τετραετία , αν η δημαγωγία του παίρνει αυτά τα φτερά της ασυδοσίας και θα έλεγα και της αυθαιρεσίας.

Αυτά τα λέω, επειδή με προσέβαλε προσωπικώς.

Κατά τα άλλα, όλες οι χώρες της Ευρωπαϊκής 'Ενωσης έχουν θεσπίσει τέτοια νομοθετήματα. Οι Σκανδιναβικές χώρες θέσπισαν νομοθετήματα για την προστασία απ' όλα αυτά τα φακελώματα, που κάνουν διάφορες οργανώσεις, πρόσωπα, ενώσεις κ.λπ. και εμείς δεν έχουμε ακόμη κάνει κάτι σχετικό. Βλέπετε ότι τα δύο μεγάλα Κόμματα, το καθένα με τη δική του θα έλεγε κανείς πολιτική φιλοσοφία, έφεραν νομοσχέδια ενώπιον της Βουλής.

'Ολες οι χώρες το έκαναν. Δεν έχει σημασία ποιες χώρες είναι μέσα στο Σένγκεν, ας το πούμε, ή Σέϊνγκεν, όπως το είπε κάποιος συνάδελφος εδώ -γαλλική έκφραση είναι, άλλη έκφραση είναι, δεν ξέρω πώς ακριβώς λέγεται, Σένγκεν το ξέρουμε- και δε θα έλεγα ότι κατά τρόπο απόλυτο πρέπει κανείς να παίρνει το σταυρό της Αναστάσεως και της επαναστάσεως για λογαριασμό του και μόνο. Μπορεί να έχουμε κάνει και λάθη, να έχουμε σημειώσει οπωσδήποτε και αβλεψίες, όμως, με καλή πίστη είμαστε όλοι εδώ μέσα για να βρούμε το καλύτερο.

Εγώ δέχθηκα τις παρατηρήσεις επί του νομοσχεδίου, της κας Μπενάκη και του κ. Παυλόπουλου στη συζήτηση της Κοινοβουλευτικής Επιτροπής και επέφερα αυτές τις τροποποιήσεις, τις οποίες ανέφερα την πρώτη ημέρα εδώ και διορθώσαμε το νομοσχέδιο. 'Εχω απόλυτα καλή πίστη. Και βλέπω και την πικρία της κας Μπενάκη σήμερα, να εγκαταλείπεται από το σύνολο της δεξιόφρονος παράταξης, για να ικανοποιήσουμε ορισμένες άλλες απόψεις ορισμένων ψηφοφόρων, εκείνων που ο φίλος μου ο Γιακουμάτος οπωσδήποτε ηγείται, ο οποίος έφερε εδώ τον κόσμο και σηκώθηκε και έφυγε.

Σηκώθηκε και έφυγε ο κ. Γιακουμάτος, σηκώθηκε και έφυγε και ο κ. Καμμένος, σηκώθηκαν και έφυγαν όλοι οι "Καμμένοι" από εδώ και δεν έκατσαν να κουβεντιάσουμε, να μας βοηθήσουν ή να δώσουν εξηγήσεις.

Χρειαζόταν η ομιλία του Πρωθυπουργού, ο οποίος έχει μια γενικότερη θεώρηση των πραγμάτων εκ του ευρωπαϊκού γίγνεσθαι και αν θέλετε βοήθησε και μένα στο να μην ξαναπώ κάποια πράγματα. Είπα χθες βράδυ "δε το διαβάσατε το νομοσχέδιο, κύριοι της Νέας Δημοκρατίας, που μιλάτε έτσι. Κανένας δεν το διάβασε".

Είναι σαν την παρουσίαση του βιβλίου του Θεοδωράκη χθες. Εγώ έκανα μία παρουσίαση κριτική. 'Αλλοι μίλησαν για τα πολιτικά πράγματα, χωρίς να έχουν ανοίξει το βιβλίο και να με συγχωρούν που θα το πω και αυτό, για να πάρω και τις ευχαριστίες του Θεοδωράκη, γιατί δεν τον αδίκησα . Είπα ότι είχε μεν εξάρσεις, κάθε τόσο μας ξάφνιαζε, αλλά δίνει ο άνθρωπος ορισμένες εξηγήσεις.

Και όταν τον άφησαν έξω από τον πρώτο Συνασπισμό, κάποιος του είπε "μοίρασαν τις καρέκλες και δεν έχεις ούτε το δρόμο να περάσεις απέξω". Και φαίνεται ότι θύμωσε από εκεί και πέρα και τα έφτιαξε με τον Μητσοτάκη ύστερα. Να μην τα πεις; Τα είπαμε.

Σε όλες, λοιπόν, τις χώρες, για τη συγκέντρωση των ευαίσθητων στοιχείων, υπάρχει η γενική αρχή της απαγόρευσης και είναι αυτά που είπαμε. Βέβαια η εθνική κατάσταση, τα πολιτικά φρονήματα, η ερωτική ζωή, η υγεία, η ποινική κατάσταση, οι θρησκευτικές δοξασίες, όλα αυτά απαγορεύονται. Δεν ξέρω γιατί για την ερωτική ζωή μιλήσατε όλοι. Να υποπτευθώ για το Γιάννη Καψή, ότι έχει κάποιο εξώγαμο; Δεν μπορώ να το πω, δηλαδή. Βάζω τα χέρια μου στη φωτιά, για άλλους λόγους, όχι γιατί δεν είναι ικανός...

ΓΙΑΝΝΗΣ ΚΑΨΗΣ: Τα δικά μου εξώγαμα, αν υπάρχουν, δεν είναι νόθα. Αυτό το νομοσχέδιο είναι νόθο. Περιμένω, όμως, να μου δώσετε το παράδειγμα που σας ζήτησα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εντάξει, κύριε Καψή. Θα το λάβω υπόψη μου.

ΠΡΟΕΔΡΕΥΩΝ (Παναγιώτης Σγουρίδης): Μην κολάζεσθε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριοι συνάδελφοι, ο προσδιορισμός των ευαίσθητων δεδομένων, γίνεται χάριν της μεγαλύτερης προστασίας. Γι'αυτό προσδιορίζεται, χάριν της μεγαλύτερης προστασίας τους.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ.ΠΑΝΑΓΙΩΤΗΣ Ν.ΚΡΗΤΙΚΟΣ)

'Εχουμε τον ευρύτερο δυνατό ορισμό του αρχείου, ώστε να μην υπάρχουν δυνατότητες καταστρατήγησης. Ξέρετε ότι αρχείο έχουν και οι γιατροί, αρχείο έχουν και οι δικηγόροι, αρχείο έχουμε και οι πολιτικοί. 'Αντε να πάρεις και τους καταλόγους που ζητούσε κάποιος ενάμισι εκατομμύριο για να τους πουλήσει σε πολιτικό του φίλο. Οπότε, είναι φακελλωμένοι αυτοί. Αν πάρει κανείς αυτόν τον κατάλογο -να μην πώ το όνομά του- ενός συναδέλφου που πέρασε από την Αίθουσα αυτή, είναι αρχείο. Αυτά τα αρχεία υπάρχουν. Ακριβώς για να κατασφαλιστεί και να διασφαλιστεί ο πολίτης από όλα αυτά τα αρχεία, μπαίνει αυτός ο νόμος. Η αιτιολογία του νόμου και της νομοθεσίας αυτής είναι ακριβώς η προστασία του πολίτη από τις παραβιάσεις, των δικαιωμάτων του των δημοκρατικών, των συνταγματικών ή των ατομικών του ελευθεριών κλπ.

Ο φίλος κ. Πεπονής είπε για την επιτροπή, είπε για τη συγκρότηση και από εκεί και πέρα δεν έχω ευθύνη, λέει. Δηλαδή εγώ έχω καμία ευθύνη που εισηγούμαι π.χ. ενώπιον της Βουλής το νομοσχέδιο, αν η Βουλή δεν το ψηφίσει; Βεβαίως, άμα το ψηφίσει η Βουλή έχω και εγώ την ευθύνη. Αν δεν το ψηφίσει, απεκδύομαι και εγώ πάσης ευθύνης. Και πιστέψτε με ότι δεν στενοχωρήθηκα περισσότερο για ο,τιδήποτε άλλο, αλλά στενοχωρήθηκα για θέσεις οι οποίες δεν έπρεπε οπωσδήποτε να σημειωθούν.

Υπάρχει έλεγχος της Αρχής από το Κοινοβούλιο, καθώς επιλέγεται από τη Διάσκεψη των Προέδρων και μετά από γνώμη της Επιτροπής Θεσμών και Διαφάνειας, η οποία Επιτροπή Θεσμών και Διαφάνειας, συνεδριάζει δημοσίως.

Υπάρχει λοιπόν η διαφάνεια και ο διάλογος στο Κοινοβούλιο.

Το τι δεν είναι νόμιμο, είναι σαφές. Η προσθήκη του θεμιτού γίνεται ώστε να υπάρχει μεγαλύτερη προστασία κυρίως για να μη συλλέγονται δεδομένα από άτομα με παραπλανητικούς τρόπους. Βέβαια, δεν διευθύνεται η Αρχή από το Υπουργείο Δικαιοσύνης, ούτε από την Κυβέρνηση. Το λέει το νομοσχέδιο. Κακώς ελέχθη από κάποιο συνάδελφο. Η Αρχή είναι ανεξάρτητη Αρχή.

Είπε ένας συνάδελφος του Κ.Κ.Ε., ότι "εμείς κάψαμε τους φακέλους γι'αυτή τη δουλειά". Μέχρι να καούν όμως οι φάκελλοι είχαν αλλάξει έξι γνώμες και τα δύο Κομμουνιστικά 

Σελίδα 4783 

Κόμματα της εποχής εκείνης και μάλιστα εγγράφως. 'Αλλοτε έλεγαν "δώστε τους μας", άλλοτε έλεγαν "κρατήστε τους", άλλοτε "κάψτε τους" και άλλοτε "μην τους καίτε". Και κατέληξαν να τους κάψουν και τους έκαψαν, παρά τις αντιρρήσεις τις δικές μας, με την συγκυβέρνηση εκείνη του Ιουλίου του 1989.

Θα ήθελα ακόμα να πω για τις εφημερίδες- και τελειώνω -ότι οι εφημερίδες, δηλαδή εκείνος ο Σύλλογος ή η Επιτροπή εκείνη- γιατί δεν είναι λίγες, είναι δέκα, δεκαπέντε εφημερίδες -ή η 'Ενωση των Ιδιοκτητών Ημερησίων Εφημερίδων Αθηνών -όπως είναι, δεν ξέρω αν είναι και της επαρχίας -δεν ζήτησαν να καταρτίζουν φακέλους. Οι εφημερίδες ζήτησαν να έχουν την ευχέρεια να δημοσιεύουν και από τα προσωπικά δεδομένα. Και βεβαίως θα πούμε όχι. Μην τους πάρουμε στο λαιμό μας ότι κάτι άλλο ζήτησαν.

Υπάρχει και μια άποψη ότι καταστρατηγούνται άρθρα του Συντάγματος. Μάλιστα υπάρχει και μια γνωμοδότηση από τρεις διακεκριμένους καθηγητές συνταγματολόγους, δεν ξέρω αν είναι και τέσσερις, μου την έστειλαν τη γνωμοδότηση, αλλά γιατί να τη δεχθώ; Εδώ μέσα όλοι συνταγματολόγοι είμαστε. Και οι μη νομικοί και αυτοί συνταγματολόγοι δηλώνουν εδώ, όταν λένε ότι είναι αντισυνταγματικό το νομοσχέδιο κλπ. Δεν λέγω αντιλαϊκό, αντιδημοκρατικό, αντιαναπτυξιακό. Τα λέγαμε κάποτε. 'Ομως εγκαταλείφθηκαν αυτά. Να μην τους αδικήσω, δηλαδή, και έχω καμιά παρατήρηση εκ μέρους τους εννοώ τις εφημερίδες ζήτησαν να έχουν ελευθερία δημοσιεύσεων.

Τελειώνω με τη δήλωση ότι ό,τι είναι το καλύτερο για να διορθώσουμε, ευχαρίστως να το δεχθώ. Και δέχομαι ασμένως την πρόταση της κας Μπενάκη. Τα δε άλλα θα τα δούμε στο άρθρο 7 και στα επόμενα. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη χαρά να ανακοινώσω στο Σώμα, ότι από τα Δυτικά Θεωρεία παρακολουθούν τη συνεδρίασή μας τριάντα δύο μαθητές και δύο συνοδοί-καθηγητές από το 14ο Γυμνάσιο της Αθήνας, αφού προηγουμένως ξεναγήθηκαν στην Αίθουσα "ΕΛΕΥΘΕΡΙΟΣ ΒΕΝΙΖΕΛΟΣ". Τους καλωσορίζουμε στο Κοινοβούλιο.

(Χειροκροτήματα από όλες τις Πτέρυγες της Βουλής).

Εισερχόμαστε στο στάδιο των δευτερολογιών. 'Εχει εκδηλώσει ενδιαφέρον για να δευτερολογήσει ο κ. Αυδής.

Ορίστε, κύριε Αυδή, έχετε το λόγο.

ΛΕΩΝΙΔΑΣ ΑΥΔΗΣ: Επειδή ο κύριος Υπουργός της Δικαιοσύνης αναφέρθηκε στην ομιλία του Πρωθυπουργού, ας μου επιτραπεί να πω ότι παραπέμπω στα όσα είπα στην πρωτολογία μου και θέλω να δηλώσω ότι αποθαρρύνθηκα από το να κάνω ειδικότερες παρατηρήσεις, διότι σχημάτισα την εντύπωση ότι είναι εντελώς μάταιο.

Τώρα ο κύριος Υπουργός εξέφρασε την απορία γιατί τα παραδείγματα τα αρυόμαστε από την ερωτική ζωή. Μα, γιατί αυτό είναι το θέμα που πουλάει, αυτό είναι το θέμα στο οποίο χειραγώγησαν τον κόσμο τα ΜΜΕ να ενδιαφέρεται.

'Ηθελα, επειδή μιλάμε για τα πρώτα άρθρα, τα οποία αφορούν τις γενικές αρχές του νομοσχεδίου, να πω ότι αν το νομοσχέδιο δεν είχε τόσο έκδηλα ταξικό χαρακτήρα, θα έπρεπε να λάβει πρόνοια...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είναι ταξικό το νομοσχέδιο. Εμείς είμαστε με την τάξη.

ΛΕΩΝΙΔΑΣ ΑΥΔΗΣ: Εκδήλως και απροφασίστως όμως, κύριε Υπουργέ. Αυτό είναι το καινούριο στοιχείο. 'Ολα είναι ταξικά. Αλλά τόσο πολύ, τόσο απροκάλυπτα;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Η να είσαι, ή να μην είσαι.

ΛΕΩΝΙΔΑΣ ΑΥΔΗΣ: Αυτό τώρα μας το λέτε.

Αν δεν ήταν λοιπόν τόσο ταξικά απροκάλυπτο, θα έπρεπε να λάβει κάποια πρόνοια ειδικά για τη σύμβαση εργασίας, γιατί, για σκεφθείτε ότι είναι άκυρη η παραίτηση από μία αξίωση υπερωριών. Αν δηλαδη δικαιούται ένας εργαζόμενος να λάβει δέκα χιλιάδες από υπερωρίες και παραιτηθεί, η παραίτηση είναι άκυρη. Αλλά δεν είναι άκυρη, λέγει εδώ το καινούριο νομοσχέδιο, η παραίτηση από τα δικαιώματα που απορρέουν από την προσωπικότητα, από δικαιώματα που συνδέονται με την αξία του ανθρωπου.

Επίσης, πιστεύω ότι θα έπρεπε να έχει κάποιους ειδικούς ορισμούς, όχι μόνο για τις συμβάσεις εξαρτημένης εργασίας, αλλά γενικότερα για όλες τις συμβάσεις παροχής υπηρεσιών. Θα έπρεπε να είχε κάποιους ορισμούς προστασίας. Και ξέρετε ότι οι συμβάσεις παροχής υπηρεσιών είναι και αυτές συμβάσεις στις οποίες ο εργαζόμενος με οποιαδήποτε μορφή είναι ενδεής προστασίας, επειδή είναι ο οικονομικά αδύναμος. Αυτά τα πράγματα θα έπρεπε να περιλαμβάνονται στις γενικές αρχές του νομοσχεδίου.

Επίσης, νομίζω ότι το νομοσχέδιο θα έπρεπε να καθιερώνει υποχρέωση καταγραφής της πηγής. 'Ετυχε στην επαγγελματική μου σταδιοδρομία να δω φακέλους εργαζομένων σε επιχειρήσεις. Δεν αναφέρεται ποτέ η πηγή της πληροφορίας. Μάλιστα μια ακραία περίπτωση είναι η περίπτωση ενός φακέλου ενός εργαζομένου μιας ιδιωτικής επιχείρησης, που έπειτα δημοσιοποιήθηκε και έφεραν το φάκελο στο δικαστήριο, όπου είχε εξήντα παραβάσεις για φερόμενα ως πειθαρχικά παραπτώματα, ενός μισθωτού μέσα σε μία διαδρομή δέκα χρόνων και αρχίζανε από το ότι όταν ήταν μαθητής στη Σχολή Μαθητείας στην επιχείρηση τον είχαν δει, λέει, να καπνίζει μία φορά, μια άλλη φορά να μην φοράει το κράνος. Είναι δε και το γεγονός ότι δεν θυμάται κανείς αν έχει συμβεί πράγματι το περιστατικό και είναι αδύνατον να το αντικρούσει.

Λοιπόν, πρέπει να υπάρχει και η πηγή από τους όρους, όμως που θέτει το νομοσχέδιο για τη συλλογή δεδομένων, δεν προκύπτει ότι πρέπει να αναφέρεται και η πηγή.

Επίσης ήθελα να παρατηρήσω και ελπίζω να υπάρχει κάποια εξήγηση, ότι εδώ ως προς μεν τα δεδομένα προσωπικού χαρακτήρα γενικά οι όροι και οι προϋποθέσεις τίθενται για να τύχουν επεξεργασίας, όχι συλλογής. 'Αρα μας λέει το άρθρο 4, η συλλογή είναι ελεύθερη. Μόνο για την επεξεργασία τίθενται κάποιες προϋποθέσεις. Προσέξτε την αρχή της παρ.1 του άρθρου 4. Ενώ αντίθετα στο άρθρο 7 στην παρ. 1 αναφέρεται ο κανόνας ο οποίος είναι κανόνας "σουρωτήρι" γιατί έχει πολλές εξαιρέσεις, ότι απαγορεύεται η συλλογή ή η επεξεργασία ευαίσθητων δεδομένων. Δηλαδή μας λέει το νομοσχέδιο και αυτό επιβεβαιώνει τη θέση την οποία υποστηρίξαμε στην κατ' αρχήν συζήτηση, ότι η συλλογή στοιχείων προσωπικού χαρακτήρα επιτρέπεται. Για την επεξεργασία της όμως τίθενται ορισμένες προϋποθέσεις. Ευχαριστώ και συγνώμη για την υπέρβαση, κύριε Πρόεδρε.

ΑΝΝΑ ΜΠΕΝΑΚΗ-ΨΑΡΟΥΔΑ: Η επεξεργασία περιέχει και την συλλογή στις γενικές αρχές.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θέσαμε ορισμένα ζητήματα. Δεν απαντήθηκαν. Ρωτήσαμε για παράδειγμα γιατί θα πρέπει οι πολιτικές και θρησκευτικές πεποιθήσεις, οι φιλοσοφικές αντιλήψεις, η ερωτική ζωή των πολιτών να φακελώνεται. Γιατί θα πρέπει να συγκεντρώνονται στοιχεία γύρω από αυτές τις ενασχολήσεις, ας το πω έτσι, των πολιτών;

Δεν πήραμε καμία απάντηση. Θέλουμε μία απάντηση. Εσάς δεν σας ενδιαφέρει; Εδώ θα θυμίσω, κύριοι συνάδελφοι, ότι διαμαρτυρήθηκαν εντονότατα ορισμένοι Βουλευτές ότι κάποιο σωματείο αστυνομικών υπαλλήλων, με μια ανακοίνωση που έβγαλε, ενημέρωνε τα μέλη του ότι διατηρεί στην έδρα του Σωματείου αρχείο με όλες τις ενέργειες Βουλευτών, Κοινοβουλευτικών Εκπροσώπων κομμάτων και άλλων παραγόντων για τα συμφέροντά τους και μπορούν να ενημερώνονται. Και αγανάκτησαν ορισμένοι Βουλευτές γιατί το σωματείο αυτό ενημερώνει τα μέλη του για το τι κάνουν οι Βουλευτές για τους αστυνομικούς. Και εδώ τώρα δεν υπάρχει διαμαρτυρία και υπάρχει συγκατάθεση; Και φυσικά υπάρχουν όλες οι άλλες παρατηρήσεις που κάναμε και στην πρωτολογία μας και που έκανε τώρα ξανά ο Ειδικός Αγορητής μας.

Και, κυρία Μπενάκη, επιτρέψτε μου, άλλο πράγμα είναι η συλλογή και άλλο η επεξεργασία. Συλλέγω και επεξεργάζομαι αυτά που συνέλεξα. Είναι δύο πράγματα διαφορετικά. Και γι αυτό θα δείτε ότι στο άρθρο 7 μιλάει για συγκέντρωση ...

ΑΝΝΑ ΜΠΕΝΑΚΗ - ΨΑΡΟΥΔΑ: Λάθος, μιλάει και για

Σελίδα 4784 

επεξεργασία, υπάρχει στο 2.

ΣΤΡΑΤΗΣ ΚΟΡΑΚΑΣ: Τότε θα πρέπει να μπει μια επεξήγηση για το τι σημαίνει επεξεργασία. Γιατί ο καθένας μπορεί να εννοήσει αυτό που πιστεύει. Επεξεργασία και συλλογή είναι διαφορετικά πράγματα. Σε κάθε περίπτωση όμως αυτά τα άρθρα που συζητάμε τώρα δίνουν τη δυνατότητα σε οποιονδήποτε να συγκεντρώνει και να επεξεργάζεται στοιχεία για οποιαδήποτε δραστηριότητα των πολιτών της Χώρας μας και κατά συνέπεια να παραβιάζονται κατάφορα οι συνταγματικές διατάξεις των άρθρων 2,5,9 και 19. Και δεν χρειάζεται να είναι συνταγματολόγος για να ξέρεις αυτές τις διατάξεις που αναφέρονται στην προστασία του ατόμου.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της ενότητος των άρθρων 1 έως 5 και τίθενται τα άρθρα σε ψηφοφορία.

Ερωτάται το Σώμα: Γίνεται δεκτό το άρθρο 1 ως έχει στο σχέδιο νόμου;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Το άρθρο 1 έγινε δεκτό ως έχει στο σχέδιο νόμου κατά πλειοψηφία.

Ερωτάται το Σώμα: Γίνεται δεκτό το άρθρο 2 όπως τροποποιήθηκε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Το άρθρο 2 έγινε δεκτό, όπως τροποποιήθηκε, κατά πλειοψηφία.

Ερωτάται το Σώμα: Γίνεται δεκτό το άρθρο 3 ως έχει στο σχέδιο νόμου;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Το άρθρο 3 έγινε δεκτό, ως έχει στο σχέδιο νόμου, κατά πλειοψηφία.

Ερωτάται το Σώμα: Γίνεται δεκτό το άρθρο 4 ως έχει στο σχέδιο νόμου;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Το άρθρο 4 έγινε δεκτό, ως έχει στο σχέδιο νόμου, κατά πλειοψηφία.

Ερωταται το Σώμα: Γίνεται δεκτό το άρθρο 5 όπως τροποποιήθηκε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Κρητικός): Το άρθρο 5 έγινε δεκτό όπως τροποποιήθηκε, κατά πλειοψηφία.

ΠΡΟΕΔΡΕΥΩΝ (Παναγιώτης Ν.Κρητικός): Συνεπώς, και το άρθρο 5 έγινε δεκτό, όπως τροποποιήθηκε από τον κύριο Υπουργό.

Εισερχόμαστε στη συζήτηση της ενότητας των άρθρων 6, έως και 10, με εξαίρεση τα άρθρα 7 και 9.

Το λόγο έχει ο Εισηγητής της Πλειοψηφίας κ.Κατσικόπουλος.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Κύριε Πρόεδρε, ως Εισηγητής της Πλειοψηφίας θεωρώ χρέος μου να αναφερθώ σε χώρες της Ευρωπαϊκής 'Ενωσης και σε αντίστοιχα νομοθετήματα, τα οποία έχουν, επειδή έγινε αναφορά και μάλιστα με αιχμές, από αρκετούς συναδέλφους Βουλευτές, οι οποίοι δυστυχώς δεν είναι αυτήν τη στιγμή στην Αίθουσα,αλλά τα λέω περισσότερο για τα Πρακτικά.

Στην Ευρώπη, η προστασία των δεδομένων προσωπικού χαρακτήρα αντιμετωπίσθηκε κατ'αρχάς από τον εθνικό νομοθέτη. Προηγήθηκε ο πρωτοποριακός νόμος του ομόσπονδου γερμανικού κράτους της 'Εσσης (1970) και ακολούθησαν οι νομοθεσίες των σκανδιναβικών χωρών, της Ομοσπονδιακής Γερμανίας, της Αυστρίας, της Γαλλίας και του Λουξεμβούργου, έως το τέλος της δεκαετίας του 1970. Την ίδια περίοδο, σε διεθνές επίπεδο δραστηριοποιήθηκε κυρίως ο Ο.Ο.Σ.Α., ο οποίος εξέδωσε σειρά "κατευθυντηρίων γραμμών", για την προστασία των δεδομένων προσωπικού χαρακτήρα, δίνοντας ιδιαίτερη έμφαση στο κρίσιμο ζήτημα της διασυνοριακής ροής πληροφοριών.

Η σύμβαση της 28ης Φεβρουαρίου 1981 του Συμβουλίου της Ευρώπης, "Για την προστασία των ατόμων από την αυτοματοποιημένη επεξεργασία δεδομένων προσωπικού χαρακτήρα", ήταν το πρώτο δεσμευτικό διεθνές κείμενο και αυτό σήμανε την απαρχή μιας δεύτερης περιόδου, για τη θέσπιση ανάλογων νομοθετημάτων.

Η ισχύς της στο εσωτερικό δίκαιο των συμβαλλομένων χωρών, εξαρτιόταν από την κύρωσή της, αλλά και τη θέσπιση εσωτερικών ρυθμίσεων. Επίσης, αρκετές χώρες ψήφισαν ειδικούς νόμους, για την προστασία δεδομένων προσωπικού χαρακτήρα, όπως η Μεγάλη Βρεταννία, η Ιρλανδία, η Ολλανδία, το Βέλγιο, η Ισπανία και η Πορτογαλία και στη συνέχεια άλλες χώρες, όπως η Σουηδία και η Φιλανδία.

Σταθμό για την προστασία των δεδομένων προσωπικού χαρακτήρα απετέλεσε η πρόσφατη Οδηγία 95/46/Ε.Κ. του Ευρωπαϊκού Κοινοβουλίου και του Συμβουλίου, "Για την προστασία των φυσικών προσώπων έναντι της επεξεργασίας δεδομένων προσωπικού χαρακτήρα και για την ελεύθερη κυκλοφορία των δεδομένων αυτών".

Το παρόν νομοσχέδιο δεν είναι το πρώτο, που συντάχθηκε για την προστασία των δεδομένων προσωπικού χαρακτήρα στη Χώρα μας. 'Εχουν προηγηθεί το σχέδιο της Ευρώπης, υπό τον σημερινό Αντιπρόεδρο του Συμβουλίου της Επικρατείας κ. Χαλαζωνίτη, βάσει του οποίου καταρτίστηκαν νομοσχέδια του Υπουργείου Δικαιοσύνης το 1989, 1990, 1991 και 1992. Κανένα από τα νομοσχέδια αυτά δεν συζητήθηκε για διάφορους λόγους. Μετά ήρθε πρόταση Βουλευτών του ΠΑ.ΣΟ.Κ., το 1992, με επικεφαλής τον κ. Ροκόφυλλο, τότε Βουλευτή του ΠΑ.ΣΟ.Κ., η οποία συζητήθηκε στη Βουλή και απορρίφθηκε. Αυτό, κατά την προσωπική μου άποψη, έγινε γιατί το ΠΑ.ΣΟ.Κ. τότε ήταν αξιωματική αντιπολίτευση.

Αυτά για την ιστορία, κύριε Πρόεδρε, και θα έρθω εν ολίγοις, στα άρθρα 6, 8 και 10, που συζητάμε.

Οι λέξεις "ασφαλιστική δικλείδα" χρησιμοποιήθηκαν σήμερα στην Αίθουσα κατά κόρο και θα τις χρησιμοποιήσω και εγώ για τα άρθρα αυτά, γιατί πράγματι τα άρθρα 6, 8 και 10 αποτελούν ασφαλιστική δικλείδα, για την προστασία των δικαιωμάτων του ατόμου και ειδικά για την αξιοπρέπειά του και την ιδιωτική ζωή του.

Ως προς τη διάταξη του άρθρου 6 θα πρέπει να επισημανθεί, ότι με αυτή θεσπίζεται ένα ενιαίο καθεστώς, τόσο για τα δημόσια, όσο και για τα ιδιωτικά αρχεία απλών προσωπικών δεδομένων. Δηλαδή απαιτείται προηγούμενη έγγραφη δήλωση του υπεύθυνου της επεξεργασίας προς την Αρχή, που προβλέπεται στα άρθρα 15 και επόμενα του νομοσχεδίου, ως προς τη σύσταση και λειτουργία, ή την έναρξη επεξεργασίας του αρχείου.

Ειδικά όσον αφορά στα αρχεία, που επεξεργάζονται ευαίσθητα δεδομένα, είναι απαραίτητη η χορήγηση ειδικής άδειας, από την ως άνω Αρχή, για την ίδρυση και λειτουργία τους.

Στο άρθρο 8 καθιερώνεται σύστημα γνωστοποίησης για κάθε διασύνδεση. Επίσης καθιερώνεται σύστημα προηγούμενης άδειας της Αρχής, εάν ένα τουλάχιστον από τα αρχεία, ή τις επεξεργασίες που πρόκειται να διασυνδεθούν, περιέχει ευαίσθητα δεδομένα. 'Η εάν για την πραγματοποίηση της διασύνδεσης, πρόκειται να γίνει χρήση ενιαίου κωδικού αριθμού.

Με το άρθρο 10 τίθενται αυστηροί κανόνες, η τήρηση των οποίων ανάγεται σε βασική υποχρέωση του υπεύθυνου επεξεργασίας και ταυτόχρονα σε θεμελιώδη υποχρέωση της θεμιτής και νόμιμης επεξεργασίας.

Αυτά, κύριε Πρόεδρε, σαν μια αναφορά για τα άρθρα της δεύτερης ενότητας.

ΠΡΟΕΔΡΕΥΩΝ (Παναγιώτης Ν. Κρητικός): Η κα Ψαρούδα -Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: 'Εχω δύο παρατηρήσεις στο άρθρο 8, για τη διασύνδεση αρχείων.

Η παράγραφος 1 ομιλεί για διασύνδεση αρχείων. Πρέπει να βάλουμε διασύνδεση αρχείων ή και επεξεργασιών, γιατί έχω την εντύπωση, δεν είμαι πολύ ειδική στην πληροφορική, ότι μπορεί να υπάρχει επεξεργασία και να γίνει διασύνδεση με

Σελίδα 4785 

άλλη επεξεργασία, χωρίς ταυτόχρονα αυτή να αποτελεί και αρχείο. Αυτό τουλάχιστον μου έχει λεχθεί. Και γι' αυτό το θέτω υπό την κρίση του Υπουργού και των συμβούλων του, εάν υπάρχει αυτός ο κίνδυνος διασύνδεσης και μεμονωμένων επεξεργασιών, που δεν έχουν οργανωθεί σε αρχείο, να μπει και η φράση "διασύνδεση αρχείων ή επεξεργασιών επιτρέπεται μόνο υπό τους όρους του παρόντος άρθρου".

Η παράγραφος 3 αφορά τη διασύνδεση αρχείων, που έχουν σχέση ή μπορεί να έχουν σχέση με ευαίσθητα δεδομένα. Δηλαδή ομιλεί για αρχεία, που πρόκειται να διασυνδεθούν και περιέχουν ευαίσθητα δεδομένα ή η διασύνδεση έχει συνέπεια την αποκάλυψη των ευαίσθητων δεδομένων, ή για την πραγματοποίηση της διασύνδεσης πρόκειται να γίνει χρήση ενιαίου κωδικού αριθμού, ο οποίος μοιραία θα περιλάβει και ευαίσθητα δεδομένα. Λέει, λοιπόν, ότι αυτή η διασύνδεση επιτρέπεται μόνο με προηγούμενη άδεια της αρχής. Δεν φτάνει αυτό. Δεν ξέρω βέβαια πώς θα διαμορφώσουμε το άρθρο 7 και πού θα καταλήξουμε και αν αυτό αποτελεί πρόβλημα, μπορεί ίσως να κρατήσει την ψήφιση του άρθρου 8 ο κύριος Υπουργός, για να δούμε τι θα γίνει και με το άρθρο 7. Αλλά, εν πάση περιπτώσει, νομίζω, αν θέλει να προχωρήσει, πρέπει να προσθέσει στο τέλος αυτής της παραγράφου 3, ότι η διασύνδεση επιτρέπεται μόνο με προηγούμενη άδεια της αρχής -άδεια διασύνδεσης- "και με τις προϋποθέσεις του άρθρου 7". Δηλαδή όλοι οι περιορισμοί που θα ισχύουν για την επεξεργασία ευαίσθητων δεδομένων να ισχύουν και για τη διασύνδεση αρχείων, που αναφέρονται και σε ευαίσθητα δεδομένα. 'Η να το κρατήσουμε, αν υπάρχει πρόβλημα, και να το δούμε μαζί με το άρθρο 7.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Επί της παρατηρήσεως της κας Μπενάκη, πιστεύω ότι θα έπρεπε, για να είναι συνεπές προς τις αρχές του το νομοσχέδιο, να προβλέπει ότι όσες προϋποθέσεις συντρέχουν για την επεξεργασία ευαίσθητων στοιχείων, θα πρέπει να συντρέχουν και όσον αφορά το αρχείο, με το οποίο διασυνδέεται το πρώτο.

Οι άλλες διατάξεις δε χρειάζεται να γίνουν αντικείμενο ειδικής κριτικής, από την πλευρά μας.

'Ηθελα μόνο να τονίσω ως προς το άρθρο 10 ότι μάλλον μία ματαιοπονία είναι η συζήτηση περί του άρθρου 10, διότι ο υπεύθυνος επεξεργασίας, που θα είναι ένας μισθωτός σαν τον υπεύθυνο επί των εργατικών ατυχημάτων, που βάζουν οι επιχειρήσεις, μπορεί να έχει όσα προσόντα θέλει, αλλά κανένας δεν θα εμποδίσει τη μαφία να ιδρύσει μία επιχείρηση, για να συλλέγει στοιχεία. 'Οταν είναι δυνατή η οικονομική δράση με τη μορφή εταιριών, από εκεί και πέρα τα προσόντα που θα έχει ο υπεύθυνος επεξεργασίας, είναι μάλλον μικράς σημασίας. Αυτήν την παρατήρηση τη μελαγχολική είχα να κάνω μόνο. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κι εγώ το ίδιο μελαγχολικός, κύριε Πρόεδρε, αλλά εν πάση περιπτώσει, ό,τι είναι δυνατόν, να διορθωθεί.

Στο άρθρο 6, στην περίπτωση ζ', λέει η διάταξη "τις ενδεχόμενες διαβιβάσεις δεδομένων προσωπικού χαρακτήρα σε τρίτες χώρες, πρέπει να δηλώνει ο υπεύθυνος επεξεργασίας" θα έλεγα να προστεθεί, κύριε Υπουργέ, να δηλώνει και το σκοπό της διαβίβασης. Δεν αρκεί μόνο να δηλώνει ότι ενδεχομένως θα διαβιβάσει δεδομένα προσωπικού χαρακτήρα, αλλά πρέπει να λέει στην Αρχή και για ποιο λόγο θέλει αυτή τη διαβίβαση.

Πριν πάω στο άρθρο 10 θέλω να σας πω ότι συμφωνώ με την παρατήρηση της κας Μπενάκη.

'Ερχομαι στο άρθρο 10 για να παρατηρήσω στην παράγραφο 2 ότι πρέπει να θεσπιστεί η υποχρέωση του υπευθύνου επεξεργασίας, να γνωστοποιεί στην Αρχή τα πρόσωπα που επιλέγει και βεβαίως να γνωστοποιεί και τα επαγγελματικά του προσόντα, διότι δεν εξασφαλίζει τα πράγματα όπως τα θέλει το νομοθέτημα με τη διατύπωση "με αντίστοιχα επαγγελματικά προσόντα". Πρέπει να ορίζει τα επαγγελματικά προσόντα και να έχει και την υποχρέωση να γνωστοποιεί εκείνους τους οποίους προσέλαβε προκειμένου να απασχοληθούν στην επεξεργασία. Θα είναι ένα στοιχείο το οποίο μπορεί να αξιοποιηθεί από την Αρχή προκειμένου να ελέγχεται και αυτός ο οποίος προσλαμβάνεται από την υπεύθυνο επεξεργασίας, προκειμένου να εξασφαλίζεται η μυστικότητα και το απόρρητο των στοιχείων που επεξεργάζετε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ιωαννίδης Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Υπουργέ, νομίζω ότι η παρατήρηση της κας Μπενάκη για το άρθρο 8, παράγραφος 3 είναι σωστή. Βεβαίως θα μπορούσε ερμηνευτικά να θεωρήσει κανείς ότι ούτως ή άλλως ισχύουν οι προϋποθέσεις. Αλλά, νομίζω ότι είναι προτιμότερο να διατυπωθεί κατηγορηματικά και με σαφήνεια ότι πάντοτε μετά την τελευταία φράση "με προηγούμενη άδεια της αρχής (άδεια διασύνδεσης) και πάντοτε με τις προϋποθέσεις του άρθρου 7". 'Η κάπως έτσι γιατί νομίζω ότι είναι ένα σημείο που μπορεί να δημιουργήσει κάποιους προβληματισμούς.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, να μου επιτρέψετε να εκφράσω την ιδιαίτερη ικανοποίηση από τη διαλεκτική ευαισθησία του Υπουργού και την προσπάθεια και το πνεύμα να βγει το νομοσχέδιο από τη συζήτηση στην Ολομέλεια με τις καλύτερες προϋποθέσεις. Και μόνο αυτό αποδεικνύει τη συνείδηση και το πνεύμα με το οποίο περιβάλλεται η Κυβέρνηση για τη σοβαρότητα του θέματος όπως και τη μετριοφροσύνη της ότι μπορούμε ακόμα περισσότερο αυτό το δύσκολο πρόβλημα να το βελτιώσουμε με μία διαλεκτική συζήτηση στην Ολομέλεια. Δεν ξέρω βέβαια τους τεχνικούς μηχανισμούς αν πρέπει η επεξεργασία και μπορεί να περιληφθεί στην έννοια της διασύνδεσης και για την επεξεργασία, όσον αφορά το θέμα της παρατήρησης της κας Μπενάκη.

Ο συνδυασμός των άρθρων 6, 8 και 10 έρχεται να σφραγίσει με περισσότερη στεγανότητα το πνεύμα προστασίας με το οποίο όλη η διαδικασία πρέπει να περιβληθεί για να εξασφαλίζονται τα ατομικά δικαιώματα και οι ατομικές ελευθερίες, δηλαδή η ανθρώπινη αξιοπρέπεια και η ανθρώπινη αξία.

Το άρθρο 6 επιβάλλει την υποχρέωση της εγγράφου γνωστοποίησης, της σύστασης και της λειτουργίας αρχείου και επεξεργασίας, καθορίζον συγκεκριμένους όρους υποχρεώσεων του υπεύθυνου.

Το άρθρο 8 καθορίζει τους όρους της διασύνδεσης. Και νομίζω ότι στις συγκεκριμένες διατάξεις του η ευαισθησία για τα ευαίσθητα δεδομένα προσωπικού χαρακτήρα είναι έκδηλη, στην παράγραφο 3, όταν αποκαλύπτεται μέσα από τις ανάγκες της διασύνδεσης ο κίνδυνος αποκάλυψης ευαίσθητων στοιχείων προσωπικού χαρακτήρα, τότε επιτείνεται η ευθύνη στη λειτουργία της διασύνδεσης. 'Ερχεται το άρθρο 10 να κατοχυρώσει το απόρρητο και την ασφάλεια της επεξεργασίας, όπως και να καθορίσει τις ευθύνες από το δεδομένο ότι είναι απόρρητη η επεξεργασία, τις ευθύνες για την επιλογή των προσώπων που θα χρησιμοποιηθούν ώστε να έχουν τις επαγγελματικές, τις τεχνικές γνώσεις, όπως και την ακεραιότητα του χαρακτήρος για να εξασφαλίζεται με τη μεγαλύτερη δυνατή προσέγγιση η σύμφωνη με το νόμο λειτουργία της επεξεργασίας.

Κύριε Υπουργέ, να μου επιτρέψετε να συμφωνήσω για την περίπτωση που ζητά την άδεια εξαγωγής τρόπον τινά των στοιχείων. Ας προστεθεί και για ποιό σκοπό το κάνει ώστε να πάρει μια ευρύτερη υποχρέωση. Αναφέρομαι στο άρθρο 6, όταν πρόκειται να χρησιμοποιηθούν στοιχεία στο εξωτερικό, σε άλλη χώρα. 

Ευχαριστώ. Ψηφίζω και τα τρία άρθρα. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Παναγιώτης Ν.Κρητικός): Ορίστε κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: 'Οπως ήδη ειπώθηκε, σε ό,τι αφορά 

Σελίδα 4786 

το άρθρο 6 γίνεται λόγος για τη γνωστοποίηση των αρχείων. Ειπώθηκε ήδη ότι εδώ ουσιαστικά δεν γίνεται κανένας έλεγχος από την αρχή που θεσπίζεται, εάν η γνωστοποίηση αυτή πράγματι ανταποκρίνεται, αντιστοιχεί στα ίδια τα αρχεία. Είναι και αυτό ένα από τα προβλήματα που παρουσιάζονται μαζί με τα όσα άλλα αναφέρθηκαν.

Στο άρθρο 8, γίνεται λόγος για τη διασύνδεση αρχείων και για μεν τη διασύνδεση αρχείων που έχουν αποθηκευμένα ή που επεξεργάζονται στοιχεία προσωπικά, δεδομένα, μη ευαίσθητα, ας το πούμε έτσι, δεν υπάρχει κανένας έλεγχος και κανένας περιορισμός. Ζητείται απλώς η άδεια της αρχής για τη διασύνδεση αρχείων με ευαίσθητα δεδομένα.

Πιστεύουμε ότι αυτό αποτελεί κάτι πάρα πολύ επικίνδυνο. Δεν θέλω να σπαταλήσω χρόνο για να το αναπτύξω. Καταλαβαίνουμε όλοι τι σημαίνει διασύνδεση αρχείων με ευαίσθητα δεδομένα. Πιστεύουμε ότι αυτό θα έπρεπε να γίνεται, να δίνεται δηλαδή η άδεια για κάποια τέτοια διασύνδεση, μόνο έπειτα από ψήφιση ειδικού νόμου που θα αναφέρονται τα αρχεία και σε τι δεδομένα αναφέρονται, ο χώρος εν πάση περιπτώσει.

Στο άρθρο 10 θέλω απλώς να σημειώσω την πρώτη παράγραφο όπου λέει τα εξής: "Η επεξεργασία δεδομένων προσωπικού χαρακτήρα είναι απόρρητη. Διεξάγεται αποκλειστικά και μόνο από πρόσωπα του τελούν υπό τον έλεγχο του υπεύθυνου επεξεργασίας ή του εκτελούντος την επεξεργασία και μόνο κατ' εντολήν του". Καταλαβαίνετε πόσο απόρρητα είναι. Ο υπεύθυνος επεξεργασίας θα ορίζει και τα πρόσωπα της εμπιστοσύνης του και από κει και πέρα ισχυριζόμαστε ότι είναι απόρρητα αυτά τα δεδομένα. 'Ελεος!

ΠΡΟΕΔΡΕΥΩΝ (Παναγιώτης Ν.Κρητικός): Δεν υπάρχει άλλος συνάδελφος να πρωτολογήσει επί της ενότητας των άρθρων. 

Ο κύριος Υπουργός Δικαιοσύνης έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ ( Υπ. Δικαιοσύνης): Κύριε Πρόεδρε, να συμπληρώσουμε στο άρθρο 6 την παρατήρηση του κ. Κουβέλη. Περίπτωση ζ'. Μετά το "Τις ενδεχόμενες διαβιβάσεις...", να προστεθούν οι λέξεις "και το σκοπό της διαβίβασης...". Για να τον πιάσω πόρτα για το χειμώνα το φίλο μου τον Κουβέλη!

Για τα άλλα δεν χρειάζεται καμια τροποποίηση ή ρύθμιση.

ΠΡΟΕΔΡΕΥΩΝ (Παναγιώτης Ν.Κρητικός): Η κα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Στο άρθρο 6 ήθελα να πω ότι μπορούμε να προσθέσουμε αυτό που παρατήρησε ο κ. Κουβέλης σε σχέση με το άρθρο 10.

Δηλαδή στη γνωστοποίηση να δηλώνονται και εκείνοι τους οποίους χρησιμοποιεί ο υπεύθυνος εργασίας για την εκτέλεση επεξεργασίας. Αυτό δεν είπατε, κύριε Κουβέλη;

ΦΩΤΗΣ ΚΟΥΒΕΛΗΣ: Μάλιστα.

ΑΝΝΑ ΜΠΕΝΑΚΗ-ΨΑΡΟΥΔΑ:Αυτή η προσθήκη δεν ταιριάζει τόσο στο άρθρο 10, όσο ταιριάζει στο άρθρο 6 και συγκεκριμένα η παράγραφος 2 να λέει: "Ο υπεύθυνος επεξεργασίας πρέπει απαραιτήτως να δηλώνει: α) Το ονοματεπώνυμο ή την επωνυμία ή τον τίτλο του, καθώς και τη διεύθυνσή του, καθώς και το ονοματεπώνυμο, την επωνυμία ή τον τίτλο καθώς και τη διεύθυνση των προσώπων που χρησιμοποιεί, σύμφωνα με το άρθρο 10".

ΦΩΤΗΣ ΚΟΥΒΕΛΗΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουβέλης έχει το λόγο να δευτερολογήσει.

ΦΩΤΗΣ ΚΟΥΒΕΛΗΣ: Ευχαριστώ, κύριε Πρόεδρε.

'Ηθελα να παρακαλέσω τον κύριο Υπουργό να δεχθεί αυτήν την τροποποίηση. Είναι ένα στοιχείο, κύριε Υπουργέ, να γνωρίζει η Αρχή ποια πρόσωπα απασχολούνται στην επεξεργασία.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να γίνει δεκτή. Εντάξει.

ΠΡΟΕΔΡΕΥΩΝ (Παναγιώτης Ν. Κρητικός): Πού διατυπώνεται και πώς, κύριε Υπουργέ; Γιατί θα νομοθετήσουμε τώρα.

ΦΩΤΗΣ ΚΟΥΒΕΛΗΣ: 'Οπως το είπε η κα Μπενάκη.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οπως το είπε η κα Μπενάκη. Η διασύνδεση γίνεται μέσω της κας Μπενάκη.

ΦΩΤΗΣ ΚΟΥΒΕΛΗΣ: Κύριε Υπουργέ, εγώ σας το είχα πει. Το ενίσχυσε η κα Μπενάκη και στο πλαίσιο της συνεργασίας που ζητάτε να έχουμε, αναφέρομαι στη διατύπωση της κας Μπενάκη.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Υπαγορεύστε το για τα Πρακτικά.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι. Νομοθετούμε εδώ και πρέπει να διατυπωθεί επακριβώς.

Ορίστε, κυρία Μπενάκη, με εξουσιοδότηση και του κ. Κουβέλη και με τη σύμφωνη γνώμη του κυρίου Υπουργού.

ΑΝΝΑ ΜΠΕΝΑΚΗ-ΨΑΡΟΥΔΑ: Το άρθρο 6 παράγραφος 2α διατυπώνεται ως εξής: "Το ονοματεπώνυμο ή την επωνυμία ή τον τίτλο του καθώς και τη διεύθυνσή του, καθώς και το ονοματεπώνυμο ή την επωνυμία ή τον τίτλο και τη διεύθυνση των προσώπων που χρησιμοποιεί για την εκτέλεση της επεξεργασίας σύμφωνα με το άρθρο 10".

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σύμφωνοι.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της Β' ενότητας των άρθρων 6, 8 και 10 και τίθενται τα άρθρα ένα προς ένα σε ψηφοφορία.

Ερωτάται το Σώμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 6 έγινε δεκτό κατά πλειοψηφία όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 8;

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, στο άρθρο 8 δεν μίλησε ο κύριος Υπουργός.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Με τις προϋποθέσεις που είπατε δε χρειάζεται.

ΠΡΟΕΔΡΕΥΩΝ (Παναγιώτης Ν. Κρητικός): Ερωτάται το Σώμα: Γίνεται δεκτό το άρθρο 8 ως έχει στο σχέδιο νόμου;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 8 έγινε δεκτό, κατά πλειοψηφία, ως έχει στο σχέδιο νόμου.

Ερωτάται το Σώμα: Γίνεται δεκτό το άρθρο 10 ως έχει στο σχέδιο νόμου;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το άρθρο 10 έγινε δεκτό, κατά πλειοψηφία, ως έχει στο σχέδιο νόμου.

'Εχουν διανεμηθεί τα Πρακτικά της 3ης Φεβρουαρίου 1997 και της 4ης Φεβρουαρίου 1997 και ερωτάται το Σώμα αν επικυρούνται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, τα Πρακτικά της 3ης Φεβρουαρίου 1997 και της 4ης Φεβρουαρίου 1997 επεκυρώθησαν.

Κύριοι συνάδελφοι, δέχεστε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 15.08' λύεται η συνεδρίαση για αύριο, Παρασκευή, 14 Μαρτίου 1997 και ώρα 10.00 με αντικείμενο εργασιών του Σώματος Κοινοβουλευτικό 'Ελεγχο: συζήτηση επικαίρων ερωτήσεων και στη συνέχεια συζήτηση επερώτησης σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ 
         ΟΙ ΓΡΑΜΜΑΤΕΙΣ
 

