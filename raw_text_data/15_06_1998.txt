
Σελίδα 10435 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΝΓ'
Δευτέρα 15 Ιουνίου 1998
Αθήνα, σήμερα στις 15 Ιουνίου 1998, ημέρα Δευτέρα και ώρα 18.08' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Βασιλική Αράπη-Καραγιάννη, Βουλευτή Α' Αθηνών, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Ομοσπονδία Βιοτεχνικών Σωματείων Αθήνας ζητεί να δοθεί λύση στα προβλήματα του κλάδου.
2) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία κοινοτικοί υπάλληλοι ειδικής περιορισμένης διαβάθμισης Νομού Καρδίτσας διαμαρτύρονται για τον περιορισμό στη μισθολογική και βαθμολογική εξέλιξή τους.
3) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία οι συνταξιούχοι των Νομών Αιτωλ/νίας και Λευκάδας προβάλλουν αιτήματά τους.
4) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία το Σωματείο Ορυχείων - Σταθμών ΔΕΗ Μεγαλόπολης ζητεί γιατρό εργασίας πλήρους απασχόλησης.
5) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία το Δημοτικό Συμβούλιο του Δήμου Μοσχάτου εκφράζει την αντίθεσή του στο συγκοινωνιακό έργο επί του Κηφισού.
6) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Κοινοτικό Συμβούλιο Καλών Δένδρων Νομού Σερρών ζητεί να ληφθούν άμεσα μέτρα υπέρ των πληγέντων, από την πρόσφατη πλημμύρα, βαμβακοπαραγωγών της περιοχής.
7) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία τα Εργατικά Κέντρα της Περιοχής Δυτικής Ελλάδας - Ηπείρου ζητούν την ικανοποίηση των οικονομικών αιτημάτων των μελών τους.
8) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία τα Σωματεία Εργαζομένων Ομίλου Ελληνικής Βιομηχανίας 'Οπλων (ΕΒΟ) ζητεί την ανάπτυξη του Ομίλου ΕΒΟ Α.Ε. και γενικότερα της ελληνικής πολεμικής βιομηχανίας.
9) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύλλογος Γονέων και Πασχόντων από Μεσογειακή Αναιμία Νομού Λέσβου ζητεί τα μέλη του εκπαιδευτικοί να διορίζονται άνευ εξετάσεων.
10) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Ελληνικό Ορειβατικός Σύλλογος 'Αμφισσας Νομού Φωκίδας ζητεί να καλυφθούν οι ζημιές σε ιστορικά μνημεία του Νομού που προκλήθηκαν από το σεισμό στις 16.6.95.
11) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Σύλλογος Γονέων και Κηδεμόνων του 6ου Δημοτικού Σχολείου Βέροιας Νομού Ημαθίας καταγγέλλει αυθαίρετη ενέργεια του προϊσταμένου της Α/βάθμιας εκπαίδευσης Νομού Ημαθίας.
12) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύλλογος Γονέων και Πασχόντων από Μεσογειακή Αναιμία Νομού Λέσβου ζητεί να συνεχισθούν τα ερευνητικά προγράμματα για το χάπι αποσιδήρωσης L1 για τους πάσχοντες από μεσογειακή αναιμία.
13) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Νομαρχιακή Αγωνιστική Συνεργασία Νομού Ροδόπης ζητεί να ληφθούν άμεσα μέτρα υπέρ των πληγέντων κερασοπαραγωγών του Νομού Ροδόπης.
14) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο ιατρός χειρούργος Κων/νος Αναγνωστόπουλος, κάτοικος Καρδίτσας, ζητεί την άρση της αυθαιρεσίας πρόσληψης δεύτερου χειρούργου στο ΙΚΑ Καρδίτσας.
15) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Συνδικάτο Οικοδόμων και Συναφών Επαγγελμάτων Νομού 
 

  



Σελίδα 10436 
Ηλείας καταγγέλλει την μαύρη εργασία σε έργα του ΟΤΕ στην περιοχή του.
16) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία ο Δήμος Μαραθώνος της Ανατολικής Αττικής αντιτίθεται στη μεταφορά του κέντρου κωπηλασίας από το Σχινιά Μαραθώνα.
17) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η 'Ενωση Αξιωματικών Ηπείρου ζητεί την ικανοποίηση των οικονομικών αιτημάτων των μελών της.
18) Ο Βουλευτής Καρδίτσας κ. ΒΑΣΙΛΕΙΟΣ ΤΣΙΛΙΚΑΣ κατέθεσε αναφορά με την οποία ο Νομάρχης Λασιθίου διαμαρτύρεται για την απόρριψη της πιστοποίησης του ΚΕΚ της Νομαρχιακής Αυτοδιοίκησης Λασιθίου.
19) Ο Βουλευτής Καρδίτσας κ. ΒΑΣΙΛΕΙΟΣ ΤΣΙΛΙΚΑΣ κατέθεσε αναφορά με την οποία ο Σύλλογος Εθελοντών Σαμαρειτών Ιεράπετρας ζητεί την παραχώρηση προς αυτόν κινητής μονάδας από το ΕΚΑΒ.
20) Ο Βουλευτής Καρδίτσας κ. ΒΑΣΙΛΕΙΟΣ ΤΣΙΛΙΚΑΣ κατέθεσε αναφορά με την οποία οι αποσπασθέντες από τη Σχολή Αστυνομικών της Σητείας στην υπηρεσία Αγίου Νικολάου ζητούν την επίλυση του προβλήματος της διαμονής τους.
21) Ο Βουλευτής Καρδίτσας κ. ΒΑΣΙΛΕΙΟΣ ΤΣΙΛΙΚΑΣ κατέθεσε αναφορά με την οποία ο Νομάρχης Λασιθίου ζητεί χρηματοδότηση για την επίλυση του προβλήματος μεταφοράς των μαθητών με ειδικές ανάγκες του Νομού Λασιθίου.
22) Ο Βουλευτής Καρδίτσας κ. ΒΑΣΙΛΕΙΟΣ ΤΣΙΛΙΚΑΣ κατέθεσε αναφορά με την οποία οι 'Ελληνες Εκπαιδευτικοί της Ο.Δ. της Γερμανίας ζητούν την καταβολή συμπληρωματικού επιμισθίου μετά τη φορολόγησή του από 1-1-97.
23) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία οι Εθελοντές Σαμαρείτες Ιεράπετρας ζητούν να τους παραχωρηθούν αντίσκηνα για την υπαίθρια διαμονή τους.
24) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Τατουδάκης, υπεύθυνος στο Ραδιοφωνικό Σταθμό Αγίου Νικολάου 104,4, ζητεί διευκρινήσεις σχετικά με τη ρύθμιση του 30% της κρατικής διαφήμισης στην περιφέρεια.
25) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία το Επιμελητήριο Ηλείας ζητεί την αναστολή των πλειστηριασμών από τις τράπεζες λόγω πανωτοκίων.
26) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία ο Σύλλογος Δανειοληπτών ΟΕΚ και Σεισμόπληκτων του Νομού Ηλείας ζητεί την εφαρμογή του ν. 2336/96 για την τριετή αναστολή των χρεών των μελών του.
27) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία το Συνδικάτο Οικοδόμων Πύργου ζητεί την απόσυρση του Νομοσχεδίου που οδηγεί στη συρρίκνωση και την ιδιωτικοποίηση του Δημόσιου Τομέα της Πρόνοιας.
28) Ο Βουλευτής Εύβοιας κ. ΙΩΑΝΝΗΣ ΚΑΛΑΜΑΚΙΔΗΣ κατέθεσε αναφορά με την οποία η Κοινότητα Μαρμαρίου του Νομού Εύβοιας ζητεί το διορισμό αστυάτρου στην περιοχή της Νότιας Καρυστίας.
29) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΪΚΟΣ κατέθεσε αναφορά με την οποία η 'Ενωση Αστυνομικών Υπαλλήλων Νομού Φθιώτιδας ζητεί να ληφθούν μέτρα για την αναδιάρθρωση των αστυνομικών υπηρεσιών σε κάθε νομό.
30) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΪΚΟΣ κατέθεσε αναφορά με την οποία το Εργατικό Κέντρο Νομού Φθιώτιδας ζητεί τη συγχώνευση της ΛΑΡΚΟ με τα ΕΛΣΙ.
31) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η 'Ενωση Συνταξιούχων ΙΚΑ Νομού Χανίων "Αγία Παρασκευή" ζητεί την ικανοποίηση των οικονομικών αιτημάτων των μελών της.
32) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Σύλλογος Νεστανιωτών Αθηνών ζητεί τη συνέχιση της λειτουργίας του ταχυδρομικού γραφείου Νεστάνης.
33) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Δήμος Τυροσαπουνακαίικων του Νομού Αρκαδίας διαμαρτύρεται για την απόφαση του Εθνικού Κέντρο Πιστοποίησης Δομών Επαγγελματικής Κατάρτισης για το Ενιαίο Κέντρο Επαγγελματικής Κατάρτισης Πάρνωνας.
34) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο πρώην Βουλευτής Λασιθίου κ. Μιχάλης Καρχιμάκης ζητεί την εγκατάσταση νέου αναμεταδότη της ΕΤ1 στην Ιεράπετρα Λασιθίου.
35) Ο Βουλευτής Καρδίτσας κ. ΒΑΣΙΛΕΙΟΣ ΤΣΙΛΙΚΑΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί χρηματοδότηση για την ολοκλήρωση των έργων λειψυδρίας στις κοινότητες Ρίζα, Μουρνιές, Ιεράτρα.
36) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Πανελλήνια Ομοσπονδία Επαγγελματιών Ιδιοκτητών Αυτοκινήτων Ταξί και Αγοραίων ζητεί την ικανοποίηση των οικονομικών αιτημάτων των μελών της.
37) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Νομαρχιακή Αυτοδιοίκηση Αιτωλ/νίας ζητεί την έγκριση χρηματοδότησης επενδυτικών προτάσεων για το Νομό Αιτωλ/νίας.
38) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία το Επιμελητήριο Βοιωτίας ζητεί τη λειτουργία του κλειστού γυμναστηρίου Λιβαδειάς.
39) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Σκύρου του Νομού Εύβοιας ζητεί την προμήθεια ενός ναυαγοσωστικού σκάφους στο Λιμενικό Σώμα Σκύρου.
40) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία η Κοινότητα Αρτεμισίου του Νομού Εύβοιας ζητεί χρηματοδότηση για την αποκατάσταση των ζημιών από τις πρόσφατες πλημμύρες στην περιοχή της.
B' AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5117/25-2-98 ερώτηση δόθηκε με το υπ'αριθμ. 740/15-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5117/25-2-1998 του Βουλευτή κ. Βασιλείου Κεδίκογλου που μας διαβιβάστηκε με το αριθμ. πρωτ. 9179/ΠΠ-578/17-3-1998 έγγραφο του Υπουργείου Εθνικής Οικονομίας, παρακαλούμε να πληροφορήσετε τον κ Βουλευτή τα εξής:
1. Στα πλαίσια μετατροπής του οδικού άξονα Πάτρα - Αθήνα 
 

  



Σελίδα 10437 
- Θεσσαλονίκη - Εύζωνοι (ΠΑΘΕ) σε κλειστό Αυτοκινητόδρομο και προκειμένου να επιλεγεί η βέλτιστη χάραξη μεταξύ Λαμίας και Λάρισας, το Υ.ΠΕ.ΧΩ.Δ.Ε. ανέθεσε την εκπόνηση λεπτομερούς οικονομοτεχνικής μελέτης που συνέκρινε τις παρακάτω λύσεις:
α) Βελτίωση της υφιστάμενης Εθνικής Οδού
β) Δυτική χάραξη μέσω Δομοκού
γ) Διπλή ζεύξη Μαλιακού κόλπου μέσω Εύβοιας (Ακρωτήρια Κνήμιδας και Τάπιας)
δ) Απλή ζεύξη Μαλιακού κόλπου μέσω των Ακρωτηρίων Χιλιομιλίου και Καραβοφάναρου
Σύμφωνα με την υπόψη μελέτη, η λύση δ), η οποία θα συντομεύσει την διαδρομή κατά 44 χλμ. περίπου υπερτερούσε συγκριτικά των υπολοίπων.
Κατόπιν τούτου το Υ.ΠΕ.ΧΩ.Δ.Ε προώθησε όλες τις απαιτούμενες διαδικασίες δημοπράτησης του έργου με παραχώρηση (εκπόνηση Μελέτης Περιβαλλοντικών επιπτώσεων, τεχνικών προμελετών, υποστηρικτικών ερευνών και μελετών) και ήδη στις 23-3-98 υποβλήθηκαν οι εκδηλώσεις ενδιαφέροντος για προεπιλογή των Υποψηφίων.
'Οπως προαναφέρθηκε, το έργο θα υλοποιηθεί με παραχώρηση δηλαδή με το σύστημα Μελέτη - Κατασκευή - Χρηματοδότηση - Λειτουργία.
2. Το τμήμα του Αυτ/κμου του ΠΑΘΕ από Ράχες μέχρι Λάρισα κατασκευάζεται με εγκατεστημένες εργολαβίες ήδη από το 1995, πολλές εκ των οποίων ευρίσκονται σε προχωρημένο στάδιο.
Ο Υπουργός
Κ. ΛΑΛΙΩΤΗΣ"
2. Στην με αριθμό 5242/4-3-98 ερώτηση δόθηκε με το υπ'αριθμ. 72/15-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5242/4-3-98 που κατέθεσε ο Βουλευτής κ. Γ. ΚΑΛΟΣ και μας διαβίβασε το Υπουργείο Εθνικής Οικονομίας με το 9168/ΔΕ-1084 από 18-3-1998 έγγραφό του, σε ό,τι αφορά, σας γνωρίζουμε τα εξής:
Η Διεύθυνση Αστυνομίας Πειραιώς καταβάλλει κάθε δυνατή προσπάθεια και αντιμετωπίζει ικανοποιητικά τα προβλήματα της αναφερόμενης περιοχής, λαμβάνοντας όλα τα απαραίτητα μέτρα για την επαρκή αστυνόμευσή της και συνεργαζόμενη στενά με τις συναρμόδιες Αρχές, για την πρόληψη και καταστολή κάθε παράνομης δραστηριότητας.
Η αρμοδιότητα χορήγησης ή ανάκλησης αδειών ίδρυσης και λειτουργίας κέντρων διασκεδάσεως και λοιπών καταστημάτων και επιχειρήσεων υγειονομικού ενδιαφέροντος, καθώς και η έκδοση και εκτέλεση αποφάσεων για προσωρινή ή οριστική αφαίρεση των ανωτέρω αδειών, μετά τις ρυθμίσεις των άρθρων 41 του ν. 2218/1994 και 11 του ν. 2307/1995, περιήλθε στους Ο.Τ.Α.
Οι Αστυνομικές Αρχές διενεργούν ελέγχους για διαπίστωση της νόμιμης λειτουργίας των ανωτέρω καταστημάτων. Για τις βεβαιούμενες παραβάσεις εφαρμόζουν με αυστηρότητα τις ισχύουσες διατάξεις και παράλληλα ενημερώνουν τις αρμόδιες Υπηρεσίες (Ο.Τ.Α., Πυροσβεστική) για τις δικές τους ενέργειες.
Για την υλοποίηση των αποφάσεων, που αφορούν την προσωρινή ή οριστική αφαίρεση των αδειών και το κλείσιμο των καταστημάτων υγειονομικού ενδιαφέροντος από τα οικεία όργανα των Ο.Τ.Α., παρέχεται σε αυτά από την Αστυνομία η αναγκαία συνδρομή και προστασία.
Στα πλαίσια αυτά, κατά το χρονικό διάστημα από 1-1-1997 μέχρι 30-3-1998, από το Αστυνομικό Τμήμα Πειραιώς, στην ανωτέρω περιοχή βεβαιώθηκαν 327 παραβάσεις για διατάραξη κοινής ησυχίας, 352 για λειτουργία μουσικών οργάνων χωρίς την προβλεπόμενη άδεια, 18 για ωράριο λειτουργίας και 14 για μετατροπή των όρων λειτουργίας καταστήματος. Για τις αναφερόμενες περιπτώσεις ενημερώθηκε ο Δήμος Πειραιώς, προκειμένου να εκδηλώσει τις δικές του ενέργειες.
Επίσης, από το Τμήμα Τροχαίας Πειραιώς, στην ίδια περιοχή βεβαιώθηκαν κατά το ίδιο χρονικό διάστημα 304 παραβάσεις για παράνομη στάθμευση, ενώ σε 24 από αυτές αφαιρέθηκαν οι πινακίδες κυκλοφορίας των οχημάτων.
Στην αναφερόμενη Διεύθυνση έχουν δοθεί εντολές και οδηγίες για την εντατικοποίηση των ελέγχων και αυστηρή εφαρμογή της ισχύουσας νομοθεσίας για κάθε παράβαση που διαπιστώνει.
Ο Υπουργός
ΓΕΩΡΓΙΟΣ ΡΩΜΑΙΟΣ"
3. Στην με αριθμό 5242/4-3-98 ερώτηση δόθηκε με το υπ'αριθμ. 13744/14-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5242/4-3-98 του Βουλευτή κ. Γεωργίου Καλού, σας γνωρίζουμε τα εξής:
'Οπως μας πληροφόρησε ο Δήμος Πειραιά το θέμα της διατήρησης του παραδοσιακού χαρακτήρα της ευρύτερης περιοχής Καστέλλας - Μικρολίμανου - Ακτής Πρωτοψάλτη, έχει απασχολήσει σοβαρά το δημοτικό συμβούλιο, το οποίο έχει προχωρήσει και στην ανάθεση σχετικής μελέτης.
'Ομως για τη λήψη συγκεκριμένων μέτρων, όπως είναι η περάτωση των έργων ανάπλασης, ο προσδιορισμός νέων χρήσεων γης, η πολιτιστική και τουριστική προβολή της περιοχής απαιτείται η συνεργασία του Δήμου με τα καθ' ύλην αρμόδια Υπουργεία ΥΠΕΧΩΔΕ και Πολιτισμού καθώς και του ΕΟΤ στα οποία απευθύνεται η ανωτέρω ερώτηση.
Ο Υφυπουργός
Λ. ΠΑΠΑΔΗΜΑΣ"
4. Στην με αριθμό 5524/13-3-98 ερώτηση δόθηκε με το υπ'αριθμ. 665/27-3-98 έγγραφο από τον Υπουργό Δικαιοσύνης η ακόλουθη απάντηση:
"Σε απάντηση της 5524/13-3-98 ερώτησης των Βουλευτών κυρίων Μπάμπη Αγγουράκη και Ορέστη Κολοζώφ επιθυμούμαι να σας πληροφορήσουμε τα εξής:
Το Υπουργείο Δικαιοσύνης απεφάσισε τη μεταστέγαση των Διοικητικών Δικαστηρίων, Αθηνών (Πτωτοδικείο - Εφετείο) στην περιοχή Αμπελοκήπων προγγραμματίζοντας την αγορά δύο ανεγειρομένων κτισμάτων κειμένων επί της οδού Ριανκούρ και Πάγκα,αντί του τιμήματος των 5.800.000.000 δρχ., επιλύοντας έτσι οριστικά και σωστά το υπάρχον οξύ στεγαστικό πρόβλημα των Δικαστηρίων αυτών, το οποίο χρόνιζε, αφού κατά το παρελθόν έξι (6) κατά σειρά μειοδοτικοί διαγωνισμοί απέβησαν άγονοι.
Εντός των ημερών περατούται η έρευνα τίτλων και ακολουθεί η σύνταξη οριστικού συμβολαίου.
Η περιοχή των Αμπελοκήπων επελέγη ως η πλέον κατάλληλη για την εξυπηρέτηση του συναλλασσόμενου κοινού καθ' όσον βρίσκεται εντός των ορίων του Δήμου της Αθήνας, υπάρχει ευχερής πρόσβαση από λεωφόρο Κηφισίας και οδό Πανόρμου και το σημαντικότερο, πλησίον των ανωτέρω κτισμάτων, κατασκευάζεται σταθμός του ΜΕΤΡΟ.
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
5. Στην με αριθμό 5621/17-3-98 ερώτηση δόθηκε με το υπ'αριθμ. 671/26-3-98 έγγραφο από τον Υπουργό Δικαιοσύνης η ακόλουθη απάντηση:
"Απαντώντας στην 5621/17-3-98 ερώτηση, που κατέθεσαν στη Βουλή των Ελλήνων οι Βουλευτές κύριοι Θεόφιλος Λεονταρίδης, Κώστας Καραμηνάς, Γιώργος Καρασμάνης και Νίκος Τσιαρτσιώνης, σχετικά με την εξαφάνιση του επιχειρηματία Νικολαϊδη, και τα λεχθέντα στην εκπομπή του ΣΚΑΙ "Φως στο Τούνελ", σας γνωρίζουμε ότι το θέμα αυτό δεν ανήκει στην αρμοδιότητα μας.
Αντίγραφο της άνω ερώτησης διαβιβάσαμε στον αρμόδιο Εισαγγελέα, για τις τυχόν δικές του ενέργειες.
 

  



Σελίδα 10438 
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
6. Στην με αριθμό 5740/20-3-98 ερώτηση δόθηκε με το υπ'αριθμ. 5802/10-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στη 5740/20-3-98 ερώτηση του Βουλευτή Π. Τατούλη που κατατέθηκε στη Βουλή, σχετικά με την εμφάνιση τοπικών κρουσμάτων μηνιγγίτιδας στην περιοχή της Μεγαλόπολης-Αρκαδίας, σας γνωρίζουμε, ότι το Υπουργείο Υγείας και Πρόνοιας, έχοντας υψηλό αίσθημα ευθύνης για την προστασία της Δημόσιας Υγείας και κατόπιν συνολικής μελέτης της οργάνωσης και στελέχωσης των Υπηρεσιών Δημόσιας Υγείας της χώρας, προχώρησε στη ψήφιση του ν. 2519/97 "Ανάπτυξη και εκσυγχρονισμός του Εθνικού Συστήματος Υγείας, οργάνωση των υγειονομικών υπηρεσιών, ρυθμίσεις για το φάρμακο και άλλες διατάξεις", ο οποίος ήδη εφαρμόζεται, αναβαθμίζοντας τις υπηρεσίες δημόσιας υγείας πανελλαδικά.
'Οσον αφορά στα τελευταία κρούσματα μηνιγγίτιδας στη Μεγαλόπολη, η Δ/νση Υγείας της Νομ/κής Αυτ/σης Αρκαδίας σε συνεργασία με τη Δ/νση Δημόσιας Υγιεινής και το Εθνικό Κέντρο Επιδημιολογικής Παρακολούθησης και Παρέμβασης (Ε.Κ.Ε.Π.Α.Π.) του Υ.Υ.Π. προέβη αμέσως σε επιδημιολογική διερεύνηση των κρουσμάτων και έλαβε όλα τα ενδεδειγμένα προληπτικά μέτρα, εφαρμόζοντας σχετικές εγκυκλίους του Υ.Υ.Π.
Επίσης κλιμάκιο του Ε.Κ.Ε.Π.Α.Π., με ειδικούς επιστήμονες, μετέβη στη Μεγαλόπολη όπου αφενός προέβη σε ενημέρωση του πληθυσμού αφετέρου στη διενέργεια δειγματοληπτικού ελέγχου φαρυγγικών επιχρισμάτων.
Μετά από απόφαση του Ειδικού Επιστημονικού Συμβουλίου του Ε.Κ.Ε.Π.Α.Π.Μ το οποίο εξέτασε την κατάσταση στη Μεγαλόπολη αρ. Κρουσμάτων/πληθυσμό, τύπο μηνιγγιτιδοκόκκου, κλπ.) και σύμφωνα με κριτήρια διεθνών οργανισμών υγείας το Υ.Υ.Π. αποφάσισε τον εμβολιασμό του πληθυσμού ηλικιακής ομάδας 12-18 ετών, με εμβόλια κατά του μηνιγγιτιδόκοκκου τύπου C.
Τα εμβόλια χορηγήθηκαν από το Υ.Υ.Π. και οι εμβολιασμοί διενεργήθηκαν στο Κέντρο Υγείας Μεγαλόπολης σε άμεση συνεργασία με το Υπουργείο μας.
Ως προς το θέμα της στελέχωσης με κατάλληλο υγιειονομικό προσωπικό των Υπηρεσιών Δημόσιας Υγείας, της εν λόγω Ν.Α., μετά την ισχύ του ν. 2218/94 και τη δημοσίευση των οργανισμών των Ν.Α. καταργήθηκαν όλες οι κενές οργανικές θέσεις των Δ/νσεων Υγείας και Πρόνοιας, όλων των περιφερειακών Υπηρεσιών του Υπουργείου μας.
Ως εκ τούτου η αρμοδιότητα της σύστασης και προκήρυξης των θέσεων αυτών, μεταβιβάστηκε στις κατά τόπους Ν.Α. και οι οποίες θα πρέπει να κινήσουν τις διαδικασίες πλήρωσής τους, σύμφωνα με τις ισχύουσες διατάξεις.
Το Υπουργείο Εσωτερικών, Δημόσιας Διοίκησης και Αποκέντρωσης, προς το οποίο κοινοποιήται το παρόν, με συνημμένο φωτ/φο της ερώτησης, παρακαλείται να ενημερώσει τη Βουλή και τον ερωτώντα Βουλευτή.
Ο Υπουργός
Κ. ΓΕΙΤΟΝΑΣ"
7. Στην με αριθμό 5771/23-3-98 ερώτηση δόθηκε με το υπ'αριθμ. 313/13-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5771/23.3.98 ερώτηση των Βουλευτών κυρίων 'Ελσας Παπαδημητρίου, ΑΘανάσιου Βαρίνου και Σάββα Τσιτουρίδη σας γνωρίζουμε τα εξής:
Το έργο για την ανακαίνιση του Δημοτικού Θεάτρου Λέσβου δημοπρατήθηκε στις 29.3.96. η Σύμβαση με την ανάδοχο κοινοπραξία υπογράφτηκε το Σεπτέμβριο του 1996 και οι εργασίες ξεκίνησαν τον Οκτώβριο του 1996. Το συμβατικό ύψος της εργολαβίας ανέρχεται στο ποσό των 500.000.000 δρχ. Το έργο "Ανακαίνισης, επισκευής, συντήρησης κλειστού θεάτρου Μυτιλήνης" έχει ενταχθεί στο ΠΔΕ (ΣΑΕ 014/9514006). Το ΥΠ.ΠΟ. μέχρι σήμερα έχει χρηματοδοτήσει το έργο με 175.000.000 δρχ. ενώ στο πλαίσιο του Προγράμματος Δράσης του 1998 έχουν, εγκριθεί για το έργο αυτό 330.000.000 δρχ. (ΠΔΕ 1998), από οποία θα διατεθεί το απαιτούμενο ποσό.
Η χρηματοδότηση του έργου πρέπει να θεωρείται διασφαλισμένη γιατί πρόκειται για μία αίθουσα απολύτως αναγκαία σε μια περιοχή με την παράδοση και τις ανάγκες της Μυτιλήνης.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
8. Στην με αριθμό 5784/24-3-98 ερώτηση δόθηκε με το υπ' αριθμ. 745/14-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5784/24-3-98 που κατέθεσε στη Βουλή, ο Βουλευτής κ. Βασίλειος Κορκολόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της "ΜΕΤΡΟ ΑΕ" της "Διεθνής Αερολιμένας Αθηνών ΑΕ", της Ειδικής Υπηρεσίας Δημ. Εργων/Συγοινωνιακών 'Εργων Αττικής, της "ΕΓΝΑΤΙΑ ΑΕ" και της Ειδικής Υπηρεσίας Δημοσίων 'Εργων/ΠΑΤΡΑ - ΑΘΗΝΑ- ΘΕΣ/ΝΙΚΗ-ΕΥΖΩΝΟΙ, (ΕΥΔΕ/ΠΑΘΕ) τα εξής:
Α. ΜΕΤΡΟ ΑΘΗΝΩΝ
Το κόστος κατασκευής του 'Εργου του Μετρό, σύμφωνα με τους εγκεκριμένους προϋπολογισμούς του ΚΠΣ Ι και του ΚΠΣ ΙΙ, ανέρχεται συνολικά στα 1,966 MECU (400 ΚΠΣ Ι και 1566 το ΚΠΣ ΙΙ), από το οποίο έως τέλος Φεβρουαρίου είχε εκταμιευθεί ποσοστό 58%.
Σύμφωνα με το εργολαβικό συμφωνητικό, το μεγαλύτερο μέρος του τιμήματος, τα 2/3 είναι πληρωτέο σε Γερμανικά Μάρκα. 'Εως τέλος του Φεβρουαρίου είχε καταβληθεί το μεγαλύτερο μέρος του εργολαβικού ανταλλάγματος σε δραχμές ενώ απομένει ακόμη μεγάλο τμήμα για τις πληρωμές σε Γερμανικά Μάρκα. Σε ξένο νόμισμα (ECU) είναι επίσης πληρωτέοι οι τόκοι των δανείων που έχουν ληφθεί και θα ληφθούν από την ΕΤΕπ καθώς και η αμοιβή του συμβούλου Bechtel.
Η επίπτωση της αναπροσαρμογής της Δραχμής μέχρι τέλους 2000 θα έχει τα εξής αποτελέσματα (ισοτιμία δραχμής/ECU 313, 316, 319-357):
Εκατ. Δρχ.
Αύξηση σε Δραχμές από το τίμημα πληρωτέο σε
Γερμανικά Μάρκα 21,475
Αύξηση από την Αμοιβή του Συμβούλου Bechtel 602
Αύξηση από τους τόκους προς την ΕΤΕπ (1998-2000)5,341
ΣΥΝΟΛΟ αύξηση κόστους εκατ. Δρχ.27,418
Εξάλλου το ανείσπρακτο υπόλοιπο των επιχορηγήσεων από την Ευρωπαϊκή 'Ενωση, που από το 1997 μας δίνεται με τη μορφή αυξήσεως κεφαλαίου, ανέρχεται στο ποσό των 257,51 MECU. Από την είσπραξη του ποσού αυτού με τη νέα ισοτιμία των Δρχ./ECU 357, θα προκύψει όφελος εκ. δρχ. 11,330 εκατ.
Επομένως η καθαρή αύξηση του κόστους του βασικού έργου για τα έτη 1998- 2000 θα ανέλθει στα 16.086 εκατ. Δρχ. (27.418-11.330). Το ποσό αυτό δύναται να εξευρεθεί μέσω δανεισμού από την ΕΤΕπ και δεν θα δημιουργήσει προβλήματα στην εξέλιξη του 'Εργου λόγω της μακροχρόνιας (15 έως 20 χρόνια) αποπληρωμής αυτών των δανείων.
Είναι σαφές ότι τα δάνεια που έχουν ήδη ληφθεί από την Ευρωπαϊκή Τράπεζα Επενδύσεων έχουν επίσης μακροχρόνια αποπληρωμή και δεν δημιουργούν προβλήματα στη χρηματοδότηση του 'Εργου.
Β. ΔΙΕΘΝΗΣ ΑΕΡΟΛΙΜΕΝΑΣ ΑΘΗΝΩΝ
Το ελληνικό δημόσιο, σύμφωνα με τα προβλεπόμενα στη Σύμβαση Παραχώρησης, ανέλαβε να καταβάλει τις εξής χορηγήσεις:
- Ποσό ECU 150 εκατ. θα καταβληθεί στην ΑΕ Διεθνής Αερολιμένας Αθηνών (Εταιρία Αεροδρομίου) υπό μορφή άνευ όρων επιδοτήσεων.
- Ποσό ECU 250 εκατ. θα καταβληθεί υπό την προϋπόθεση 
 

  



Σελίδα 10439 
ότι η Εταιρεία Αεροδρομίου θα έχει εξασφαλίσει την παροχή δανείων, χωρίς την εγγύηση του Ελληνικού Δημοσίου (επιδότηση υπό όρους). Ο ανωτέρω όρος πληρώθηκε με τη σύναψη της δανειακής συμβάσεως με όμιλο εμπορικών τραπεζών υπό τη Bayerische Vereinsbank για τη χορήγηση δανείου DEM 610 εκατ. με την εγγύηση HERMES.
Σημειώνεται ότι έχουν ήδη καταβληθεί στην Εταιρία Αεροδρομίου οι δύο (2) πρώτες δόσεις συνολικού ύψους 200 εκατ. ECU. Τα ποσά που απομένουν να καταβάλλει το Ελληνικό Δημόσιο στην Εταιρία Αεροδρομίου ανέρχονται επομένως σε 200 εκατ. ECU.
Υπενθυμίζεται ότι τμήμα των ανωτέρω επιχορηγήσεων θα προέλθει από το Ταμείο Συνοχής το οποίο έχει ήδη εγκρίνει τη χορήγηση συνδρομής προς το Ελληνικό Δημόσιο συνολικού ύψους ECU 250 εκατ. Μέχρι σήμερα το Ελληνικό Δημόσιο έχει εισπράξει ποσό 64 εκατ. ECU περίπου ενώ μέχρι το τέλος της κατασκευής του 'Εργου θα εισπράξει το υπολειπόμενο ποσό των ECU 186 εκατ. (ECU 250.000.000 μείον ECU 64.000.000).
Δεδομένου ότι η καταβολή του ποσού των 200 εκατ. ECU, εκ μέρους του Ελληνικού Δημοσίου, "καλύπτεται" με την εισροή από το Ταμείο Συνοχής ποσού 186 εκατ. ECU οι επιπτώσεις στο Ελληνικό Δημόσιο από την πρόσφατη αναπροσαρμογή της ισοτιμίας ECU/Δραχμής είναι περιορισμένες. Λαμβάνοντας την υπόθεση ότι η συναλλαγματική ισοτιμία ECU/Δραχμής θα κυμανθεί γύρω από τη συμφωνηθείσα κεντρική ισοτιμία των δραχμών 357 ανά ECU η πιθανή απώλεια εξαιτίας της αναπροσαρμογής της ισοτιμίας ECU/Δραχμής μπορεί να ποσοτικοποιηθεί στο ποσό των δραχμών 550 εκατ. περίπου (ECU 14.000.000 X 39,3 δρχ.). Το ποσό των δραχμών 39,3 προκύπτει ως η διαφορά τη νέας κεντρικής ισοτιμίας των δραχμών 357 ανά ECU από την τιμή fixing ECU/Δραχμής 317,7 της Παρασκευής 13-3-1998 που ήταν η τελευταία ημέρα προ της αναπροσαρμογής της ισοτιμίας της δραχμής.
Σημειώνεται επίσης ότι τα δάνεια που έχει λάβει τη Εταιρία του Αεροδρομίου θα αποπληρωθούν από την ίδια με χρονικό ορίζοντα 15-20 ετών μετά την έναρξη λειτουργίας του Νέου Αερολιμένα από τα έσοδα που θα αποκομίζει από τη λειτουργία του. Τα έσοδα αυτά θα εισπράττονται τόσο σε δραχμές όσο και σε ξένο συνάλλαγμα.
Γ. ΕΛΕΥΘΕΡΗ ΛΕΩΦΟΡΟΣ ΕΛΕΥΣΙΝΑΣ -ΣΤΑΥΡΟΥ -Α/Δ ΣΠΑΤΩΝ και
ΔΥΤΙΚΗ ΠΕΡΙΦΕΡΕΙΑ ΛΕΩΦΟΡΟΣ ΥΜΗΤΤΟΥ (ΕΛΕΣΣ & ΔΠΛΥ).
Δεδομένου ότι για το έργο αυτό, δεν έχει επέλθει ακόμη η Ημερομηνία 'Εναρξης Ισχύος της Σύμβασης Παραχώρησης (δηλαδή δεν έχουν ακόμη υπογραφεί οι παρεπόμενες Δανειακές Συμβάσεις, παρά μόνο η Κύρια Δανειστική Σύμβαση στις 18/12/1997) δεν μπορούν να δοθούν συγκεκριμένα και αναλυτικά στοιχεία.
Δ. ΖΕΥΞΗ ΡΙΟΥ - ΑΝΤΙΡΡΙΟΥ
'Οσον αφορά τις επιχορηγήσεις για το 'Εργο, το ελληνικό δημόσιο ανέλαβε την υποχρέωση να καταβάλλει στην "ΓΕΦΥΡΑ ΑΕ" το ποσό των ECU 200 εκατ. σε σταθερές τιμές Ιουλίου 1993. Το ποσό αυτό αντιστοιχεί σε ECU 306 εκατ. περίπου σε τρέχουσες τιμές. Εκ του ανωτέρου ποσού των επιχορηγήσεων το ελληνικό δημόσιο μέχρι την 30η Μαρτίου 1998 είχε ήδη καταβάλλει στη ΓΕΦΥΡΑ ΑΕ το ποσό των ECU 73,5 εκατ. σε σταθερές τιμές Ιουλίου 1993 (ή ποσό ECU 98 εκατ. περίπου σε τρέχουσες τιμές).
Το υπόλοιπο προς καταβολή εκ μέρους του ελληνικού δημοσίου ποσό ανέρχεται σε 208 εκατ. ECU (ECU 306 εκατ. μείον το ήδη καταβληθέν ποσό των ECU 98 εκατ.).
Προβλέπεται ότι τμήμα των ανωτέρω επιχορηγήσεων, ανερχόμενο σε ποσό ECU 150 εκατ., θα προέλθει από τα διαρθρωτικά ταμεία της Ευρωπαϊκής 'Ενωσης.
Δεδομένου ότι η καταβολή του ποσού των 208 εκατ. ECU περίπου, εκ μέρους του Ελληνικού Δημοσίου, "καλύπτεται" εν μέρει με την εισροή από τα διαρθρωτικά ταμεία της Ευρωπαϊκής 'Ενωσης ποσού 150 εκατ. ECU οι επιπτώσεις στο Ελληνικό Δημόσιο από την πρόσφατη αναπροσαρμογή της ισοτιμίας ECU/Δραχμής θα μπορούσαν να ποσοτικοποιηθούν στο ύψος των δραχμών 2,3 δις.
Λαμβάνοντας την υπόθεση ότι η συναλλαγματική ισοτιμία ECU/Δραχμής θα κυμανθεί γύρω από τη συμφωνηθείσα κεντρική ισοτιμία των δραχμών 357 ανά ECU η πιθανή απώλεια εξαιτίας της αναπροσαρμογής της ισοτιμίας ECU/Δραχμής μπορεί να ανέλθει στο ποσό των δραχμών 2,3 δις περίπου (ECU 58 εκατ. 39,3 δρχ.). Το ποσό των δραχμών 39,3 προκύπτει ως η διαφορά της νέας κεντρικής ισοτιμίας των δραχμών 357 ανά ECU από την τιμή fixing ECU/Δραχμή 317,7 της Παρασκευής 13-3-98 που ήταν η τελευταία ημέρα προ της αναπροσαρμογής της ισοτιμίας της δραχμής.
Θα πρέπει πάντως να σημειωθεί ότι η τμηματική καταβολή, εκ μέρους του Ελληνικού Δημοσίου, των επιδοτήσεων ύψους 208 εκατ. ECU εκτείνεται χρονικά μέχρι τα μέσα του έτους 2004 και συνεπώς οι ανωτέρω προβλέψεις (και οι οποίες προκύπτουν υπό απλουστευτικές υποθέσεις) θεωρούνται ότι δεν έχουν σημαντική αξιοπιστία.
E. EΓΝΑΤΙΑ ΟΔΟΣ
Οι εργολαβικές συμβάσεις της Εγνατία οδός Α.Ε., όπως και όλες οι άλλες συμβάσεις παροχής υπηρεσιών του Δημόσιου Τομέα, είναι οι συμβάσεις με τίμημα στο εθνικό νόμισμα της χώρας μας δηλαδή σε δραχμές.
Οι όποιες μεταβολές στο τίμημα των εργολαβικών συμβάσεων της Εγνατία Οδός ΑΕ, γίνονται, βάση του πίνακα αναθεώρησης που εκδίδεται ανά τρίμηνο από το ΥΠΕΧΩΔΕ.
Δεν αναμένονται άλλες επιπτώσεις από την πρόσφατη υποτίμηση της δραχμής στις εκτελούμενες εργολαβίες της Εγνατίας οδού.
Είναι ευνόητο ότι οι χρηματοδοτήσεις της Εγνατίας που αντιστοιχούν σε πόρους από την Ευρωπαϊκή 'Ενωση δηλαδή σε ECU θα έχουν ως εισροές σε δραχμές αύξηση αντίστοιχη με εκείνο το ποσοστό της προσαρμογής της δραχμής στο Μηχανισμό Συναλλαγματικής ισοτιμίας.
ΣΤ. ΟΔΙΚΟΣ ΑΞΟΝΑΣ ΠΑΤΡΩΝ - ΑΘΗΝΩΝ- ΘΕΣ/ΝΙΚΗΣ -ΕΥΖΩΝΩΝ
Οι εκτελούμενες εργολαβίες του οδικού άξονα ΠΑΘΕ πραγματοποιούνται βάση συγκεκριμένων τιμολογίων που αποτελούν μέρος των συμβατικών τευχών κάθε εργολαβίας. Ως εκ τούτου οι αντίστοιχοι ανάδοχοι δεσμεύονται από τη σύμβαση που έχουν υπογράψει για την εκτέλεση των έργων με συγκεκριμένη οικονομική προσφορά που διαμορφώνεται βάσει των προαναφερθέντων τιμολογίων και δεν προβλέπεται να επηρεαστούν από την υποτίμηση της δραχμής. Επίσης είναι ευνόητο ότι για όλα τα έργα του ΠΑΘΕ συνχρηματοδοτούνται από την Ευρωπαϊκή 'Ενωση αναμένεται ότι θα υπάρξει αύξηση των εισροών από την Ευρωπαϊκή 'Ενωση σε δραχμές, σε ποσοστό ανάλογο της υποτίμησης.
Ο Υπουργός
Κ. ΛΑΛΙΩΤΗΣ"
9. Στην με αριθμό 5785/24-3-98 ερώτηση δόθηκε με το υπ' αριθμ. 746/15-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5785/24-3-98 που κατέθεσε στη Βουλή, ο Βουλευτής κ. Βασίλειος Κορκολόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Οδικών 'Εργων τα εξής:
1. Η συμβατική δαπάνη της από 7-8-96 υπογραφείσας Σύμβασης του Συμβούλου του Μαλιακού κόλπου ανέρχεται στο ποσό των 289.100.000 δρχ. πλέον ΦΠΑ. Η έναρξη ισχύος της Σύμβασης ορίσθηκε στις 1-9-96 και η διάρκεια της σε 18 μήνες ήτοι μέχρι 1-4-98. Κατά την πρόοδο των εργασιών ανατέθηκαν στον Σύμβουλο απαραίτητες συμπληρωματικές εργασίες συνολικού κόστους 39.600.000 δρχ. πλέον ΦΠΑ. 'Ητοι το συνολικό οικονομικό αντικείμενο διαμορφώθηκε σε 328.700.000 δρχ. πλέον ΦΠΑ. Δεδομένου ότι οι συμβατικές εργασίες δεν έχουν ολοκληρωθεί πλήρως (τα τεύχη δημοπράτησης της Β' φάσης δεν έχουν ολοκληρωθεί) πρόκειται να δοθεί παράταση. Το ποσοστό των εργασιών του Συμβούλου 
 

  



Σελίδα 10440 
που ολοκληρώθηκε εντός της αρχικής συμβατικής προθεσμίας ανέρχεται σε 60% περίπου και το ποσό των πληρωμών του σε 152.136.245 δρχ. πλέον ΦΠΑ.
2. Με τη λήξη της συμβατικής προθεσμίας του έργου του Συμβούλου (1-4-98) έχουν ολοκληρωθεί οι διαδικασίες δημοπράτησης της Α' Φάσης (προεπιλογή) του διαγωνισμού και έχουν υποβληθεί οι σχετικές εκδηλώσεις ενδιαφέροντος από του Υποψήφιους Παραχωρησιούχους.
3. 'Οπως είναι γνωστό, το έργο της Ζεύξης του Μαλιακού θα υλοποιηθεί με το σύστημα της παραχώρησης. Το θέμα ένταξης σε αυτό και της κατασκευής των Παρακάμψεων Καμένων Βούρλων και Αγίου Κων/νου απασχόλησε επί μακρόν τις αρμόδιες Υπηρεσίες του ΥΠΕΧΩΔΕ. Σε περίπτωση ένταξης των παρακάμψεων οι τεχνικοί κίνδυνοι για το έργο αυξάνονται σε τέτοιο βαθμό που καθιστούν την παραχώρηση μη σκόπιμη. Επισημαίνεται η γειτνίαση του έργου των παρακάμψεων με το ρίγμα της Αταλάντης.
Ο Υπουργός
Κ. ΛΑΛΙΩΤΗΣ"
10. Στην με αριθμό 5792/26-3-98 ερώτηση δόθηκε με το υπ' αριθμ. 13734/14-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5792/26-3-98, που κατέθεσαν οι Βουλευτές κύριοι Απόστ. Τασούλας και Μαρία Μπόσκου σχετικά με την πρόσληψη κτηνιάτρων στην Νομαρχιακή Αυτοδιοίκηση Ιωαννίνων, σας γνωρίζουμε τα εξής:
Η Νομαρχιακή Αυτοδιοίκηση Ιωαννίνων με το αριθ. 30352/95 έγγραφό της είχε ζητήσει μεταξύ άλλων και την έγκριση για την πλήρωση κενών θέσεων κτηνιάτρων και χειριστών Η/Υ.
Από την Υπηρεσία μας εγκρίθηκε μετά από έγκριση της Γραμματείας Υπουργικού Συμβουλίου η πλήρωση δέκα (10) κενών οργανικών θέσεων ειδικοτήτων πολιτικών μηχανικών, πληροφορικής, Τεχν. Πολιτικών Μηχανικών, χειριστών Η/Υ, και Προσωπικού καθαριότητας.
Για την κατά τα ανωτέρω έγκριση ελήφθη υπόψη ότι στη Νομαρχιακή Αυτοδιοίκηση Ιωαννίνων θεωρούνται αποσπασμένοι κατ' εφαρμογή των διατάξεων του άρθρου 39 του Ν. 2218/94 δέκα πέντε (15) κτηνίατροι, ενώ δεν υπηρετεί κανένας υπάλληλος κλάδου ΔΕ Η/Υ.
Η ίδια Νομαρχιακής Αυτοδιοίκηση με νεώτερο αίτημά της, έχει ζητήσει την έγκριση και για την πρόσληψη τριών (3) κτηνιάτρων. Το αίτημα αυτό έχει διαβιβαστεί στη Γραμματεία Υπουργικού Συμβουλίου, για έγκριση.
Ο Υφυπουργός
Λ. ΠΑΠΑΔΗΜΑΣ"
11. Στην με αριθμό 5798/26-3-98 ερώτηση δόθηκε με το υπ' αριθμ. 13735/14-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5798/26-3-98, που κατατέθηκε από το Βουλευτή κ. Π. Σκανδαλάκη σχετικά με το αντικείμενο του θέματος σας γνωρίζουμε ότι:
α) με την 8/97 ΦΕΚ 45/3-11-98 προκήρυξη του ΑΣΕΠ, προκηρύχθηκε μεταξύ άλλων και μία (1) θέση ΔΕ 14 Ελεγκτών Εσόδων - Εξόδων ΟΤΑ στη ΔΟΥ Μολάων. 'Ηδη, μετά τη διεξαγωγή του γραπτού διαγωνισμού αναμένονται τα αποτελέσματα για την πρόσληψη των επιτυχόντων στον διαγωνισμό αυτό.
β) Με το Α.Π. 2022/21-1-98 έγγραφό μας, ζητήσαμε από τους ΟΤΑ να υποβάλουν αιτήματα για την πρόσληψη τακτικού προσωπικού. Από έλεγχο που έγινε στα στοιχεία που τηρούνται στην υπηρεσία προέκυψε ότι μέχρι σήμερα δεν έχει υποβληθεί νέο αίτημα για τη στελέχωση με ελεγκτές εσόδων εξόδων της ΔΟΥ Μολάων.
γ) τέλος, σας επισημαίνουμε ότι σύμφωνα με τις διατάξεις της παρ. 5 του αρθ. 12 του Ν. 2503/97 παρέχεται η δυνατότητα ανάθεσης καθηκόντων ελεγκτού εσόδων - εξόδων ΟΤΑ σε τακτικούς υπαλλήλους ΔΕ1 ή ΤΕ17 ή ΠΕ1 για προσωρινή κάλυψη και αντιμετώπιση προβλημάτων λόγω έλλειψης προσωπικού, σύμφωνα με τα οριζόμενα στις ανωτέρω διατάξεις.
Ο Υφυπουργός
Λ. ΠΑΠΑΔΗΜΑΣ"
12. Στην με αριθμό 5807/26-3-98 ερώτηση δόθηκε με το υπ'αριθμ. 23/15-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5807/26-3-98 που κατέθεσε ο Βουλευτής κ. Γ. Καρατζαφέρης, σας γνωρίζουμε τα εξής:
Για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
Σε ό,τι αφορά τους αστυνομικούς, θύματα κατά την εκτέλεση του καθήκοντος, η συμπαράσταση του Υπουργείου μας, τόσο για τους ίδιους, όσο και για τις οικογένειές τους, είναι αμέριστη.
Συγκεκριμένα, εκτός του ότι επιβραβεύονται πάντοτε με τις προβλεπόμενες υλικές και ηθικές αμοιβές οι εξαιρετικές δραστηριότητες και πράξεις του προσωπικού που υπερβαίνουν τα συνήθη όρια του υπηρεσιακού καθήκοντος, στους παθόντες και καθισταμένους πλήρως ανικάνους για εργασία από βίαιο συμβάν, καθώς και στα μέλη των οικογενειών των φονευθέντων απονέμεται σύνταξη με βάση το μισθό του προκαταληκτικού βαθμού στον οποίο θα εξελισσόταν μισθολογικά ή βαθμολογικά ο παθών, με πλήρη συντάξιμη υπηρεσία και πλήρες χρονοεπίδομα.
Επίσης τους χορηγείται επίδομα ανικανότητας, προσωπικό και αμεταβίβαστο, ίσο με το ποσοστό ανικανότητάς τους, υπολογιζόμενο στα 35% του βασικού τους μισΘού.
'Οσοι συνταξιοδοτούνται με τις διατάξεις του ν. 2512/97, εφόσον καλύπτονται και από φορέα επικουρικής ασφάλισης, δικαιούνται αυξημένης επικουρικής σύνταξης ή βοηΘήματος (μέρισμα) με τις ίδιες προϋποΘέσεις απονομής που ισχύουν για την κύρια σύνταξη (35 χρόνια υπηρεσίας, προκαταληκτικός βαΘμός).
Με τις ίδιες προϋποθέσεις απονομής της κύριας σύνταξης τους παρέχεται και εφάπαξ βοήθημα από το Κλαδικό Ταμείο Πρόνοιας.
Για τους αστυνομικούς που κρίνονται από τις αρμόδιες Υγειονομικές Επιτροπές αναμφισβήτητα ανίκανοι για την ενεργό υπηρεσία, προβλέπεται η μετάταξή τους σε υπηρεσία γραφείου ή μετάθεσή τους στην ειδική κατάσταση της Μονίμου Διαθεσιμότητας. Οι μετατασσόμενοι στην κατάσταση αυτή προάγονται μέχρι και τέσσερις βαθμούς επί πλέον του κατεχομένου.
Ανεξάρτητα από τα ανωτέρω, για όσους από τους προαναφερόμενους αστυνομικούς η επιδειχθείσα συμπεριφορά τους κριθεί αποδεδειγμένα ως "έξοχη", τηρουμένης της προβλεπομένης διαδικασίας από τις διατάξεις του Π.Δ. 144/1991, προάγονται επ' ανδραγαθία στον επόμενο βαθμό.
Σε ό,τι αφορά την αποκατάσταση της οικογένειας του 
 

  



Σελίδα 10441 
αστυνομικού σε περίπτωση θανάτου ή ανικανότητας, σε ποσοστό τουλάχιστον 67%, συνεπεία τραυματισμού, κατά την εκτέλεση διατεταγμένης υπηρεσίας και ένεκα αυτής, ο σύζυγος ή ένα τέκνο αυτού προσλαμβάνεται κατόπιν αιτήσεώς του, στο Υπουργείο Δημόσιας Τάξης, ως διοικητικός υπάλληλος ή με οποιαδήποτε σχέση εργασίας ιδιωτικού δικαίου, ανάλογα με τα προσόντα του, κατ' εξαίρεση των ισχυουσών διατάξεων και ανεξαρτήτως ύπαρξης κενής οργανικής θέσης. Αν οι κατά τα ανωτέρω αποβιούντες ή καθιστάμενοι ανίκανοι δεν έχουν σύζυγο ή τέκνα, το δικαίωμα διορισμού παρέχεται κατά προτεραιότητα σε έναν από τους γονείς ή μία άγαμη αδελφή ή έναν άγαμο αδελφό.
Επιπλέον τα παιδιά των θυμάτων τρομοκρατίαςαστυνομικών, προσλαμβάνονται στο Δημόσιο, στα νομικά πρόσωπα του δημοσίου τομέα και στις Τράπεζες, καθ' υπέρβαση του προβλεπομένου από την προκήρυξη του διαγωνισμού αριθμού, αν πετύχουν στο σχετικό διαγωνισμό και δεν περιλαμβάνονται στο αριθμό αυτόν.
Αν είναι φοιτητές ανωτάτου Εκπαιδευτικού Ιδρύματος της ημεδαπής ή αλλοδαπής, μετεγγράφονται στο αντίστοιχο του τόπου κατοικίας τους Εκπαιδευτικό Ιδρυμα και γίνονται δεκτά κατά προτίμηση στις φοιτητικές εστίες και λέσχες.
Ενδεικτικά σας πληροφορούμε ότι κατά τη διετία 1996-1998, σε εφαρμογή των ανωτέρω διατάξεων, διορίσθηκαν 25 μέλη οικογενειών παθόντων εν υπηρεσία αστυνομικών και εκκρεμούν στην Υπηρεσία άλλες 4 περιπτώσεις.
Πέραν αυτών οι οικογένειες των τραυματισθέντων θανάσιμα εν υπηρεσία δικαιούνται οικονομική ενίσχυση 3.000.000 δραχμών από τον Ειδικό Λογαριασμό Αρωγής και με απόφαση του Αρχηγού της Ελληνικής Αστυνομίας τους χορηγείται έκτακτο οικονομικό βοήθημα από το ενεργητικό υπόλοιπο του λογαριασμού "ΑΣΤΥΝΟΝΟΜΙΚΗ ΕΠΙΘΕΩΡΗΣΗ".
Τέλος, το θέμα της νόμιμης χρήσης των όπλων, από τους αστυνομικούς μελετάται από το Υπουργείο μας, με στόχο τον εκσυγχρονισμό των διατάξεων που ισχύουν και την εναρμόνισή τους με τα ισχύοντα στα κράτη - μέλη της Ε.Ε. μεγαλύτερη προστασία τόσο των ίδιων των ασωνομικών, όσο και των πολιτών.
Ο Υπουργός
ΓΕΩΡΓΙΟΣ ΡΩΜΑΙΟΣ"
13. Στην με αριθμό 5819/26-3-98 ερώτηση δόθηκε με το υπ'αριθμ. 749/15-4-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 5819/26-3-98 που κατέθεσε στη Βουλή ο Βουλευτής κ. Σπήλιος Σπηλιωτόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Ελέγχου Συντήρησης Εργων της Περιφέρειας Δυτικής Ελλάδας τα εξής:
α. Στο τμήμα Διακοφτό -Καλάβρυτα δεν υπάρχει πρόβλημα στο οδόστρωμα. Για το γνωστό πρόβλημα κατολισθήσεων και επικρεμμάμενων βράχων αναμένεται μελέτη, η οποία συντάσσεται από μελετητή υπό την επίβλεψη της Δ/νσης Δημ. Εργων/Περιφ. Δυτ. Ελλάδας και την Δ/νση Μελετών Εργων Οδοποιϊας (ΔΜΕΟ).
β. Στην επαρχιακή οδό Αγ. Βασιλείου -Πιτίτσας -Καμαρών υπάρχει εργολαβία συντήρησης της οδού, που επιβλέπεται από την Περιφερειακή Υπηρεσία. 'Εχουν ήδη ασφαλτοστρωθεί (πέραν των τεχνικών, που έχουν κατασκευασθεί) κατά τμήματα, 14 χλμ. περίπου. Στα τμήματα αυτά περιλαμβάνονται και εκείνα με κακή βατότητα ατγό την Κοινότητα Πλατανίου έως και Αργυρών.
Πέραν αυτών με τη βελτίωση των καιρικών συνθηκών και πριν τη διεξαγωγή του αγώνα η Περιφερειακή Υπηρεσία με τα συνεργεία της ή την υπόψη εργολαβία θα προχωρήσει σε βελτιώσεις της βατότητας, που πιθανόν να υπήρξαν φθορές κατά τη διάρκεια του χειμώνα.
Ο Υπουργός
Κ. ΛΑΛΙΩΤΗΣ"
14. Στην με αριθμό 5835/27-3-98 ερώτηση δόθηκε με το υπ'αριθμ. 27/15-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5835/27-3-98 που κατέθεσε ο Βουλευτής κ. Ν. Γκελεστάθης, σας γνωρίζουμε τα εξής:
Για την αντιμετώπιση της λαθρομετανάστευσης και των διαφόρων μορφών εγκληματικότητας στη χώρα μας, ασκείται από τις Υπηρεσίες του Υπουργείου μας έντονο προληπτικό και κατασταλτικό έργο, με σύγχρονες μεθόδους και μέσα, σε συνεργασία με τις συναρμόδιες Υπηρεσίες των άλλων Υπουργείων.
Ιδιαίτερα, για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες, πρόσφατα αποφασίσθηκε η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγ μάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστη ματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις.
Η νομοθετική ρύθμιση, για τη νόμιμη απασχόληση των λαθρομεταναστών και την κατοχύρωση των εργασιακών δικαιωμάτων τους με την καθιέρωση κάρτας εργασίας, αξιολογείται εκ μέρους μας ως θετικός παράγοντας, ο οποίος θα συμβάλει στη μείωση της εγκληματικότητας των αλλοδαπών στη χώρα μας. Πάντως, όσο διαρκεί η προθεσμία της αναφερόμενης νομοθετικής ρύθμισης δεν εφαρμόζονται, για τους αλλοδαπούς που έχουν εκδηλώσει την επιθυμία να νομιμοποιηθούν, οι διατάξεις του άρθρου 33 του ν. 1975/1991 (ποινικές - διοικητικές κυρώσεις).
Επισημαίνεται ότι το θέμα της λάθρα εισόδου αλλοδαπών στη χώρα μας αντιμετωπίζεται με ιδιαίτερη υπευθυνότητα από τις Υπηρεσίες που αστυνομεύουν τις παραμεθόριες περιοχές και τα 46 μεταβατικά αποσπάσματα, που έχουν αναπτυχθεί σε αυτές και βρίσκονται σε συνεχή επαγρύπνιση.
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα, προωθεί την ίδρυση Ειδικής Υπηρεσίας Συνοριακών Φυλάκων.
Μέσα στα πλαίσια αυτά αστυνομεύεται και η Κεφαλληνία από τις Υπηρεσίες της ομώνυμης Αστυνομικής Διεύθυνσης οι οποίες λαμβάνουν όλα τα απαραίτητα μέτρα, τόσο για την πρόληψη και καταστολή της εγκληματικότητας, την οποία ελέγχουν σε ικανοποιητικό βαθμό, όσο και για την παγίωση αισθήματος ασφαλείας στους πολίτες.
Αποτέλεσμα της δραστηριοποίησης της Αστυνομίας ήταν η εξιχνίαση, η σύλληψη και παραπομπή στη δικαιοσύνη των δύο αλλοδαπών δραστών της αναφερόμενης στην Ερώτηση εγκληματικής ενέργειας, όπως επίσης και πολλών από τα διαπραχθέντα αδικήματα στην περιοχή ευθύνης της Αστυνομικής Διεύθυνσης Κεφαλληνίας. Για την εξιχνίαση των λοιπών οι προσπάθειες συνεχίζονται προς κάθε κατεύθυνση με αμείωτο ενδιαφέρον.
Στην αναφερόμενη Υπηρεσία, η οποία, στην προσπάθεια 
 

  



Σελίδα 10442 
της για την αντιμετώπιση των αστυνομικών προβλημάτων, έχει ανάγκη και επιζητεί τη συνεργασία των πολιτών, δόθηκε εντολή να εξετάσει τα καταγγελλόμενα και να λάβει εντονότερα μέτρα για βελτίωση της αστυνόμευσης στην ανωτέρω περιοχή, σε συνεργασία με τους τοπικούς φορείς.
Ο Υπουργός
ΓΕΩΡΓΙΟΣ ΡΩΜΑΙΟΣ
15. Στην με αριθμό 5838/27-3-98 ερώτηση δόθηκε με το υπ'αριθμ. 320/14-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5838/27.3.98 ερώτηση του Βουλευτή κ. Απόστολου Ανδρεουλάκου, σας γνωρίζουμε τα εξής:
1. Με το ν. 2557197 για πρώτη φορά θεσπίστηκαν ειδικές ρυθμίσεις για τα έργα της Ακρόπολης τα οποία (μαζί με αυτά του Αγίου 'Ορους) αναγορεύτηκαν με απόφαση της ευρύτατης πλειοψηφίας της Βουλής, σε πρότυπα έργα. Είναι έτσι δυνατή η διαμόρφωση ενός νομικού καθεστώτος το οποίο θα κινείται πέρα από γραφειοκρατικά εμπόδια ή διοικητικές και οργανωτικές αγκυλώσεις.
Με τον ίδιο νόμο μετεβλήθη η συγκρότηση του Διοικητικού Συμβουλίου του Tαμείου Διαχείρισης Πιστώσεων για την Εκτέλεση Αρχαιολογικών 'Εργων, το οποίο λειτουργεί ως Νομικό Πρόσωπο Ιδιωτικού Δικαίου από το 1992 και έχει αναλάβει τη διαχείριση των κονδυλίων για τα έργα τα οποία παραδοσιακώς διαχειριζόταν η Αρχαιολογική Εταιρεία, ενώ διορίστηκε, νέο Διοικητικό Συμβούλιο του Tαμείου Διαχείρισης Πόρων, το οποίο αποτελείται κατά την μεγάλη πλειοψηφία από τους Προέδρους των Επιτροπών που είναι υπεύθυνες για μεγάλα έργα συντήρησης.
2. Tο Π.Δ. για τα έργα συντήρησης και αναστήλωσης των μνημείων της Ακρόπολης, είναι έτοιμο, μετά από διεξοδικό διάλογο που έγινε τόσο με τις Υπηρεσίες του Υπουργείου Πολιτισμού. όσο και με την ίδια την Επιτροπή Συντήρησης Μνημείων Ακρόπολης που συζήτησε μόνη της και παρουσία του κ. Γενικού Γ ραμματέα αναλυτικά και άρθρο κατ' άρθρο το σχέδιο του Π.Δ/ματος. Λάβαμε δε υπόψη μας όσο μπορούσαμε περισσότερες, παρατηρήσεις των ίδιων των εργαζομένων πάνω στο Βράχο, καθώς και τις παρατηρήσεις και επιμέρους ομάδων του επιστημονικού προσωπικού και τεχνικού προσωπικού.
Στο πεδίο εφαρμογής του Διατάγματος υπάγονται όλα τα έργα συντήρησης και αναστήλωσης που εκτελούνται στον Ιερό Βράχο της Ακρόπολης και τελούν ιστορικώς υπό την επιστημονική ευθύνη της ΕΣΜΑ, δηλαδή και ο Παρθενώνας και τα Προπύλαια και η αποκατάσταση του Ναού της Αθηνάς Νίκης, και τα διάσπαρτα αρχιτεκτονικά μέλη και τα περιμετρικά τείχη και το έργο της εξωτερικής επιφάνειας των παραπάνω μνημείων και του Ερεχθείου, το οποίο υποτίθεται ότι έχει τελειώσει κατά τα λοιπά. Διατηρείται φυσικά η Επιτροπή Συντήρησης Μνημείων Ακροπόλεως, η οποία αποτελείται από 12 τακτικά μέλη, τον Πρόεδρό της δηλαδή και τα τακτικά της μέλη. Tων συνεδριάσεων της Επιτροπής -ακόμη και όταν συζητά θέματα της αρμοδιότητάς της κατά την ημερήσια διάταξη-μπορεί να προεδρεύει απευθείας ο Υπουργός ή ο Γενικός Γραμματέας του Υπουργείου. Στην ΕΣΜΑ θα μετέχουν τέσσερις Αρχαιολόγοι, δύο Αρχιτέκτονες, ένας Πολιτικός Μηχανικός, ένας Χημικός Μηχανικός, ο Προϊστάμενος της Α' ΕΠΚΑ και οι Προϊστάμενοι της Διεύθυνσης Προϊστορικών και Κλασικών Αρχαιοτήτων, της Διεύθυνσης Αναστήλωσης Αρχαίων Μνημείων, της Διεύθυνσης Συντήρησης.
Η μεγάλη καινοτομία είναι ότι εκτός από την ΕΣΜΑ -η οποία υπάρχει και λειτουργεί και έχει τις αρμοδιότητές της" που είναι ο προγραμματισμός, η κατεύθυνση και η εποπτεία των έργων-ιδρύεται ειδική Υπηρεσία Συντήρησης των Μνημείων της Ακρόπολης, η ΥΣΜΑ, η οποία συγκροτείται ως ειδική περιφερειακή Υπηρεσία του Υπουργείου Πολιτισμού. Στην υπηρεσία αυτή υπάγονται όλες οι δραστηριότητες και οι αρμοδιότητες των εργοταξίων, των τεχνικών γραφείων, του τομέα συντήρησης, του συνεργείου διάσπαρτων μελών, του ηλεκτρομηχανολογικού συνεργείου, του συνεργείου τεχνικής υποστήριξης του εργαστηρίου εκμαγείων, του φωτογραφικού εργαστηρίου, του λογιστηρίου, της γραμματείας, του αρχείου. Η ΥΣΜΑ έχει διευθυντή με τριετή θητεία ο οποίος επιλέγεται με διαδικασία προκή ρυξης μετά από γνώμη της ΕΣΜΑ και φυσικά διορίζεται με απόφαση του Υπουργού. Στο Διάταγμα καθορίζονται αναλυτικώς τα προσόντα και οι όροι εργασίας και αμοιβής του διευθυντή, οοποίος μετέχει χωρίς ψήφο στις συνεδριάσεις της ΕΣΜΑ.
Αυτό σημαίνει ότι και το προσωπικό της Ακρόπολης, ανήκει στην ΥΣΜΑ συνολικά και όχι σε κάποιο επιμέρους εργοτάξιο. Γιατί ως τώρα έχουμε πολύ συχνά το φαινόμενο, της απομόνωσης και της αδυναμίας επικοινωνίας μεταξύ των επιμέρους εργοταξίων, πράγμα που σημαίνει ότι δεν γίνονται οικονομίες κλίμακος, δεν αξιοποιείται το προσωπικό, δεν γίνονται ούτε και οι πρέπουσες οικονομίες στις προμήθειες των υλικών, διότι το κάθε εργοτάξιο κινείται με μία ημιαυτονομία η οποία δεν μπορεί να συνεχιστεί.
Κάθε έργο, έχει φυσικά τον υπεύθυνο τεχνικό του έργου, τον υπεύθυνο μηχανικό του έργου και υπό τη διεύθυνση του διευθυντή της υπηρεσίας αυτής, οι υπεύθυνοι μηχανικοί των επιμέρους έργων, συγκροτούν την ομάδα των τεχνικών υπευθύνων.
3. Η εκτέλεση του Διατάγματος αυτού, προϋποθέτει συνολικό χρονοδιάγραμμα ολοκλήρωσης των έργων με εξαίρεση τα έργα συντήρησης της επιφάνειας των μαρμάρων τα οποία δεν τελειώνουν ποτέ διότι είναι διαρκής διαδικασία, ανακυκλούμενη διαδικασία ατέρμων- και φυσικό ετήσιο χρονοδιάγραμμα υλοποίησης για να μπορούμε να ελέγχουμε το αποτέλεσμα και την παραγωγικότητητα. Από το χρονοδιάγραμμα εξαρτώνται άλλωστε και πολλά ζητήματα σχετικά με τις πρόσθετες αμοιβές των εργαζομένων στην Ακρόπολη.
'Ενα άλλο θεμελιώδες ζήτημα, είναι η σαφής σχέση ανάμεσα στην ΥΣΜΑ πια, ειδική περιφερειακή υπηρεσία και την Α' ΕΠΚΑ. Ο αρχαιολογικός έλεγχος της Ακρόπολης η εφαρμογή της αρχαιολογικής νομοθεσίας, η προστασίακαι η ολοκληρωμένη χρήση του μνημείου, ανήκει στην Α' ΕΠΚΑ, ανήκει στην Αρχαιολογική Υπηρεσία.
Η Ειδική Υπηρεσία Συντήρησης Μνημείων Ακροπόλεως είναι ειδική τεχνική υπηρεσία, η οποία ασχολείται με το αναστηλωτικό μέρος, δηλαδή με το μέρος το οποίο ανήκει στην αρμοδιότητα των αρχιτεκτόνων, αναστηλωτών, πολιτικών μηχανικών, χημικών μηχανικών, δεν ασχολείται καθόλου με το αρχαιολογικό μέρος. Και όπως συμβαίνει και σε όλες τις άλλες περιπτώσεις, η τελική ευθύνη ανήκει στον αρχαιολόγο, η τελική εποπτεία ανήκει στο αρχαιολόγο, ο έλεγχος της εφαρμογής του αρχαιολογικού νόμου ανήκει στην Α' ΕΠΚΑ, έτσι ώστε να είναι σαφέστατες οι σχέσεις.
Μία τρίτη καινοτομίαείναι αυτή που αφορά την σχέση μεταξύ ΕΣΜΑ, Διευθύνσεων της Κεντρικής Υπηρεσίας και Κεντρικού Αρχαιολογικού Συμβουλίου. Δεν είναι δυνατόν να παρατηρείται το φαινόμενο υπερβολικών και αδικαιολόγητων καθυστερήσεων, στη ροή των μελετών, των προτάσεων, των εγγράφων. Για το λόγο αυτό, όλα φυσικά εγκρίνονται με αποφάσεις του Υπουργού όπως και τώρα, μετά από γνωμοδότηση του Κεντρικού Αρχαιολογικού Συμβουλίου και μετά από εισήγηση της ΕΣΜΑ. Η εισήγηση έχει τη μορφή πρακτικού και περιλαμβάνει και ενσωματώνει ευθύς εξ' αρχής, τις απόψεις της Α' ΕΠΚΑ, της Διεύθυνσης Προϊστορικών και Κλασικών Αρχαιοτήτων, της Διεύθυνσης Αναστήλωσης Αρχαίων Μνημείων και της Διεύθυνσης Συντήρησης, οι οποίες και διατυπώνουν δια των προϊσταμένων τους τις απόψεις τους στη συνεδρίαση της ΕΣΜΑ και οι απόψεις αυτές περιλαμβάνονται στο πρακτικό.
Υπάρχει, επομένως ένα ενιαίο πρακτικό στο οποίο θα είναι όλες οι απόψεις διατυπωμένες ταυτοχρόνως, αυτό θα εισηγείται στο ΚΑΣ μέσα σε 15 μέρες και θα έρχεται στον Υπουργό για την τελική έγκριση. Αυτές οι επιτακτικές διατάξεις έχουν μπει στο Σχέδιο του Π. Δ.
Μια τέταρτη καινοτομία, είναι η τυποποίηση του προσωπικού. Προσωπικό το οποίο ανήκει σε διάφορες κατηγορίες και το 
 

  



Σελίδα 10443 
οποίο μπορεί να αποσπάται χωρίς φραγμούς για τις ανάγκες των έργων της Ακρόπολης, έτσι ώστε να έχουμε το αναγκαίο προσωπικό. Και φυσικά το προσωπικό είναι είτε επιστημονικό, είτε εφαρμογής, είτε διοικητικής υποστήριξης.
Μια πέμπτη καινοτομία είναι η σύσταση νέων θέσεων, εξήντα νέων θέσεων εργαζομένων στο προσωπικό εφαρμογής, πέντε νέων θέσεων στο επιστημονΙκό και πέντε νέων θέσεων στο προσωπικό διοικητικής υποστήριξης. Tο Διάταγμα δεν προβλέπει τις ειδικές διατάξεις του διαγωνισμού, που θα γίνονται από την ίδια την ΕΣΜΑ για την πρόσληψη του προσωπικού αυτού.
Στο Διάταγμα προβλέπεται πια ρητά ως διάταξη η δυνατότητα απασχόλησης συνταξιούχων' που έχουν υψηλή εξειδίκευση και η δυνατότητα απασχόλησης φοιτητών, επιστημόνων και τεχνιτών δωρεάν με σχέση μαθητείας, κάτι που είναι πολύ σημαντικό γιατην αξιοποίηση προτάσεων που είναι ενδιαφέρουσες.
Υπάρχει λοιπόν ένα πλαίσιο το οποίο είναι ευέλικτο και καινοτομικό.
4. Ας μου επιτραπεί, τέλος, να επισυνάψω την απάντησή μου στον απολογισμό του κ. Μπούρα, στον οποίο αναφέρεται ο κ. Βουλευτής.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
16. Στην με αριθμό 5839/27.3.98 ερώτηση δόθηκε με το υπ'αριθμ. 357/15.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5839/27.3.1998 που κατέθεσε ο Βουλευτής κ. Θ. Νάκος, σας γνωρίζουμε τα εξής:
Για την αντιμετώπιση της αυξητικής τάσης της εγκληματικότητας που παρατηρείται το τελευταίο χρνικό διάστημα, σε ορισμένες περιοχές της χώρας της διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων μέτρων που βρίσκονται ήδη στο στάδιο της υλοποίησης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
Για την επίλυση των προβλημάτων που αντιμετωπίσουν το προσωπικό και οι Υπηρεσίες της Αστυνομίας, το Υπουργείο μας καταβάλλει συνεχείς και έντονες προσπάθειες.
Η πληρέστερη στελέχωσή τους, για καλύτερη αστυνόμευση και βελτίωση της παροχής υπηρεσιών στους πολίτες, αποτελεί πρωταρχικό μας στόχο και εξασφαλίζεται μέσα από τις δυνατότητες που προκύπτουν από την υπάρχουσα δύναμη του Σώματος, η οποία είναι ελλειμματική, με ορθολογική κατανομή αυτής.
Στα πλαίσια αυτά έχει κατανεμηθεί ανάλογο προσωπικό και στην Αστυνομική Διεύθυνση Μαγνησίας, της οποίας η υπάρχουσα δύναμη υπολείπεται κατά 44 άτομα της οργανικής της. Με τις τακτικές μεταθέσεις τρέχοντος έτους θα καταβληθεί προσπάθεια ενίσχυσή της με 20 κατώτερους αστυνομικούς και κατά το από 1-5 έως 30.9.1998 χρονκό διάστημα με 10 Αστυφύλακες και 25 Δοκίμους Αστυφύλακες, για την αντιμετώπιση των αυξημένων υπηρεσιακών της αναγκών.
Για τον υλικοτεχνικό εξοπλισμό της ανωτέρω Διεύθυνσης, σας πληροφορούμε ότι έχουν διατεθεί σε αυτή 68 οχήματα διαφόρων τύπων. Από αυτά τα 5 είναι προμήθειας έτους 1996, ενώ τα 7 είναι προμήθειας 1997. Επίσης, κατά το ίδιο έτος, χορηγήθηκαν 4 πολυκαναλικοί φορητοί πομποδέκτες σύγχρονης τεχνολογίας.
Η περαιτέρω βελτίωση του υλικοτεχνικού εξοπλισμού της θα συνεχισθεί μέσα από την εξέλιξη των προγραμμάτων προμηθειών.
Στην Αστυνομική Διεύθυνση δόθηκε εντολή να δραστηριοποιήσει στο έπαρκο το προσωπικό της και να λάβει κατά την κρίση της τα ενδεικνυόμενα μέτρα για την αποτελεσματικότερη αστυνόμευση της περιοχής ευθύνης της.
Ο Υπουργός
ΓΕΩΡΓΙΟΣ ΡΩΜΑΙΟΣ"
17. Στην με αριθμό 5845/27.3.98 ερώτηση δόθηκε με το υπ'αριθμ. 358/15.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5845/27.3.1998 που κατέθεσε ο Βουλευτής κ. Π. Μελάς, σας γνωρίζουμε τα εξής:
Για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από αυτούς εκτελούντες εσωτερική υπηρεσία αστυνομικούς και νέους αστυφύλακες καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστηματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις.
Μέσα στα πλαίσια αυτά αστυνομεύεται και ο Πειραιάς, από τις αρμόδιες Υπηρεσίες μας, οι οποίες πρόσφατα (21.3.1998) ενισχύθηκαν με 120 νέους Αστυφύλακες. Από αυτούς 23 τοποθετήθηκαν στο Αστυνομικό Τμήμα Πειραιά, του οποίου η υπάρχουσα πλέον δύναμη ανέρχεται σε 204 αστυνομικούς, ενώ η οραγνική του δεν έχει ακόμη καθορισθεί.
Επίσης στις Υπηρεσίες της Διεύθυνσης Αστυνομίας Πειραιά έχουν χορηγηθεί, για την επιτέλεση της αποστολής τους 112 οχήματα διαφόρων τύπων. Από αυτά τα 12 διατέθηκαν το παρελθόν έτος. Η ενίσχυση με νέα οχήματα και γενικότερα ο εκσυγχρονισμός του υλικοτεχνικού τους εξοπλισμού θα γίνει με την εξέλιξη των προγραμμάτων προμηθειών.
Τέλος, σε ό,τι αφορά την αναδιάρθρωση των Υπηρεσιών της Γενικής Αστυνομικής Διεύθυνσης Αττικής και ειδικότερα τη διατήρηση και επέκταση ή μη του θεσμού του Προτύπου Αστυνομικού Τμήματος, που βρίσκεται σε εκκρεμότητα, δόθηκε εντολή για υποβολή σχετικών προτάσεων και θα αποτελέσει αντικείμενο ενδελεχούς μελέτης, ευθύς ως περιέλθουν στην αρμόδια Διεύθυνση του Υπουργείου μας αυτές, ώστε να προωθηθούν λύσεις ορθολογικές και αποτελεσματικές, για την αντιμετώπιση των προβλημάτων αστυνόμευσης των περιοχών και την εδραίωση του αισθήματος ασαλείας των κατοίκων αυτών.
Ο Υπουργός
ΓΕΩΡΓΙΟΣ ΡΩΜΑΙΟΣ"
18. Στην με αριθμό 5851/27.3.98 ερώτηση δόθηκε με το υπ'αριθμ. 752/15.4.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5851/27.3.98 που κατέθεσαν στη Βουλή, οι Βουλευτές, κύριοι Σπύρος Δανέλλης και Ανδριανή (Νίτσα) Λουλέ παρακαλούμε να πληροφορήσετε τους 
 

  



Σελίδα 10444 
κυρίους Βουλευτές τα εξής:
1. Η δεύτερη δίοδος της σήραγγας Αρτεμισίου μετά από εισηγήσεις των αρμοδίων τεχνικών υπηρεσιών και από μετρήσεις της κυκλοφορίας των αυτοκινήτων δεν πρόκειται να επιλύσει κανένα προβλήμα καθ' ότι δεν υπάρχει κυκλοφοριακή φόρτιση.
Κρίνεται ορθότερο τα χρήματα αυτά που θα χρειάζονταν για τη διάνοιξή της να χρησιμοποιηθούν για την αποπεράτωση του αυτοκινητόδρομου μέχρι την πόλη της Καλαμάτας.
2. Σύμφωνα με τα στοιχεία της Δ/νσης Εποπτείας Συντήρησης 'Εργων της Περιφέρειας Πελοποννήσου πληροφορούμε τους κυρίους Βουλευτές ότι στην περιοχή υπήρχαν εκχιονιστικά μηχανήματα και οι χειριστές τους θεωρούνται έμπειροι (συμμετέχουν σε εκχιονισμούς όλοι τους πάνω από 10 χρόνια) ως και οι συντονιστές.
Το πρόβλημα προέκυψε γιατί η χιονόπτωση ήταν συνεχής και σφοδρή πάνω από 30 ώρες, φαινόμενο ασυνήθιστο για τα Ελληνικά δεδομένα.
Ο Υπουργός
Κ. ΛΑΛΙΩΤΗΣ"
19. Στην με αριθμό 5853/27.3.98 ερώτηση δόθηκε με το υπ'αριθμ. 22/15.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5853/27.3.1998 που κατέθεσε ο Βουλευτής κ. Α. Παπαληγούρας, σε ό,τι μας αφορά, σας γνωρίζουμε τα εξής:
Οι αρμόδιες Υπηρεσίες της Αστυνομικής Διεύθυνσης Κορινθίας λαμβάνουν έντονα μέτρα για την ομαλή και ασφαλή κυκλοφορία πεζών και οχημάτων και την πρόληψη των τροχαίων ατυχημάτων και διενεργούν συνεχείς και αυστηρούς ελέγχους για την τήρηση των διατάξεων του Κ.Ο.Κ. και τη δίωξη των παραβάσεων που προκαλούν ατυχήματα.
Για τον σκοπό αυτό διατίθενται καθημερινά περιπολίες και με ειδικά συνεργεία ελέγχεται η ταχύτητα των οχημάτων και η μέθη των οδηγών.
Επίσης διενεργούνται αυτοψίες και ελέγχεται η ορθότητα και πληρότητα της οδικής σήμανσης ή άλλες ατέλειες του οδικού δικτύου. Για τις φθορές, βλάβες και ατέλειες, που επισημαίνονται, ενημερώνονται αμέως οι αρμόδιες Αρχές, προς τις οποίες διατυπώνονται και προτάσεις για την αποκατάσταση ή συμπλήρωση αυτών και λήψη μέτρων αποτροπής των κινδύνων.
Ιδιαίτερα, για το τμήμα της νέας εθνικής οδού Αθηνών-Πατρών, που οριοθετείται από το 82 έως το 145 χιλιόμετρο και στο οποίο έχει διαπιστωθεί από την Υπηρεσία μας ότι λαμβάνει χώρα ο μεγαλύτερος αριθμός τροχαίων ατυχημάτων, έχει ληφθεί μέριμνα και εκτός από την έντονη τροχονομική αστυνόμευσή του έχουν προταθεί προς τις αρμόδιες Υπηρεσίες του συνερωτώμενου Υπουργείου ΠΕ.ΧΩ.Δ.Ε. συγκεκριμένα μέτρα για τη βελτίωσή του και με στόχο της ελαχιστοποίηση της επικινδυνότητάς του και την πρόληψη ατυχημάτων σε αυτό.
Στην ανωτέρω Αστυνομική Διεύθυνση δόθηκε εντολή για εντονότερη λήψη μέτρων αστυνόμευσης του αναφερόμενου οδικού δικτύου και αυστηρή εφαρμογή των διατάξεων του Κ.Ο.Κ. κατά παντός υπαιτίου.
Ο Υπουργός
ΓΕΩΡΓΙΟΣ ΡΩΜΑΙΟΣ"
20. Στην με αριθμό 5853/27.3.98 ερώτηση δόθηκε με το υπ'αριθμ. 753/15.4.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5853/27.3.98 που κατέθεσε στη Βουλή, ο Βουλευτής κ. Αναστάσιος Παπαληγούρας παρακαλούμε να πληροφορήσετε τον κ. Βουλευτή σε θέματα της αρμοδιότητάς μας τα εξής:
1. Το Υ.ΠΕ.ΧΩ.Δ.Ε. μέσω των Εξωτερικών Υπηρεσιών του και στα πλαίσια των διατιθεμένων πιστώσεων μεριμνά για τη συντήρηση και τη βελτίωση του Εθνικού Οδικού Δικτύου προκειμένου, εκτός των άλλων να μειωθούν και τα τροχαία ατυχήματα.
Η Διεθνής όμως έρευνα και εμπειρία έχει αποδείξει ότι πολύ μικρό ποσοστό (της τάξης του 10-15%) των τροχαίων ατυχημάτων μπορεί να αντιμετωπισθεί με τη βελτίωση της της οδικής υποδομής.
Σημαντικότεροι είναι οι παράγοντες όσον αφορά στη συμπεριφορά των επιβαινόντων στο όχημα και μερικές φορές των πεζών καθώς και τα οχήματα.
2. Σύμφωνα με τα στοιχεία της Δ/νσης Ελέγχου κατασκευής 'Εργων Περιφέρειας Πελοποννήσου προβλέπεται η ολοκλήρωση κατασκευής του αντιολισθηρού τάπητα, μέχρι 30.10.99, του αυτ/μου Κορίνθου-Τρίπολης με νέα εργολαβία προϋπ/σμού 2.300.000.000 δρχ. Για τη δημοπράτηση των εν λόγω εργασιών αναμένεται η έγκριση της απαιτούμενης πίστωσης.
3. Σύμφωνα με τα στοιχεία της Δ/νσης Εποπτείας Συντήρησης 'Εργων Περιφέρειας Δυτικής Ελλάδας στη Νέο Κορίνθου - Πατρών και συγκεκριμένα από Πάτρα μέχρι Ακράτα τμήμα που είναι στην αρμοδιότητά της ΔΕΣΕ Πατρών γίενται τακτική συντήρησης του οδοστρώματος καθώς και στα προστατευτικά κυγκλιδώματα και στην κάθετη και οριζόντα σήμανση.
Επίσης πληροφορούμε τον κύριο Βουλευτή ότι πρόσφατα έγινε δημοπρασία για τη συντήρηση της Νέο Κορίνθου - Πατρών και σύντομα θα εγκατασταθεί ο Ανάδοχος.
Ο Υπουργός
Κ. ΛΑΛΙΩΤΗΣ"
21. Στην με αριθμό 5854/27.3.98 ερώτηση δόθηκε με το υπ'αριθμ. 90/15.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5854/27.3.98 που κατέθεσε ο Βουλευτής κ. Α. Φούσας, σας γνωρίζουμε τα εξής:
Για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, σε ορισμένες περιοχές της χώρας, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων μετρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και το συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστηματικοί είναι και ο έλεγχοι για τη σύλληψη και απομάκρυνση όσων λαθορμεταναστών διαμένουν παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις.
Η νομοθετική ρύθμιση, για τη νόμιμη απασχόληση των λαθρομεταναστών και την κατοχύρωση των εργασιακών δικαιωμάτων τους με την καθιέρωση κάρτας εργασίας, αξιολογείται εκ μέρους μας ως θετικός παράγοντας, ο οποίος θα συμβάλει στη μείωση της εγκληματικότητας των αλλοδαπών στη χώρα μας.
Το θέμα της λάθρα εισόδου αλλοδαπών στη χώρα μας αντιμετωπίζεται με ιδιαίτερη υπευθυνότητα από τις Υπηρεσίες που αστυνομεύουν τις παραμεθόριες περιοχές και τα 46 μεταβατικά αποσπάσματα, που έχουν αναπτυχθεί σε αυτές και 
 

  



Σελίδα 10445 
βρίσκονται σε συνεχή επαγρύπνιση.
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα, προωθεί την ίδρυση Ειδικής Υπηρεσίας Συνοριακών Φυλάκων.
Σε ό,τι αφορά τον υλικοτεχνικό εξοπλισμό της Αστυνομικής Διεύθυνσης Ιωαννίνων, σας πληροφορούμε ότι έχουν διατεθεί σε αυτή 91 οχήματα, διαφόρων τύπων, από τα οποία τα 13 είναι προμήθειας του έτους 1997 χορηγήθηκαν 7 φορητοί πολυκαναλικοί πομποδέκτες, σύγχρονης τεχνολογίας.
Στην υπηρεσία αυτή έχει χορηγηθεί και ο απαραίτητος σύγχρονος οπλισμός και ικανοποιείται κάθε αίτημά της για εφοδιασμό της με φυσίγγια. Ενδεικτικά σας γνωριζούμε ότι στις αρχές του τρέχοντος έτους χορηγήθηκαν 64.000 φυσίγγια, διαφόρων τύπων.
Ο περαιτέρω εκσυγχρονισμός του υλικοτεχνικού εξοπλισμού της υπηρεσίας αυτής, αλλά και όλων των υπηρεσιών της Αστυνομίας θα συνεχισθεί με την εξέλιξη των προγραμμάτων προμηθειών.
Το βάρος του αλεξίσφαιρου γιλέκου, που προστατεύει από τα κοινά πυρομαχικά περιστρόφων, πιστολιών και υποπολυβόλων, σας πληροφορούμε ότι ανέρχεται στα 6kgr. Στο γιλέκο αυτό, για να παρέχει προστασία από φυσίγγια του τυφεκίου Kalasnikov, προστίθεται κεραμική πλάκα βάρους 3 kgr, με αποτέλεσμα το συνολικό βάρος του να ανέρχεται στα 9 kgr.
Τέλος, για τα αναφερόμενα περί αυτοπροσατασίας των πολιτών, σας γνωρίζουμε ότι επιδίωξή μας είναι η πληροφόρηση αυτών για τη λήψη εκ μέρους τους των στοιχειωδών μέτρων προστασίας των αγαθών τους, ώστε να μην παρέχονται ευκαιρίες στους κακοποιούς να προβαίνουν σε εγκληματικές ενέργειες σε βάρος τους και όχι η ενθάρρυνση της αυτοδικίας.
Ο Υπουργός
ΓΕΩΡΓΙΟΣ ΡΩΜΑΙΟΣ"
22. Στην με αριθμό 5880/30-3-98 ερώτηση δόθηκε με το υπ' αριθμ. 322/14-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5880/30-3-98 ερώτηση του Βουλευτή κ. Παναγιώτη Μελά, σας γνωρίζουμε τα εξής:
1. Στην ευρύτερη περιοχή του Πειραιά, αρκετά νεώτερα μνημεία έχουν χαρακτηριστεί ως έργα τέχνης και ιστορικά διατηρητέα μνημεία. Με ευθύνη της αρμόδιας Εφορείας Νεωτέρων Μνημείων θα γίνει συστηματική καταγραφή (χάρτες 1:2000) των κηρυγμένων και αξιόλογων κτιρίων στον Πειραιά, μετά την ολοκλήρωση της καταγραφής που έχει ξεκινήσει για τον Δήμο Αθηναίων.
Η Καστέλα -τα ερείπια των νεώσοικων που πρόσφατα βρέθηκαν εκεί- θα ενταχθεί σε ένα δίκτυο αρχαιολογικών διαδρομών του Πειραιά που ετοιμάζει η Εφορεία.
2. Οι άδειες κατεδαφίσεων κτιρίων εκδίδονται από τα αρμόδια πολεοδομικά, γραφεία. Η αξιολόγηση γίνεται από το Tοπικό Συμβούλιο Μνημείων Στερεάς Ελλάδας ή το Κεντρικό Συμβούλιο Νεωτέρων Μνημείων, ύστερα από αυτοψία και σχετική εισήγηση (αρχιτεκτόνων της αρμόδιας Υπηρεσίας του ΥΠ.ΠΟ. Η επανάκριση ήδη κηρυγμένων αλλά πλέον ερειπωμένων μνημείων, γίνεται από το Κ.Σ.Ν.Μ. ύστερα από αίτηση των ενδιαφερομένων.
3. Η προστασία του παραδοσιακού χαρακτήρα των περιοχών Μικρολίμανου, Ακτής Πρωτοψάλτη (Δηλαβέρη) και Καστέλας, καθώς και η θεσμοθέτηση ειδικών όρων δόμησης και ειδικών χρήσεων γης και η εφαρμογή προγραμμάτων ειδικού φωτισμού, μελέτης του κυκλοφοριακού κ.ά., ανήκουν στην αρμοδιότητα του Υπουργείου ΠΕ.ΧΩ.ΔΕ.
4. Η παρ. 4 αρθρ. 9 ν. 2557/97 προβλέπει την έκδοση π.δ. με πρόταση των Υπουργών Περιβάλλοντος, Χωροταξίας και Δημοσίων 'Εργων και Πολιτισμού, με το οποίο καθορίζονται οι προϋποθέσεις και η διαδικασία με τις οποίες μπορεί να παρέχονται επιχορηγήσεις ή άλλα οικονομικά κίνητρα σε κυρίους ή νομείς κτιρίων που έχουν υπαχθεί στις διατάξεις του (άρθρου 52 του ν. 1469/1950 και του άρθρου 52 του ΚΝ 535 1/1932 και της παραγράφου 2 του άρθρου 4 του ν. 1577/1985 ή βρίσκονται σε οικισμούς που έχουν μνημειακό ή ιστορικό χαρακτήρα ή εν γένει παραδοσιακό χαρακτήρα σύμφωνα με την παράγραφο 1 του άρθρου 4 του ν. 1577/1985 για την ανακατασκευή τους και τη διατήρηση των αρχιτεκτονικών, ιστορικών, καλλιτεχνικών και στατικών στοιχείων τους σύμφωνα με τις υποδείξεις της αρμόδιας υπηρεσίας του Υπουργείου Πολιτισμού ή του Υπουργείου ΠΕ.ΧΩ.ΔΕ., ακόμα και όταν η καταστροφή οφείλεται σε ανώτερη βία. Με το ίδιο Προεδρικό Διάταγμα καθορίζεται το ύψος της χορηγούμενης επιχορηγήσεως σε ποσοστό της απαιτούμενης για τους ανωτέρω σκοπούς δαπάνης των εκτελεστέων έργων. Tο ποσοστό αυτό μπορεί να κυμαίνεται κατά οικισμούς επί τη βάσει κριτηρίων αναγομένων στην πυκνότητα των κτιρίων, τη σπανιότητα και το είδος του χαρακτήρα του οικισμού, καθώς και στον κίνδυνο και το ρυθμό αλλοιώσεως του χαρακτήρα του. Με το ίδιο διάταγμα θα καθορίζονται και οι κυρώσεις που θα επιβάλλονται για πράξεις ή παραλείψεις αντίθετες προς τις ρυθμίσεις του νόμου (εγκαταλελειμμένα διατηρητέα κτίρια).
Tο περιεχόμενο αυτού του π.δ. επεξεργάζεται ομάδα εργασίας από τις αρμόδιες Υπηρεσίες του ΥΠ.ΠΟ. και του Υ.ΠΕ.ΧΩ.ΔΕ.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
23. Στην με αριθμό 5882/30-3-98 ερώτηση δόθηκε με το υπ' αριθμ. 1041/15-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5882/30-3-98 που κατέθεσε ο Βουλευτής κ. Β. Κεδίκογλου σας πληροφορούμε τα εξής:
Στα πλαίσια του 1 ΚΠΣ στο Υποπρόγραμμα των Λιμνοδεξαμενών αναγνωρίσθηκαν όλες οι πιθανές και κατάλληλες θέσεις κατασκευής λιμνοδεξαμενών και φραγμάτων στο Νομό Εύβοιας.
Από αυτές, για 3 θέσεις, συμπεριλαμβανομένης και της Λίμ/νης Λιχάδας, εκπονήθηκε Οριστική μελέτη.
Στην ευρύτερη περιοχή Λιχάδας δεν αναγνωρίσθηκε καμία άλλη κατάλληλη θέση για κατασκευή λιμ/νής από άποψη υδρολογική, μορφολογική και γεωτεχνική.
Στα πλαίσια του ανωτέρω Προγράμματος, άρχισε και η εκπόνηση της μελέτης για την κατασκευή φράγματος στην θέση Ψαχνά.
Λόγω του χρονικού περιορισμού του προγράμματος και των περιορισμένων πιστώσεων δεν κατέστη δυνατή η περάτωση της μελέτης. Εγιναν μόνο τα τοπογραφικά, γεωλογικά και εδαφοτεχνικά.
Το Υπουργείο Γεωργίας στα πλαίσια των οικονομικών δυνατοτήτων του Π.Δ.Ε. έτους 1998, πρότεινε στο ΥΠΕΘΟ την ένταξη στην ΣΑΜ 081 της συνέχισης της μελέτης του φράγματος Ψαχνών με πρ/σμό 60 εκ. δρχ. και πίστωση για το 1998 10 εκ. δρχ.
Για την ένταξη μελέτης ή κατασκευής λιμνοδεξαμενής σε Πρόγραμμα θα υπάρξει συνεργασία μεταξύ Νομαρχιακής Αυτοδιοίκησης, Περιφέρειας και Υπουργείου όταν οι οικονομικές δυνατότητες των Προγραμμάτων το επιτρέψουν.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
24. Στην με αριθμό 5910/31-3-98 ερώτηση δόθηκε με το υπ' αριθμ. 684/14-4-98 έγγραφο από τον Υπουργό Δικαιοσύνης η ακόλουθη απάντηση:
"Απαντώντας στην με αριθμό 5910/31-3-98 ερώτηση που κατέθεσε στη Βουλή των Ελλήνων ο Βουλευτής κ. Κ. Σπυριούνης, σας γνωρίζουμε τα εξής σχετικά με τον υπερπληθυσμό κρατουμένων στη Δικαστική Φυλακή Θεσσαλονίκης (Διαβατά).
Το πρόβλημα του υπερπληθυσμού κρατουμένων είναι οξύ σε όλες τις φυλακές της χώρας και θα αντιμετωπισθεί συνολικά με την κατασκευή νέων φυλακών, σύμφωνα με το κτιριολογικό πρόγραμμα του Υπουργείου, που προωθείται και που προβλέπει 
 

  



Σελίδα 10446 
την κατασκευή ανακατασκευή επτά (7) φυλακών το οποίο και θα ολοκληρωθεί στα αμέσως επόμενα 2-3 χρόνια.
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
25. Στις με αριθμό 5929/31-3-98, 5930/31-3-98 ερωτήσεις δόθηκε με το υπ' αριθμ. 1055/15-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στις ερωτήσεις 5929/31-3-98 και 5930/31-3-98 που κατέθεσαν οι Βουλευτές κύριοι Α. Παπαληγούρας και Σ. Δήμας, σας πληροφορούμε τα εξής:
Για τις ζημιές που προξενήθηκαν σε καλλιέργειες του Νομού Κορινθίας από τους πρόσφατους παγετούς ο ΕΛΓΑ έχει ήδη επιληφθεί.
Τις πληγείσες περιοχές επισκέφθηκαν γεωπόνοι, προκειμένου να προσδιορίσουν την έκταση των ζημιών, τις καλλιέργειες που ζημιώθηκαν καθώς και τα βλαστικά στάδια αυτών.
Για την καλλιέργεια βερίκοκων διαπιστώθηκαν στο στάδιο της ανθοφορίας και δεσίματος του καρπού πολύ σοβαρές και εκτεταμένες ζημιές πλην των ποικιλιών Διαμαντοπούλου, Πόρου, και Τύρινθας που επλήγησαν στο στάδιο του καρπού όπως επίσης και σε λοιπές δενδρώδεις καλλιέργειες, ενώ για τα λεμόνια δεν αναφέρθηκαν πουθενά ζημιές.
'Οσον αφορά τυχόν ζημιές στο φυτικό κεφάλαιο, σύμφωνα με τον Κανονισμό Ασφάλισης της Φυτικής Παραγωγής οι ζημιές αυτές δεν καλύπτονται ασφαλιστικά από τον ΕΛΓΑ.
Στις καλλιέργειες βερυκόκων, αμυγδάλων και δενδροκαλλιεργειών οι εκτιμήσεις των ζημιών θα διενεργηθούν σε χρόνο που θα είναι δυνατός ο ακριβής προσδιορισμός της απώλειας του εισοδήματος των πληγέντων παραγωγών.
Μετά το πέρας των εκτιμήσεων και την κοινοποίηση των σχετικών πορισμάτων εκτίμησης στους ενδιαφερόμενους παραγωγούς από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό.
Επίσης το Υπουργείο Γεωργίας συγκεντρώνει λεπτομερή στοιχεία για τις πρόσφατες ζημιές που προκλήθηκαν στη γεωργία από δυσμενείς καιρικές συνθήκες (παγετό κ.τ.λ.) προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.
Η ΑΤΕ, σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών, κλπ.) τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών, χωρίς τόκους ποινής, σ' ένα νέο δάνειο, με επιτόκιο σήμερα 18%. Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.
Στα πλαίσια αυτά θα αντιμετωπισθούν και οι βερικοπαραγωγοί του Ν. Κορινθίας παραγωγή των οποίων ζημιώθηκε από παγετό.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
26. Στην με αριθμό 5963/1-4-98 ερώτηση δόθηκε με το υπ' αριθμ. 1068/15-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5963/1-4-98 που κατέθεσε ο Βουλευτής κ. Γ. Κουράκης, σας πληροφορούμε τα εξής:
Για τις ζημιές που προξενήθηκαν στο Νομό Ηρακλείου από τον παγετό στις 23/3/98 και την ανεμοθύελλα και χαλάζι στις 26-3-98 σε καλλιέργειες υπαίθριων και υπό κάλυψη κηπευτικών, ανθοκομικών φυτών, φράουλας και αμπελοειδών σε έκταση 10.000 περίπου στεμμάτων, ο ΕΛΓΑ επιλήφθηκε αμέσως και διενήργησε τις απαραίτητες επισημάνσεις με τους αρμόδιους γεωπόνους οι οποίοι επισκέφθηκαν τις πληγείσες περιοχές προκειμένου να προσδιορίσουν σε πρώτη φάση την έκταση των ζημιών καθώς και τα είδη των καλλιεργειών που ζημιώθηκαν.
'Ηδη και πριν την εκπνοή της προθεσμίας υποβολής των δηλώσεων ζημιάς διενεργούνται οι εκτιμήσεις με προτεραιότητα στα κηπευτικά και τις ανθοκομικές καλλιέργειες και υπολογίζεται ότι οι εκτιμήσεις αυτές θα ολοκληρωθούν σύντομα.
Στη συνέχεια θα ακολουθήσουν και οι εκτιμήσεις των ζημιών στα αμπελοειδή και τις υπόλοιπες καλλιέργειες.
Μετά την ολοκλήρωση των εξατομικευμένων εκτιμήσεων από τον ΕΛΓΑ θα καταβληθεί κάθε προσπάθεια ώστε οι αποζημιώσεις στους δικαιούχους να καταβληθούν το συντομότερο δυνατό.
Διευκρινίζεται τέλος ότι οι ζημιές που αφορούν στο φυτικό κεφάλαιο (ξερίζωμα δέντρων) καθώς και στις θερμοκηπιακές κατασκευές δεν καλύπτονται ασφαλιστικά και δεν αποζημιώνονται από τον ΕΛΓΑ.
'Ομως το Υπουργείο Γεωργίας συγκεντρώνει λεπτομερή στοιχεία για τις ζημιές αυτές που προκλήθηκαν στη γεωργία από δυσμενείς καιρικές συνθήκες, προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
27. Στην με αριθμό 6063/3-4-98 ερώτηση δόθηκε με το υπ' αριθμ. 144/21-4-98 έγγραφο από τον Υπουργό Εμπορικής Ναυτιλίας η ακόλουθη απάντηση:
"Απαντώντας στην ερώτηση 6063/3-4-98 που κατατέθηκε από τους Βουλευτές κυρίους Κ. Καραμηνά και Α. Καραμάριο που αφορά το ακριτικό Καστελόριζο, σας γνωρίζουμε τα ακόλουθα:
1. Το θεσμικό πλαίσιο της νηολόγησης πλοίων είναι μέχρι σήμερα ενιαίο και οποιαδήποτε ενδεχόμενη αλλαγή εξετάζεται σε συνάρτηση με τις συνθήκες που επικρατούν στον έντονα ανταγωνιστικό τομέα του διεθνούς θαλασσίου εμπορίου στα πλαίσια του οποίου δραστηριοποιείται η Εμπορική Ναυτιλία.
2. Το ΥΕΝ είναι αρμόδιο για το γενικό σχεδιασμό της λιμενικής ανάπτυξης της χώρας, ενώ η τεχνική εποπτεία επί των αντίστοιχων μελετών και έργων ανήκει στην αρμοδιότητα του Υ.ΠΕ.ΧΩ.Δ.Ε.
3. Η οριστική προμελέτη του έργου ανακατασκευής κρηπιδωμάτων λιμένα Μεγίστης Α & Β Φάσης δεν έχει ολοκληρωθεί. Εκκρεμεί η επιτόπια αυτοψία της Εφορείας Εναλίων Αρχαιοτήτων και η προσαρμογή της μελέτης στις απαιτήσεις του ΓΕΝ. Σημειώνεται ότι στην εν λόγω μελέτη δεν προβλέπεται εκβάθυνση του λιμένα.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
28. Στην με αριθμό 6070/6-4-98 ερώτηση δόθηκε με το υπ' αριθμ. 49/14-4-98 έγγραφο από τον Αναπληρωτή Υπουργό Εξωτερικών η ακόλουθη απάντηση:
"Σε απάντηση της ερώτησης 6070/6-4-98 του Βουλευτή κ. Θ. Κατσανέβα, και σ' ό,τι αφορά το Υπουργείο Εξωτερικών σας γνωρίζουμε τα εξής:
Η Πολωνία, μαζί με την Κύπρο και τις τέσσερις υπόλοιπες χώρες του α' ενταξιακού κύματος (Ουγγαρία, Τσεχία, Σλοβενία, Εσθονία), όπως είναι γνωστόν, άρχισε τις σχετικές διαπραγματεύσεις με την Ε.Ε. στις 31.3.1998. Στην παρούσα φάση, η Ευρωπαϊκή Επιτροπή θα αρχίσει την εξέταση της συμβατότητας της πολωνικής νομοθεσίας με το κοινοτικό κεκτημένο της Ε.Ε.
Η Ελλάδα από την αρχή υποστήριξε την υποψηφιότητα της Πολωνίας, όπως και αυτή των υπολοίπων 10 υποψηφίων 
 

  



Σελίδα 10447 
χωρών, δεδομένου ότι η θέση μας πάντα υπήρξε ότι η διαδικασία ένταξης έχει περιεκτικό και σφαιρικό χαρακτήρα, πράγμα που επιβεβαιώθηκε από τα Συμπεράσματα του Ευρωπαϊκού Συμβουλίου στο Λουξεμβούργο (12 -13 Δεκεμβρίου 1997).
Πέρα από τα παραπάνω, βρισκόμαστε σε διμερείς επαφές με την Πολωνική Κυβέρνηση, προκειμένου να βοηθήσουμε την προετοιμασία της στο στάδιο των διαπραγματεύσεων, με την αποστολή Ελλήνων εμπειρογνωμόνων σε τομείς που η χώρα μας έχει την αναγκαία πείρα τόσο από τις δικές της ενταξιακές διαπραγματεύσεις, όσο και από την θητεία της ως Κράτους - Μέλους της Ε.Ε. Το πρόγραμμα αυτό εντάσσεται στα πλαίσια της προενταξιακής πολιτικής της Ε.Ε. και χρηματοδοτείται από PHARE.
Επιπλέον, στις 8 4.1998 ψηφίστηκε από την ολομέλεια της Βουλής, σχέδιο νόμου που κυρώνει τη Συμφωνία Φιλίας και Συνεργασίας μεταξύ της Ελληνικής Δημοκρατίας και της Πολωνικής Δημοκρατίας, που υπογράφτηκε στην Αθήνα στις 12.6.1996, αντίγραφο της οποίας επισυνάπτουμε.
Οι Ελληνοπολωνικές μορφωτικές σχέσεις διέπονται από την διμερή Μορφωτική Συμφωνία του 1976 και τα εκτελεστικά της Προγράμματα, το τελευταίο των οποίων υπογράφτηκε στην Αθήνα , στις 17-1-1997 και είναι τριετούς διάρκειας. Οι πολιτιστικές και γενικότερα μορφωτικές ανταλλαγές μέσα σ' αυτό το θεσμικό πλαίσιο, περιλαμβάνουν την χορήγηση υποτροφιών και από τις δύο πλευρές για πτυχιακές και μεταπτυχιακές σπουδές, την ανταλλαγή επισκέψεων επιστημόνων και ειδικών από όλες τις βαθμίδες της εκπαίδευσης, την συνεργασία ερευνητικών ινστιτούτων και φορέων των δύο χωρών, τη διοργάνωση συνεδρίων, καλλιτεχνικών εκθέσεων και εκδηλώσεων, καθώς και την συνεργασία στους τομείς του αθλητισμού και της νεολαίας.
Ενδεικτικά αναφέρουμε το πολωνικό ενδιαφέρον για την ελληνική λογοτεχνία, την προώθηση μεταφράσεων και από τις δύο πλευρές λογοτεχνικών έργων δημιουργών από τις δύο χώρες, καθώς και τη μόνιμη ελληνική συμμετοχή στο διεθνές κινηματογραφικό φεστιβάλ Βαρσοβίας.
Εννοείται ότι, η παραπέρα ενίσχυση των ανταλλαγών αυτών εξαρτάται πάντοτε και από το ύψος των πιστώσεων που διαθέτουν κάθε φορά για το σκοπό αυτό, οι δύο πλευρές.
Σημειώνουμε επίσης, την απόφαση του Υπουργείου Πολιτισμού για τη χορήγηση άδειας λειτουργίας Πολωνικού Αρχαιολογικού Ινστιτούτου στην Αθήνα, καθώς και την απόφαση του Υπουργείου Εθνικής Παιδείας για την χορήγηση προσωρινής - μέχρι την νομοθετική ρύθμιση του καθεστώτος των ξένων εκπαιδευτικών ιδρυμάτων στην Ελλάδα - άδειας στο Πολωνικό σχολείο που λειτουργεί ήδη στην Αθήνα.
Τέλος, το ζήτημα της διαπανεπιστημιακής συνεργασίας αφορά , σύμφωνα τουλάχιστον με την ελληνική νομοθεσία, τα ίδια τα πανεπιστήμια των δύο χωρών, τα οποία μπορούν, με ειδική μεταξύ τους συμφωνία, να προωθούν αμοιβαία τη διδασκαλία της γλώσσας και του πολιτισμού τους και τη συνεργασία τους σε άλλους τομείς κοινού ενδιαφέροντος. Πάντως, από το 1992, λειτουργεί στο Πανεπιστήμιο Βαρσοβίας το "Ιδρυμα Μελετών της Αρχαίας Παράδοσης στην Πολωνία και την Κεντρο - Ανατολική Ευρώπη", που διευθύνεται από τον φιλέλληνα καθηγητή κ. Αxer, ενώ κλασικές και νεοελληνικές σπουδές πραγματοποιούνται στα Τμήματα Φιλολογίας των Πανεπιστημίων Κρακοβίας, Λοτζ, Πόζναν και Λούμπλιν, καθώς και στην οικεία Σχολή του Πανεπιστημίου Βαρσοβίας, όπου διδάσκει ήδη η κ. Μ. Borowska. Η πρόταση της τελευταίας για δημιουργία μόνιμης έδρας νεοελληνικής φιλολογίας στη σχολή της, βρίσκει απόλυτα σύμφωνες τις συναρμόδιες ελληνικές υπηρεσίες, οι οποίες μπορούν να εξασφαλίσουν και μέρος της επιχορήγησης της έδρας αυτής, εφόσον βέβαια η Σύγκλητος του Πανεπιστημίου Βαρσοβίας αποφασίσει, για την ίδρυσή της.
Ο Αναπληρωτής Υπουργός
ΓΕΩΡΓΙΟΣ Α. ΠΑΠΑΝΔΡΕΟΥ"
Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).
29. Στην με αριθμό 5725/20-3-98 ερώτηση δόθηκε με το υπ'αριθμ. 742/14-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5725/20-3-1998 που κατέθεσε στη Βουλή ο Βουλευτής κ. Λεωνίδας Κουρής, παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Υδραυλικών 'Εργων Περιφέρειας Αττικής τα εξής:
Οι μελέτες για τα απαραίτητα αντιπλημμυρικά έργα στη περιοχή της Ν. Μάκρης συντάχθηκαν με την ευθύνη του Δήμου Ν. Μάκρης.
Η Δ/νση Υδραυλικών 'Εργων Περιφέρειας Αττικής του ΥΠΕΧΩΔΕ κατόπιν προφορικών επαφών με τον Δήμο Ν. Μάκρης και μεταβάσεως στην περιοχή προκειμένου να προγραμματίσει στα πλαίσια των οικονομικών της δυνατοτήτων την κατασκευή αντιπλημμυρικών έχει ζητήσει να πληροφορηθεί από το δήμο.
α) Εάν υπάρχουν εγκεκριμένες σχετικές οριστικές μελέτες.
β) Ποια από τα μελετηθέντα έργα κρίνονται αμέσου προτεραιότητας.
γ) Αν στις οδούς μελλοντικής διέλευσης των αγωγών αυτών έχει γίνει εφαρμογή ρυμοτομικού σχεδίου του δήμου και αν έχουν κατασκευασθεί πεζοδρόμια και κράσπεδα.
Ενημέρωση για τα παραπάνω δεν έχει γίνει ακόμη από το Δήμο προκειμένου να διερευνηθεί η δυνατότητα των έργων.
Ο Υπουργός
Κ. ΛΑΛΙΩΤΗΣ")
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, θα αναγνωσθεί το δελτίο αναφορών και ερωτήσεων της Τρίτης 16 Ιουνίου 1998.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου ('Αρθρο 130 παρ.5 Καν. Βουλής)
1. Η με αριθμό 6727/28-4-98 ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Τύπου και Μέσων Μαζικής Ενημέρωσης, σχετικά με τη λήψη μέτρων ενίσχυσης του Επαρχιακού Τύπου.
2. Η με αριθμό 6211/737/8-4-98 ερώτηση και αίτησης κατάθεσης εγγράφων του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Δικαιοσύνης, σχετικά με τη λειτουργία της Αρχής για την "Προστασία του ατόμου από την επεξεργασία δεδομένων προσωπικού χαρακτήρα" κλπ.
3. Η με αριθμό 6819/29-4-98 ερώτηση του Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Δικαιοσύνης, σχετικά με τις ενέργειες της Κυβέρνησης, προκειμένου να ελαττωθεί ο αριθμός των προφυλακισμένων ανηλίκων στα Σωφρονιστικά Καταστήματα.
Β. ΑΝΑΦΟΡΕΣ-ΕΡΩΤΗΣΕΙΣ Δευτέρου Κύκλου ('Αρθρο 130 παρ.5 Καν. Βουλής)
1. Η με αριθμό 3388/4-3-98 αναφορά του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη χρηματοδότηση του έργου επέκτασης του Νομαρχιακού Νοσοκομείου Αγίου Νικολάου Κρήτης.
Η Βουλευτής κ. Μαριέττα Γιαννάκου-Κουτσίκου ζητά άδεια απουσίας στο εξωτερικό από την 16η έως την 28η Ιουνίου, στο Στρασβούργο της Γαλλίας, προκειμένου να συνοδέψει τον Πρόεδρο της Νέας Δημοκρατίας.
Επίσης, άδεια απουσίας στο εξωτερικό ζητούν ο Πρόεδρος του Συνασπισμού της Αριστεράς και της Προόδου κ. Νίκος Κωνσταντόπουλος και ο Βουλευτής κ. Νικόλαος Σηφουνάκης.
Εγκρίνει το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, η Βουλή ενέκρινε τις ζητηθείσες άδειες.
Από την εισαγγελική αρχή διεβιβάσθη αίτηση στη Βουλή για την άρση της ασυλίας του Βουλευτή κ. Γεωργίου Ρόκου.
Παραπέμπεται στην αρμόδια Διαρκή Επιτροπή.
 

  



Σελίδα 10448 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες Ερωτήσεις πρώτου κύκλου:
Πρώτη είναι η με αριθμό 1660/9-6-98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Κουτσόγιωργα προς τους Υπουργούς Μεταφορών και Επικοινωνιών, Περιβάλλοντος, Χωροταξίας και Δημοσίων 'Εργων, σχετικά με τη σύνταξη μελέτης για τη χάραξη της νέας σιδηροδρομικής γραμμής Κορίνθου-Πάτρας κλπ.
Η επίκαιρη ερώτηση του κ. Κουτσόγιωργα έχει ως εξής:
"'Οπως θα γνωρίζετε η ΕΡΓΟΣΕ, θυγατρική εταιρεία του ΟΣΕ, συντάσσει μελέτη για τη χάραξη της νέας σιδηροδρομικής γραμμής του τμήματος Κορίνθου-Πάτρας. Ο έως τώρα σχεδιασμός έχει δημιουργήσει πολλές αντιδράσεις επειδή η σιδηροδρομική γραμμή περνά δίπλα από οικισμούς και την ακτή αντίθετα με τη σύγχρονη αντίληψη για τέτοια έργα υποδομής.
Παράλληλα, η προμελέτη για την κατασκευή του οδικού άξονα "ΠΑΘΕ" -να μην κακοπάθει όμως- και συγκεκριμένα του τμήματος Πατρών-Κορίνθου δεν έχει καν προκηρυχθεί.
Δεδομένου ότι η ανάγκη συντονισμού στο σχεδιασμό και κατασκευή αυτών των δύο έργων είναι αυτονόητη και πολλαπλά ωφέλιμη (ορθολογικός σχεδιασμός του έργου σε όλα τα επίπεδα όπως απαλλοτριώσεις, διαδικασία εκτέλεσης έργων, εξυπηρέτηση του επιβατικού και οδικού κοινού κτλ.).
Ερωτώνται οι αρμόδιοι Υπουργοί (Μεταφορών και ΥΠΕΧΩΔΕ):
Α. Υπάρχει ο απαραίτητος συντονισμός των αρμοδίων Υπουργείων;
Β. Αν ναι, πώς δικαιολογείται να ολοκληρώνεται η μελέτη της ΕΡΓΟΣΕ χωρίς να υπάρχει καμιά μέριμνα σχετικά με τη νέα εθνική οδό Κορίνθου-Πατρών, μια παράδοξη κατάσταση που αν συνεχιστεί θα έχει πολλές αρνητικές συνέπειες στην ανάπτυξη σύγχρονου δικτύου μεταφορών στη χώρα μας;".
Ο Υφυπουργός Μεταφορών και Επικοινωνιών κ. Εμμανουήλ Λουκάκης έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Ευχαριστώ, κύριε Πρόεδρε.
Κύριοι συνάδελφοι, ο ΟΣΕ στα πλαίσια εκσυγχρονισμού του σιδηροδρομικού δικτύου έχει προχωρήσει στην εκπόνηση μελέτης για νέα σιδηροδρομική γραμμή κανονικού εύρους μεταξύ Κορίνθου και Πάτρας, που αποτελεί τη συνέχεια της ήδη κατασκευαζόμενης διπλής σιδηροδρομικής γραμμής υψηλών ταχυτήτων Αθήνας-Κορίνθου.
Για τη νέα αυτή γραμμή Αθήνας-Πατρών έχουν εκπονηθεί και εγκριθεί από το Διοικητικό Συμβούλιο του ΟΣΕ, τόσο η αναγνωριστική μελέτη, όσο και η προμελέτη χάραξης.
Για την ολοκλήρωση των τεχνικών μελετών έχει ήδη ανατεθεί η εκπόνηση της οριστικής μελέτης χάραξης και αυτή των τεχνικών έργων μεταξύ Αρχαίας Κορίνθου έως το 40ο χιλιόμετρο από τον ΟΣΕ και βρίσκονται στη διαδικασία ανάθεσης οι αντίστοιχες μελέτες μέχρι και την Πάτρα από την ΕΡΓΟΣΕ. Για όλες τις μελέτες αυτές έχει εξασφαλιστεί χρηματοδότηση από την Ευρωπαϊκή 'Ενωση. 
Μετά την επιλογή του άξονα χάραξης για τη νέα οδική σιδηροδρομική γραμμή, ο ΟΣΕ συνέταξε το πρώτο σχέδιο της περιβαλλοντικής μελέτης, που υπέβαλε στην αρμόδια υπηρεσία του ΥΠΕΧΩΔΕ, από την οποία χορηγείται στη συνέχεια η προέγκριση, χωροθέτηση για τη νέα αυτή γραμμή, πλην των περιοχών Δερβενίου, Αιγίου και Πάτρας.
'Εχει, επίσης, εκπονηθεί και η μελέτη περιβαλλοντικών επιπτώσεων, που υποβλήθηκε στο Υ.ΠΕ.ΧΩ.Δ.Ε και αναμένεται η έκδοση περιβαλλοντικών όρων.
Η ΕΡΓΟΣΕ βρίσκεται ήδη σε συνεννόηση με τους προέδρους των κοινοτήτων της περιοχής. Συγκεκριμένα, έχουν γίνει συναντήσεις με τους προέδρους της Λυγιάς και του Δερβενίου, οι οποίοι έχουν ενημερωθεί. 'Ηδη από παλιά υπάρχει συνεργασία με το Δήμο Πατρέων, την Περιφέρεια Δυτικής Ελλάδας και το Λιμενικό Ταμείο Πατρών, με σκοπό το συντονισμό των μελετών και τη μείωση των δυσμενών επιπτώσεων. Εξάλλου, η γενική αρχή των μελετών, που εκπονούνται, είναι η ελαχιστοποίηση των περιβαλλοντικών επιπτώσεων, τόσο στο φυσικό, όσο και στο ανθρώπινο περιβάλλον. 
Για το λόγο αυτό λαμβάνονται υπόψη, στο βαθμό που είναι δυνατόν, οι απαιτήσεις των κατοίκων των περιοχών, μέσω των οποίων διέρχεται η νέα σιδηροδρομική γραμμή. Γενικά γίνεται προσπάθεια να μη θιγούν οι οικισμοί, με δεδομένο όμως ότι μια νέα γραμμή υψηλών ταχυτήτων έχει αυξημένες απαιτήσεις σε γεωμετρικά χαρακτηριστικά.
Αξίζει να σημειωθεί ότι ο σχεδιασμός της νέας γραμμής έγινε με κριτήριο τη διέλευση κυρίως μέσα από την υφιστάμενη απαλλοτριωμένη ζώνη. Λήφθηκε, επίσης, μέριμνα για την αποκατάσταση του οδικού δικτύου, που διέρχεται μέσω ανισόπεδων διαβάσεων. Ο σχεδιασμός της νέας γραμμής έγινε για να εξυπηρετήσει όχι μόνο τις διερχόμενες κινήσεις, αλλά και τις ανάγκες των οικισμών. Εάν ο άξονας μετακινηθεί, αφ' ενός δεν θα εξυπηρετούνται οι οικισμοί και αφ' ετέρου θα γίνει πολύ δαπανηρό το έργο.
Πρέπει πάντως να γίνει κατανοητό ότι το συγκεκριμένο έργο, του οποίου η κατασκευή προβλέπεται να ενταχθεί στο πακέτο Σαντέρ και να ξεκινήσει το έτος 2000, είναι υψίστης σημασίας για την Πελοπόννησο και για τη χώρα μας γενικότερα. Η οποιαδήποτε καθυστέρηση στην εξέλιξη ολόκληρων των μελετών θα έχει ως αποτέλεσμα την απώλεια της χρηματοδότησης από την Ευρωπαϊκή 'Ενωση, κάτι που θα καταστήσει ανέφικτη την κατασκευή του έργου.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουτσόγιωργας έχει το λόγο.
ΔΗΜΗΤΡΙΟΣ ΚΟΥΤΣΟΓΙΩΡΓΑΣ: Ευχαριστώ, κύριε Πρόεδρε.
Ευχαριστώ και τον αρμόδιο Υφυπουργό για την απάντησή του. Αλλά πρέπει να πω στη Βουλή των Ελλήνων ότι πραγματικά λυπούμαι, διότι με την απάντηση που έδωσε ο κύριος Υφυπουργός, φαίνεται ότι πράγματι δεν υπάρχει o απαραίτητος συντονισμός μεταξύ του Υπουργείου Μεταφορών και του Υπουργείου Περιβάλλοντος, Χωροταξίας και Δημοσίων 'Εργων, το οποίο είναι υπεύθυνο για την κατασκευή του νέου οδικού άξονα Κορίνθου-Πατρών.
'Οπως αναφέρω και στην ερώτησή μου, που διαβάστηκε, η ανάγκη συντονισμού μεταξύ αυτών των δύο έργων, νομίζω ότι είναι αυτονόητη. Και νομίζω ότι είναι απαράδεκτο για τη χώρα μας λίγο πριν από το 2000 ο ΟΣΕ να λειτουργεί αυτόνομα, χωρίς να παίρνει υπόψη του ποιoς θα είναι ο σχεδιασμός της νέας εθνικής οδού, για την οποία θα χρειαστούν μεγάλες απαλλοτριώσεις ούτως ή άλλως. 
Πράγματι συμφωνώ μαζί σας ότι και τα δύο είναι κρίσιμα έργα για την ανάπτυξη της Πελοποννήσου, αλλά αν γίνουν με τους σωστούς όρους και τις σωστές προϋποθέσεις. Η γραμμή που σχεδιάζεται αυτήν τη στιγμή και όπως λέτε έχει εγκριθεί από το Διοικητικό Συμβούλιο του ΟΣΕ, πράγματι περνά πάρα πολύ κοντά στην ακτή, μέσα από οικισμούς και πράγματι έχει δημιουργήσει και πάρα πολλές αντιδράσεις. 'Οπως αναφέρω και στην ερώτησή μου, πράγματι αυτό δεν αποτελεί τη σύγχρονη αντίληψη για τέτοια μεγάλα έργα υποδομής, δηλαδή μεγάλοι αυτοκινητόδρομοι και νέες σιδηροδρομικές γραμμές μεγάλης ταχύτητας να περνούν τόσο κοντά από την ακτή και να παιρνούν μέσα από οικισμούς. Δεν θα υπήρχε κανένα πρόβλημα αν μετακινούσαμε τη γραμμή προς την ενδοχώρα και έφευγε από τόσο κοντινή απόσταση που σχεδιάζεται να γίνει από την ακτή.
Θα περίμενα ότι πράγματι θα υπήρχαν πρωτοβουλίες, ότι θα είχε υπάρξει η απαραίτητη συνεννόηση και ότι θα υπάρξει στο μέλλον για τη χώρα, διότι πράγματι δεν μπορώ να διανοηθώ πώς είναι δυνατό να σχεδιάζουμε οδικά και σιδηροδρομικά δίκτυα χωρίς να υπάρχει κανένας συντονισμός στο σχεδιασμό μεταξύ αυτών των δύο έργων.
Πράγματι η λύπη μου είναι μεγάλη. Δεν έχω να συμπληρώσω τίποτε άλλο. Νομίζω ότι είναι εύγλωττη η απορία μου και θα 
 

  



Σελίδα 10449 
περίμενα να πάρει πρωτοβουλίες έστω και τώρα, παρότι έχει ξεκινήσει ήδη αυτή η μελέτη και έχει φθάσει στην ολοκλήρωσή της. Και για τη Πελοπόννησο, αλλά και για ολόκληρη τη χώρα θα έπρεπε αυτός ο συντονισμός να υπάρχει και να γίνεται.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε συνάδελφε, δεν κατάλαβα γιατί λυπάσθε. Βγάλατε ένα συμπέρασμα ότι δεν υπάρχει συνεργασία. Υπάρχει συνεργασία και η προώθηση από την ΕΡΓΟΣΕ των μελετών της νέας σιδηροδρομικής γραμμής στο τμήμα Κορίνθου-Πατρών, είναι γνωστή στο ΥΠΕΧΩΔΕ. Δεν υπάρχουν αναλυτικά στοιχεία των μελετών ακόμα, ολοκληρωμένα, αλλά το από πού περνάνε οι άξονες και των δυο έργων είναι προφανές ότι είναι γνωστό. Επίσης, είναι γνωστό ότι γειτνιάζουν σε πολλά σημεία.
Υπάρχει συνεργασία με τον ΟΣΕ και την ΕΡΓΟΣΕ. 'Εχουν ήδη από το παρελθόν υλοποιήσει κοινά έργα στον άξονα Αθήνα-Κόρινθος, ενώ τώρα πρόκειται να ξεκινήσουν μαζί και το οδικό και το σιδηροδρομικό έργο, στον ίδιο άξονα, στην Κακιά Σκάλα.
Από την άλλη πλευρά τόσο το σιδηροδρομικό όσο και το οδικό έργο προβλέπεται να υλοποιηθούν στην ίδια χρονική περίοδο. Είναι της περιόδου 2000-2007 και συνεπώς πρέπει η προετοιμασία τους να υλοποιηθεί έγκαιρα. Υπάρχει η συνεργασία για την υλοποίησή τους. 
Θα σας έλεγα ακόμη ότι το τμήμα του ΠΑΘΕ από την Πάτρα μέχρι την Κόρινθο είναι ένας κλειστός δρόμος με τουλάχιστον δυο λωρίδες κυκλοφορίας ανά κατεύθυνση, ενώ σε μερικά τμήματά του υπάρχει διαχωριστική νησίδα και γενικά μπορεί να θεωρηθεί ως αυτοκινητόδρομος. 
Με τα υφιστάμενα χαρακτηριστικά του το τμήμα Πάτρα-Κόρινθος δεν παρουσιάζει σημαντικά προβλήματα χωρητικότητας, δηλαδή δεν υπάρχει συμφόρηση, εκτός ίσως από λίγες ημέρες το χρόνο, αλλά παρουσιάζει προβλήματα ασφάλειας κατ' αρχήν σε τμήματα που δεν έχουν διαχωριστική νησίδα, οπότε έχουμε ατυχήματα με θανάτους, όπως στη θέση Παναγοπούλα, όπου κυρίως εκεί διακόπτεται η κυκλοφορία λόγω κατολισθήσεων. 
Για τους παραπάνω λόγους η μετατροπή του τμήματος αυτού σε πλήρη αυτοκινητόδρομο είχε εξαιρεθεί από το πρώτο και δεύτερο Πακέτο Ντελόρ, ενώ έγιναν δράσεις συντήρησης και μικρές δράσεις αύξησης της ασφάλειάς του έναντι των ατυχημάτων.
Παράλληλα όμως, με τη δεδομένη υψηλή κυκλοφορία, κυρίως στο τμήμα Αθήνα-Κόρινθος, τα έργα μετατροπής σε αυτοκινητόδρομο του τμήματος Κόρινθος-Πάτρα, θεωρούνται ότι είναι δυνατό να υλοποιηθούν από τον άξονα από την Αθήνα μέχρι τη Πάτρα και πρόκειται να ενταχθούν στο τρίτο Πακέτο Σαντέρ.
ΠΡΟΕΔΡΕΥΩΝ (Παναγιώτης Ν. Κρητικός): Η δεύτερη με αριθμό 1650/5.6.98 επίκαιρη ερώτηση του Βουλευτή της Νέας Δημοκρατίας κ. Λεωνίδα Λυμπερακίδη, προς τον Υπουργό Δημόσιας Τάξης, σχετικά με τις προθέσεις της Κυβέρνησης να εκδόσει υπουργική απόφαση με την οποία θα ρυθμίζεται η επιλογή των αστυφυλάκων για εισαγωγή τους στις Αστυνομικές Σχολές κλπ., διαγράφεται λόγω κωλύματος του ερωτωμένου κυρίου Υπουργού.
Τρίτη είναι η με αριθμό 1671/10.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τους Υπουργούς Γεωργίας, Εσωτερικών, Δημόσιας Διοίκησης και Αποκέντρωσης, σχετικά με την καταβολή αποζημιώσεων στους πληγέντες από τις πλημμύρες στο Νομό Εβρου κλπ.
Η επίκαιρη ερώτηση του κ. Παναγιώτου έχει ως εξής:
"Οι πλημμυροπαθείς του 'Εβρου συνεχίζουν τις κινητοποιήσεις τους διεκδικώντας την καταβολή αποζημιώσεων για τις καταστροφές που υπέστησαν από τις πλημμύρες του Φλεβάρη και του Μαϊου.
Για τις πλημμύρες στις 4 και 5/2/1998 η Κυβέρνηση έναντι πραγματικών ζημιών ύψους επτά δισεκατομμυρίων (7.000.000.000), υποσχέθηκε, μέσα από τον ΕΛΓΑ και τα ΠΣΕΑ αποζημιώσεις ύψους τεσσάρων δισεκατομμυρίων (4.000.000.000), μέχρι σήμερα όμως έχουν δοθεί μόνο 1,2 δισεκατομμύρια. Επίσης, οι ζημιές για αντιπλημμυρικά εγγειοβελτιωτικά έργα και έργα εθνικού και επαρχιακού δικτύου υπολογίστηκαν ότι ανέρχονται στο ένα δισεκατομμύριο επτακόσιες σαράντα εκατομμύρια (1.740.000.000) δραχμές όμως μέχρι στιγμής γι' αυτές τις ζημιές έχει υπογραφεί από το Υπουργείο Εσωτερικών κονδύλι ύψους τριακοσίων πενήντα εκατομμυρίων (350.000.000) και τετρακοσίων εκατομμυρίων (400.000.000) δραχμών, τα οποία διατέθηκαν από την περιφέρεια.
Επιπλέον από τις πλημμύρες και τις συνεχείς άκαιρες βροχοπτώσεις στις αρχές Μάη το σύνολο των καλλιεργειών που έχουν υποστεί ζημιές είναι περίπου 160.000 στρέμματα σε διάφορες περιοχές του Νομού (Φέρες, Σουφλί, Λάβαρα, Ερυθροπόταμος, Διδυμότειχο, Βύσσα, Μαράσσια, Ορμένιο, Πύθειο κλπ.) από τα οποία 100.000 στρέμματα καταστράφηκαν λόγω των συνεχών βροχοπτώσεων και τη δημιουργία λιμναζόντων χωραφιών. Οι καλλιέργειες που καταστράφηκαν είναι κυρίως βαμβάκι, τεύτλα και καλαμπόκι. Το πρόβλημα που υπάρχει είναι ότι ο ΕΛΓΑ δεν θα αποζημιώσει αυτά τα 100.000 στρέμματα στα οποία σε πολύ μικρό ποσοστό έχει γίνει επανασπορά.
Ερωτώνται οι κύριοι Υπουργοί γιατί παρά τις συγκεκριμένες δεσμεύσεις της Κυβέρνησης δεν αποζημιώθηκαν οι πληγέντες από τις πλημμύρες του Φλεβάρη; Προτίθεται η Κυβέρνηση να αποζημιώσει τους πληγέντες για το σύνολο των καταστροφών που υπέστησαν από τις πλημμύρες και τις συνεχείς βροχοπτώσεις του Μαϊου, οι οποίες ανέρχονται σύμφωνα με τις πρώτες εκτιμήσεις των υπηρεσιών στα δέκα δισεκατομμύρια (10.000.000.000) περίπου;".
Ο Υφυπουργός Γεωργίας κ.Δημήτριος Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Δεν γνωρίζω από πού ο κύριος συνάδελφος έχει αντλήσει τα στοιχεία που επικαλείται στην επίκαιρη ερώτησή του. Είναι γνωστό πως ούτε οι υπηρεσίες του ΕΛ.ΓΑ. ούτε ο ΠΣΕΑ ούτε οι υπηρεσίες της Νομαρχιακής Αυτοδιοίκησης 'Εβρου έχουν ολοκληρώσει τις εκτιμήσεις τους. Βεβαίως το μέγεθος των ζημιών που επικαλείται στο επίκαιρο σημείωμά του ο κύριος συνάδελφος ξεπερνάνε συνολικά τα είκοσι δισεκατομμύρια (20.000.000.000) δραχμές, που σημαίνει ότι είναι εξωπραγματικό. Αυτό όμως δεν έχει σημασία. Εκείνο που είναι δεδομένο είναι ότι και τον περασμένο χρόνο, αλλά και το τρέχον έτος, στο νομό 'Εβρου προκλήθηκαν τεράστιες ζημιές από πλημμύρες, παγετό κλπ.
Από τις πλημμύρες που έγιναν στις 4 και 5 Φλεβάρη του '98 έχουμε περίπου μια ζημιά σε διακόσιες πενήντα χιλιάδες στρέμματα σιτηρά και ήδη οι εκτιμητές του ΕΛ.ΓΑ. έχουν σχεδόν ολοκληρώσει το έργο τους, έχουν αναρτήσει το μεγαλύτερο μέρος των πινάκων των δικαιούχων και σε κάθε περίπτωση μας έχουν βεβαιώσει ότι μέχρι τέλους του μήνα, το έργο της εκτίμησης όλων αυτών των χιλιάδων στρεμμάτων θα έχει ολοκληρωθεί.
Προξενήθηκαν όμως ζημιές από τις 20/11/97 ως και τον Φλεβάρη μήνα στο Νομό 'Εβρου που δεν καλύπτονται από τον ΕΛ.ΓΑ. Από τις 13 Φεβρουαρίου 1998 με έγγραφό μας, ζητούσαμε από την Νομαρχιακή Αυτοδιοίκηση 'Εβρου να προχωρήσει στην εξατομίκευση των ζημιών φυτικής και ζωικής παραγωγής, σε θερμοκήπια, σε γεωργοκτηνοτροφικά κτίσματα και άλλα και έχουμε ενημέρωση ότι η Νομαρχία Αλεξανδρούπολης έχει προχωρήσει, έχει αναρτήσει τους πίνακες δικαιούχων και στην περιοχή Ορεστιάδος η εξατομίκευση των ζημιών ολοκληρώνεται με βάση την πληροφόρηση που μας έδωσε η διεύθυνση αγροτικής ανάπτυξης τις προσεχείς ημέρες.
Η καταβολή των προβλεπομένων οικονομικών αποζημιώσεων μέσω ΠΣΕΑ θα αρχίσει αμέσως μετά την έγκριση από την Ευρωπαϊκή 'Ενωση του σχεδίου διϋπουργικής απόφασης, το οποίο έγκαιρα η ηγεσία του Υπουργείου Γεωργίας έχει υποβάλει και αναμένουμε θετική απάντηση των οργάνων της Ευρωπαϊκής 'Ενωσης, και ειδικότερα από την Επιτροπή 
 

  



Σελίδα 10450 
Ανταγωνισμού.
Από τις πλημμύρες στις αρχές του Μάη 1998, προξενήθηκαν ζημιές σε βαμβάκι, ζαχαρότευτλα, αραβόσιτο, σε σιτηρά, σε πατάτες κ.α. σε έκταση που ξεπέρασε τις εξήντα χιλιάδες στρέμματα. Οι εκτιμητές, παρά την φιλότιμη προσπάθεια που έχουν δείξει μέχρι σήμερα, δεν μπορούν να προχωρήσουν στο έργο τους, μια και τα χωράφια ακόμα στην περιοχή εκείνη είναι πλημμυρισμένα από νερά.
Η κατεύθυνση που έχουν από το Υπουργείο Γεωργίας, είναι να συντομεύσουν στο μέτρο του δυνατού και εφόσον τα νερά αποσυρθούν, να γίνει συνολική εκτίμηση για να προχωρήσουμε στις αποζημιώσεις.
Δεν ξέρω, κύριε συνάδελφε, ποιες δεσμεύσεις έδωσε η Κυβέρνηση και τις ανακάλεσε. Πάντως οι αποζημιώσεις στους παραγωγούς του 'Εβρου με την ολοκλήρωση των εκτιμήσεων θα καταβληθούν. Και είναι πολύ μικρό το χρονικό διάστημα που έχουμε μπροστά μας, αφού κατά ένα μέρος δεν έχουν γίνει καν οι εκτιμήσεις. Δεν καταλαβαίνω γιατί ρίχνετε ευθύνη στην Κυβέρνηση για τις καθυστερήσεις ή για αθέτηση υποσχέσεων.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παναγιώτου έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Κύριε Υπουργέ, και στις δύο περιπτώσεις που ο Νομός 'Εβρου έπαθε τις καταστροφές, τόσο από τον παγετό όσο και από τις πλημμύρες, τον επισκέφθηκα, περιόδευσα τις πληγείσες περιοχές και σχημάτισα άμεση εικόνα της κατάστασης. 
Εκείνο που θέλω να σημειώσω είναι ότι υπάρχει οργανική σύνδεση μεταξύ των αποζημιώσεων προς τους πλημμυροπαθείς και των αντιπλημμυρικών έργων που δεν έχουν γίνει στο Νομό. Γιατί; Σε μεγάλο βαθμό σήμερα ίσως να μη χρειάζονταν να αποζημιωθούν οι πληγέντες πλημμυροπαθείς αν γίνονταν τα αναγκαία αντιπλημμυρικά έργα. Και αναφέρω χαρακτηριστικά τις πρόσφατες πλημμύρες όπου για την ενίσχυση των αναχωμάτων, καθώς και το καθάρισμα των καναλιών και κάποιων χειμάρρων απαιτούνταν μερικές δεκάδες εκατομμύρια δραχμές, ωστόσο δεν ξέρω για ποιο λόγο -το πιο πιθανόν για τον περιορισμό των δαπανών του δημοσίου ή της κάλυψης των στόχων του Μάαστριχτ, της μείωσης των δημοσιονομικών ελλειμμάτων- δεν έγιναν αυτά τα έργα, με αποτέλεσμα, όπως είπατε και σεις στην ομιλία σας, πάνω από εξήντα χιλιάδες στρέμματα να πλημμυρίσουν και σήμερα να καλούμαστε να αποζημιώσουμε τους αγρότες με ποσά πολλαπλάσια απ'αυτά που χρειάζονταν, αν έγκαιρα γίνονταν τα αναγκαία αντιπλημμυρικά έργα. Αυτό, κύριε Υπουργέ, θυμίζει μια παροιμία που λέμε στο χωριό μας, "είμαστε ακριβοί στα πίτουρα και φτηνοί στα άλευρα". 
ΠΡΟΕΔΡΕΥΩΝ (Παναγιώτης Ν. Κρητικός):Ο Υφυπουργός κ. Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Τώρα βέβαια, κύριε συνάδελφε, δεν ξέρω τι σχέση έχουν τα αντιπλημμυρικά έργα με το Μάαστριχτ και όλα αυτά που αναφέρατε. Σε κάθε όμως περίπτωση, πρέπει να αποδεχθούμε ότι υπάρχουν ευθύνες που ξεκινάνε από πολύ μακριά. Κάποιοι έχουν υποθηκεύσει το μέλλον πολλών περιοχών και ο Νομός 'Εβρου δεν εξαιρείται απ'αυτό, γιατί και τα ρέματα που επιχωματώθηκαν, αλλά και η οικοπεδοποίηση που είναι έντονη στην περιοχή του 'Εβρου είναι ευθύνη πολλών άλλων εδώ και πολλά χρόνια και πράγματι πρέπει να αναζητήσουμε αυτές τις ευθύνες, όχι μόνο για τον 'Εβρο, αλλά για πολλά διαμερίσματα της χώρας μας.
Δεν αναφέρθηκα στην αρχή για τα αντιπλημμυρικά έργα, αλλά πρέπει να αποδεχθούμε ότι ήταν πρωτοφανείς οι πλημμύρες που συνέβησαν στο Νομό 'Εβρου και μάλιστα ξεπέρασαν αυτές που συνέβησαν το 1961. 
Η Κυβέρνηση αμέσως πήρε τις αποφάσεις της και αντί να πάρει ημίμετρα, προχώρησε με ογδόντα εκατομμύρια (80.000.000) δραχμές σε μια ευρεία διαχειριστική μελέτη, ζήτησε αμέσως και ενέταξε στον κωδικό 072 από το Υπουργείο ΠΕΧΩΔΕ εγγραφή έργου που πρέπει να ολοκληρωθεί μέσα στο καλοκαίρι πάνω από ένα δισεκατομμύριο (1.000.000.000) δραχμές, πήρε απόφαση για άμεσα αντιπλημμυρικά έργα προϋπολογισμού τριακοσίων πενήντα εκατομμυρίων (350.000.000) δραχμών που πρέπει να προχωρήσουν μέσα στο καλοκαίρι και βεβαίως ενέταξε την περιοχή εκτός των άλλων στο INTERNET για να εκτελεστούν μέσα στο 1998 έργα διευθέτησης του Ερυθροποτάμου στην ελληνοβουλγαρική μεθόριο, προϋπολογισμού τριακοσίων εκατομμυρίων (300.000.000) δραχμών. Αυτά δεν είναι χωρίς αντίκρισμα. 'Εχουν ήδη σταλεί στην περιφέρεια και εξαρτάται με την ταχύτητα που θα κινηθούν οι υπηρεσίες για να ολοκληρώσουν τα απολύτως αναγκαία μέτρα για την αντιπλημμυρική θωράκιση της περιοχής.
'Οσον αφορά τις αποζημιώσεις, θέλω να διαβεβαιώσω και σας, κύριε συνάδελφε, και τους παραγωγούς του 'Εβρου ότι θα επισπευσθούν οι διαδικασίες, αλλά φαντάζομαι πως ούτε σεις ούτε οι παραγωγοί απαιτούν τώρα από τους εκτιμητές να κάνουν εκτιμήσεις στα χωράφια που είναι πλημμυρισμένα.
Θα επισπευσθούν οι εργασίες των εκτιμητών και πιστεύω ότι μέσα σ'ένα μήνα θα έχουμε την ανάρτηση όλων των πινάκων των δικαιούχων για να προχωρήσουμε από κει και πέρα στην απόδοση των αποζημιώσεων είτε μέσω ΠΣΕΑ είτε μέσω ΕΛ.ΓΑ.
ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 1668/10.6.98 επίκαιρη ερώτηση του Βουλευτή του Συνασπισμού της Αριστεράς και της Πρόοδου κ. Ευάγγελου Αποστόλου προς τους Υπουργό Εργασίας και Κοινωνικών Ασφαλίσεων, σχετικά με την απόφαση του Υποδιοικητή του Οργανισμού Κοινωνικών Ασφαλίσεων (ΙΚΑ), που ορίζει ότι η παροχή λουτροθεραπείας στους δικαιούχους ασφαλισμένους θα γίνεται στις πλησιέστερες με τον τόπο κατοικίας τους ιαματικές πηγές.
Του αυτού περιεχομένου είναι και η με αριθμό 1663/10.6.98 επίκαιρη ερώτηση δεύτερου κύκλου του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Εργασίας και Κοινωνικών Ασφαλίσεων, σχετικά με την απόφαση του Υποδιοικητή του Οργανισμού Κοινωνικών Ασφαλίσεων (ΙΚΑ), που ορίζει ότι η παροχή λουτροθεραπείας στους δικαιούχους ασφαλισμένους θα γίνεται στις πλησιέστερες με τον τόπο κατοικίας τους ιαματικές πηγές.
Κατά τον Κανονισμό, άρθρο 131, παράγραφος 4, συζητούνται από κοινού, χωρίς περιορισμό του δικαιώματος του λόγου εκατέρωθεν.
Θα αναγνωστούν και οι δυο επίκαιρες ερωτήσεις.
Η πρώτη επίκαιρη ερώτηση του κ. Αποστόλου έχει ως εξής:
"Με την Π13/8/13.5.98 απόφασή του ο Υποδιοικητής του ΙΚΑ επαναφέρει σε ισχύ τις αδρανούσες εδώ και 41 χρόνια διατάξεις του ν.δ. 3710/57, σύμφωνα με τις οποίες παροχή λουτροθεραπείας δικαιούνται οι ασφαλισμένοι του ΙΚΑ μόνον στις πλησιέστερες με τον τόπο κατοικίας τους ιαματικές πηγές.
Η απόφαση αυτή δημιουργεί ανησυχίες στα Λουτρά της Αιδηψού καθότι η πρώτη ελληνική λουτρόπολη λόγω της γεωγραφικής της θέσης δεν θα μπορεί να δεχθεί για λουτροθεραπεία ακόμη και κατοίκους της ίδιας της Εύβοιας.
Επειδή η βόρειος Εύβοια θεωρείται από τις περιοχές με το χαμηλότερο επίπεδο απασχόλησης και εισοδήματος και συγκεκριμένη απόφαση θα δημιουργήσει πρόσθετο πρόβλημα.
Ερωτάται ο κύριος Υπουργός:
Αν προτίθεται άμεσα να ανακαλέσει τη συγκεκριμένη άδικη και καταστροφική για την οικονομία της βόρειας Εύβοιας εγκύκλιο με την οποία απαγορεύεται ουσιαστικά η λουτροθεραπεία των ασφαλισμένων του ΙΚΑ στα Λ. Αιδηψού".
Η επίκαιρη ερώτηση του κ. Αράπη έχει ως εξής:
"Μετά από σαράντα επτά χρόνια, το ΙΚΑ αποφάσισε να ενεργοποιήσει διάταξη του ν. 1846/51, που παρέχει στον Υποδιοικητή του Ιδρύματος τη δυνατότητα έκδοσης εγκυκλίου, με την οποία να περιορίζει το δικαίωμα λουτροθεραπείας των ασφαλισμένων στις λουτροπόλεις που βρίσκονται πλησιέστερα στον τόπο κατοικίας τους.
Η εφαρμογή της παραπάνω διάταξης θα έχει δραματικές 
 

  



Σελίδα 10451 
επιπτώσεις σε λουτροπόλεις όπως η Αιδηψός Εύβοιας, που έχει στηρίξει ολόκληρη την τοπική οικονομία στην φιλοξενία ασθενών, που την επισκέπτονται από κάθε γωνιά της Ελλάδας, για τα φημισμένα ιαματικά λουτρά της. 
Επειδή, η παραπάνω απόφαση του ΙΚΑ έχει προκαλέσει αναστάτωση και απόγνωση στους κατοίκους ολόκληρης της βόρειας Εύβοιας, που δεν θέλουν άλλο ένα Μαντούδι .
Επειδή ο Νομός Εύβοιας παρουσιάζει από τα υψηλότερα ποσοστά ανεργίας και φτώχειας στην Ελλάδα.
Ερωτάται ο κύριος Υπουργός:
Εάν προτίθεται να αναστείλει την εφαρμογή και στη συνέχεια να προχωρήσει στην κατάργηση της παραπάνω διάταξης του ν. 1846/51, ώστε να μην ερημώσουν παραδοσιακές λουτροπόλεις όπως η Αιδηψός και να διατηρηθεί το δικαίωμα των ασφαλισμένων να επιλέγουν τον τόπο λουτροθεραπείας, ανάλογα με τις ιαματικές δυνατότητες της κάθε πηγής".
Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει το λόγο για έξι λεπτά. 
Ελπίζω να μην αφήσει στα κρύα του λουτρού την οικονομία της Εύβοιας, καταργώντας τα θερμά λουτρά της Αιδηψού.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων ): Δεν είμαι Υφυπουργός Εθνικής Οικονομίας. Θα απαντήσω από την πλευρά των κοινωνικών ασφαλίσεων, κύριε Πρόεδρε. 
Το θέμα στο οποίο αναφέρονται οι επίκαιρες ερωτήσεις των συναδέλφων, αφορά τον τρόπο παροχής λουτροθεραπείας στους ασφαλισμένους του ΙΚΑ. Από τις πολύ παλιές διατάξεις, από το 1951 ακόμη, περί της ιατροφαρμακευτικής περίθαλψης του ΙΚΑ, προβλέπεται ότι όταν δεν είναι δυνατή η παροχή ιατρικής περίθαλψης στον τόπο κατοικίας ενός ασφαλισμένου, το ΙΚΑ αναλαμβάνει τα έξοδα μετάβασης και επιστροφής του στο κοντινότερο σε αυτόν κέντρο. Και πρόκειται και εδώ περί παροχής και δαπάνης, που έχει σχέση με την περίθαλψη.
Επίσης, από τον κανονισμό λουτροθεραπείας του ΙΚΑ, προβλέπεται ότι με αποφάσεις του διοικητικού συμβουλίου, μετά από σύμφωνη γνώμη του ανωτάτου υγειονομικού συμβουλίου του ιδρύματος, καθορίζονται οι προσφορότερες σε κάθε ασθένεια ιαματικές πηγές, από αυτές που βρίσκονται πιο κοντά στον τόπο κατοικίας των ασφαλισμένων, οπότε η παραπομπή σε αυτές είναι υποχρεωτική, τόσο για τα υποκαταστήματα όσο και για τους ασφαλισμένους. 
Το ΙΚΑ μέχρι σήμερα, κακώς κατά τη γνώμη μας, δεν είχε εφαρμόσει αυστηρά τις παραπάνω διατάξεις. 
Και ήταν οι ασφαλισμένοι αυτοί που επέλεγαν την λουτροπηγή στην οποία ήθελαν να πάνε. Αλλά εάν συμφωνούμε ότι πρόκειται περί θεραπευτικής πράξεως, περί πράξεως που έχει κάποια θεραπευτική αξία, τότε πρέπει να δεχθούμε ότι οι αρμόδιες επιτροπές και οι ειδικοί πρέπει να εγκρίνουν τη μετάβαση, αλλά και να επιλέξουν τη λουτροπηγή στην οποία πρέπει να πάει ο άρρωστος, για να γίνει καλά.
Εάν δεν πρόκειται περί αυτού -δεν πρόκειται, δηλαδή, περί παροχής που επεκτείνει την περίθαλψη- τότε είναι κάτι άλλο. Μπορούμε να το κουβεντιάσουμε, αλλά δεν θα συζητούμε για κοινωνική ασφάλιση.
Η δαπάνη της λουτροθεραπείας για το 1998 προβλέπεται ότι θα ξεπεράσει τα επτά δισεκατομμύρια (7.000.000.000) δραχμές. Από αυτά βέβαια το 1,3 δισεκατομμύρια θα δοθεί για κοινωνικό τουρισμό, επειδή έχουν εγκριθεί και θα διατεθούν δεκαεπτά χιλιάδες περίπου δελτία κοινωνικού τουρισμού από το Ι.Κ.Α. Στα παραπάνω ποσά, όπως γνωρίζετε, περιλαμβάνονται έξοδα μετακίνησης, έξοδα παραμονής και τα εισιτήρια για τη λουτροπηγή.
Προσπαθώντας, να ελέγξει αυτήν τη δαπάνη, να την περιορίσει κατά το δυνατόν η διοίκηση του Ιδρύματος, εξέδωσε δια της υποδιοικητού τη γνωστή εγκύκλιο, η οποία τι λέει; 'Οτι εφόσον υπάρχει κοντά στον τόπο κατοικίας πηγή κατάλληλη για την πάθηση του ασθενούς, πρέπει να πάει σ' αυτή και να μην πάει πεντακόσια χιλιόμετρα μακριά και να επιβαρύνει το ίδρυμα με τα έξοδα μετάβασης και οτιδήποτε άλλο.
Δεν νομίζω ότι ήταν άδικη η εγκύκλιος. Δημιούργησε βέβαια κάποιες αντιδράσεις, οι οποίες φθάνουν και στη Βουλή με τις επίκαιρες ερωτήσεις των συναδέλφων. Οι αντιδράσεις ήταν από κάποιους ασφαλισμένους, αλλά κυρίως από κάποιους χώρους, οι οποίοι φαίνεται ότι συνέδεσαν την οικονομική τους ανάπτυξη ή δεν ξέρω τι άλλο και με τέτοια προγράμματα ιδιαιτέρως επισφαλή, θα έλεγα, με τον κίνδυνο κάποια στιγμή να μην υπάρχουν και να αντιμετωπίσουν πρόβλημα.
Επειδή υπήρξαν αυτές οι διαμαρτυρίες, με παρέμβασή μας η εγκύκλιος αυτή ανεκλήθη, αλλά ανεκλήθη, κύριοι συνάδελφοι, μόνο για φέτος. Από το 1999, θα εφαρμοσθεί απαρέγκλιτα. Είναι αναγκαίο να περιοριστούν οι δαπάνες στους ασφαλιστικούς οργανισμούς και κυρίως για το Ι.Κ.Α., -εάν δεν πρόκειται για δαπάνες αναγκαίες για την περίθαλψη. Δεν είναι δυνατόν να μετακυλίεται βάρος για προγράμματα ανεργίας ή τοπικής ανάπτυξης ή στήριξης της οικονομίας στην κοινωνική ασφάλιση. Δεν μπορούν να αντέξουν αυτό το βάρος οι κοινωνικές ασφαλίσεις.
Δεν έχω καμία δυσκολία να δεχθώ ότι είναι αναγκαίο να ληφθούν μέτρα στήριξης των οικονομιών κάποιων περιοχών, μέτρα καταπολέμησης της ανεργίας και ενίσχυσης της απασχόλησης, αλλά πάντως δεν μπορεί αυτό να συμβεί μέσα από δαπάνες που θα βαρύνουν την κοινωνική ασφάλιση.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, αφού ευχαριστήσω πρώτα εσάς για τη συνηγορία, γιατί όντως υπάρχει πρόβλημα, θέλω να πω στον κύριο Υπουργό ότι ο συγκεκριμένος κανονισμός ξεθάφτηκε ουσιαστικά από το 1951. Οι διατάξεις αυτού του κανονισμού, που οπωσδήποτε συντάχθηκε με τα δεδομένα εκείνης της περιόδου που δεν έχουν καμία σχέση με τη σημερινή πραγματικότητα, πλήττουν κυρίως τις οργανωμένες λουτροπόλεις και ειδικά τα Λουτρά της Αιδηψού.
Δεν είναι τυχαίο το ότι υπάρχει και επίκαιρη ερώτηση από συνάδελφο άλλου κόμματος, ο οποίος δεν έχει και την εκλογική σχέση, την οποία μπορεί να πείτε ότι έχω εγώ και γι' αυτό ερωτώ. 'Αρα, υπάρχει συγκεκριμένο πρόβλημα για τα Λουτρά της Αιδηψού.
'Ερχεσθε σήμερα εσείς και ανακοινώνετε ότι για τη φετινή χρονιά δεν θα ισχύσει, αλλά θα ισχύσει για την επόμενη. Πρώτα-πρώτα, υπάρχει πρόβλημα και για τη φετινή χρονιά, γιατί ήδη δημιουργήθηκε ολόκληρη αναστάτωση. 'Ηδη μέχρι να ενημερωθούν οι υπηρεσίες θα χαθεί η μισή σαιζόν. Αλλά, εκτός αυτού, το να κάνετε δήθεν αυτό το δώρο της φετινής χρονιάς, δεν λύνεται το πρόβλημα. 
Και το πρόβλημα είναι, κύριε Υπουργέ, ότι τα Λουτρά της Αιδηψού, εξαιτίας της γεωγραφικής τους θέσης είναι απομονωμένα και δεν μπορούν να πάρουν ούτε τους ασφαλισμένους του ίδιου του Νομού της Εύβοιας.
Επιτέλους, κύριε Υπουργέ, επειδή αναφερθήκατε και στην οικονομία της περιοχής, γνωρίζετε όλοι και το γνωρίζει ειδικά η Κυβέρνηση ότι υπάρχει πρόβλημα απασχόλησης και πρόβλημα εισοδήματος στη βόρειο Εύβοια. Είναι γνωστό το πού έχει φτάσει η ανεργία. Αν χάσει και αυτή τη δυνατότητα η περιοχή, καταλαβαίνετε πόσο δύσκολη θα είναι η επιβίωση για τους ανθρώπους αυτούς;
Επιτέλους, φταίνε αυτοί οι άνθρωποι αν έκαναν ένα σχεδιασμό στην οικονομία τους, στηριζόμενο σε επισφαλείς, όπως είπατε σεις, καταστάσεις; Το θέμα είναι ότι είναι μονόδρομος για τη βόρειο Εύβοια οι συγκεκριμένες δραστηριότητες, κύριε Υπουργέ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αράπης έχει το λόγο.
ΙΩΑΝΝΗΣ ΑΡΑΠΗΣ: Κύριε Υπουργέ, όπως ξέρετε -ευτυχώς που είναι και η Υφυπουργός Ανάπτυξης δίπλα σας- η βόρειος Εύβοια έγινε δεύτερο Λαύριο. Υπάρχει τρομερή ανεργία, το Μαντούδι ερημώνεται, η νεολαία εγκαταλείπει την περιοχή. Το μόνο που έμεινε αυτήν τη στιγμή είναι τα Λουτρά της Αιδηψού. 
"Ερημώνουν", γράφουν οι τοπικές εφημερίδες, "τα Λουτρά της Αιδηψού". 'Αλλη εφημερίδα γράφει: "Εμπάργκο του Ι.Κ.Α. 
 

  



Σελίδα 10452 
στα Λουτρά της Αιδηψού, στέλνει αλλού τους ασφαλισμένους". Εμπάργκο στη λουτρόπολη, θεωρούν η δημοτική αρχή, οι επαγγελματίες, οι καταστηματάρχες και γενικά οι κάτοικοι των Λουτρών Αιδηψού, την απόφαση του υποδιοικητού του Ι.Κ.Α. να απαγορεύσει στους ασφαλισμένους του Ιδρύματος να έχουν ελεύθερη επιλογή.
Ποια είναι η δημοκρατία; Δηλαδή θα τους κατευθύνει το Ι.Κ.Α. σε ποια λουτρά θα πάνε και δεν θα έχουν ελεύθερη επιλογή οι ασφαλισμένοι του Ι.Κ.Α.; 'Οταν λέτε ότι το 1999 θα εφαρμόσετε το νόμο, ποια είναι η κοινωνική πολιτική που κάνετε, κύριε Υπουργέ; Ξέρετε ότι οι συνταξιούχοι αυτή τη στιγμή είναι οι πιο δυστυχισμένοι, με συντάξεις ογδόντα και εκατό χιλιάδων δραχμών; 'Οπως πάτε θα κλείσετε και αυτά τα λουτρά.
Είχα κάνει μία επίκαιρη ερώτηση για τα Μέθανα. Θέλετε να ξεπουλήσετε και τα Λουτρά των Μεθάνων, αυτά που υπάγονται στον κρατικό φορέα, στον Ε.Ο.Τ. και τα Λουτρά της Αιδηψού και να τα δώσετε στον ιδιωτικό φορέα, να φτάσουν στο σημείο οι ασφαλισμένοι να μην μπορούν να κάνουν τα λουτρά τους.
Εγώ νομίζω ότι πρέπει να κάνετε ανάκληση της απόφασης αυτής του υποδιοικητή του Ι.Κ.Α. και να συνεχίσει το καθεστώς που υπάρχει, γιατί νομίζω ότι θα ερημώσετε εντελώς την περιοχή της βορείου Εύβοιας.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριοι συνάδελφοι, άκουσα με προσοχή όσα είπατε.
Ο κανονισμός ξεθάφτηκε πράγματι, κύριε Αποστόλου. Το λέτε σωστά. Γιατί ξεθάφτηκε, όμως; Γιατί οι δαπάνες αυξάνονται με ιλιγγιώδεις ρυθμούς. Γι' αυτό και λαμβάνονται τα περιοριστικά μέτρα για τις δαπάνες του φαρμάκου, γι' αυτό και πρέπει να ληφθούν και άλλα μέτρα προς την κατεύθυνση του περιορισμού των δαπανών της υγείας συνολικά, που έχουν φθάσει -ακούστε- τα δύο τρισεκατομμύρια τριακόσια δισεκατομμύρια (2.300.000.000.000) δραχμές, όταν πρόκειται μάλιστα για δαπάνες που έχουν προκληθεί και όχι που είναι αναγκαίες για τη θεραπεία των ασθενών.
Ο ελληνικός λαός, όπως γνωρίζετε, έχει υψηλούς δείκτες υγείας, υψηλό μέσο όρο ζωής, που δεν μπορούν σε καμία περίπτωση να δικαιολογήσουν τέτοιες δαπάνες.
Ξεθάφτηκε πράγματι, γιατί όπως σας είπα ότι εφέτος προβλέπεται αυτή η δαπάνη να ξεπεράσει τα επτά δισεκατομμύρια (7.000.000.000). Μου μιλήσατε δήθεν για δώρο της φετινής χρονιάς. 'Οχι, δεν είναι δήθεν δώρο της φετινής χρονιάς. Είναι η σωστή θέση. Με ρωτήσατε, τι κάνουμε και σας είπα, επειδή κάποιοι μπορούν να πουν ότι αιφνιδιαστήκαμε ή οτιδήποτε άλλο, θα ανακληθεί για φέτος.
Γνωρίζουμε όμως το πρόβλημα, κύριοι συνάδελφοι -σας το περιέγραψα- και της απασχόλησης και του εισοδήματος. 'Ημουν νομίζω πολύ ειλικρινής. 'Οσα συμβαίνουν και στο Μαντούδι και στο Λαύριο, κύριε Αράπη, είναι γνωστά και σε μας. Αλλά θεωρείτε ότι τέτοιου είδους προβλήματα μπορούν να επιλύονται μέσω της κοινωνικής ασφάλισης; Αν είναι, να μας το πείτε.
Εγώ δεν είπα να μην επιλυθούν τα προβλήματα. Είναι άλλοι οι αρμόδιοι για να πάρουν άλλα μέτρα. Η Κυβέρνησή μας βέβαια, αλλά μέσω άλλων Υπουργείων και άλλων μέτρων, όχι μέσω της κοινωνικής ασφάλισης.
Είπατε για ελεύθερη επιλογή -αναφέρομαι στον κ. Αράπη- και δημοκρατία. Τι σημαίνει αυτό; Επιλέγει ο άρρωστος ποια πηγή είναι καλύτερη για τη θεραπεία του ή του υποδεικνύει ο γιατρός πού πρέπει να πάει και η πρωτοβάθμια υγειονομική επιτροπή του ΙΚΑ; Δεν το καταλαβαίνω εγώ αυτό και σαν γιατρός επιτρέψτε μου να σας το πω. 
ΙΩΑΝΝΗΣ ΑΡΑΠΗΣ: Εσείς είπατε για παραπάνω έξοδα.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Ακούστε: Καταναλωτής υπηρεσιών υγείας πάντοτε είναι ο γιατρός. Ο άρρωστος είναι ο χρήστης. Δεν είναι δυνατό να ξέρει η μητέρα μου ή η γιαγιά μου σε ποια λουτροπηγή θα πάει για τους ρευματισμούς της. Ο γιατρός το ξέρει και η επιτροπή το αποφασίζει, όπως προβλέπει ο κανονισμός του ΙΚΑ.
Λέτε να πουλήσουμε στον ιδιωτικό τομέα, κύριε Αράπη. Τι να πουλήσουμε; Γιατί έχετε τόση φαντασία; Δεν γνωρίζετε ότι στις λουτροπηγές της Αιδηψού υπάρχει κάποια πηγή, που ανήκει στον ΕΟΤ, αλλά όλα τα άλλα είναι ιδιωτικά υδροθεραπευτήρια πρώτης, δεύτερης και τρίτης κατηγορίας; Ε, αυτοί είναι που γκρινιάζουν. Τι να πουλήσουμε;
ΙΩΑΝΝΗΣ ΑΡΑΠΗΣ: Και η δική σας η θέση ποια είναι;
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, μη διακόπτετε.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Επαναλαμβάνω, λοιπόν, ότι υπάρχει θέμα περιορισμού των δαπανών, όχι για να στερηθεί ο ασθενής οτιδήποτε, αλλά για να περισταλούν δαπάνες μη αναγκαίες, αλόγιστες. Και υπάρχει θέμα να εφαρμοστούν οι κανονισμοί. Να επαναλάβω εδώ ότι δεν μπορεί να μετακυληθεί άλλο βάρος στην κοινωνική ασφάλιση.
Από το 1999 θα εφαρμοστεί ο κανονισμός, όχι γιατί θέλουμε να πουλήσουμε τις πηγές, ούτε για άλλους λόγους. Θα πηγαίνει ο άρρωστος, εφόσον είναι πράγματι άρρωστος, στην πηγή που πρέπει για να γίνει καλά από την αρρώστια του. Αλλιώς γιατί τον στέλνουμε; Και θα έχουν τη δυνατότητα επιλογής οι ασφαλισμένοι των προγραμμάτων του κοινωνικού τουρισμού, όχι οι ασθενείς.
ΠΡΟΕΔΡΕΥΩΝ (Παναγιώτης Ν. Κρητικός): Θα συζητηθεί η με αριθμό 1665/10.6.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τους Υπουργούς Ανάπτυξης, Οικονομικών, σχετικά με τις κινητοποιήσεις των κατοίκων και των φορέων του Νέου Κόσμου για τα σχέδια ανέγερσης κτιρίων από τη Δημόσια Επιχείρηση Ηλεκτρισμού (ΔΕΗ) στην περιοχή τους κλπ.
Η επίκαιρη ερώτηση της κ. Καραγιάννη έχει ως εξής:
"Οι κάτοικοι και φορείς του Νέου Κόσμου, που ανήκει στο Δήμο Αθηναίων βρίσκονται σε κινητοποίηση, αντιστεκόμενοι στα σχέδια της ΔΕΗ και της ΚΕΔ, που θέλουν να ανεγείρουν πολυόροφα κτίρια στο τετράγωνο που περικλείεται από τις οδούς Λαγουμιτζή-Ευρυδάμαντος-Χελντράϊχ και Ντελακρουά, εκτάσεως είκοσι δύο στρεμμάτων. 
'Ολα αυτά συμβαίνουν, όμως, σε μια υποβαθμισμένη περιοχή, όπου λείπει το πράσινο, χώροι αθλοπαιδιών, πολιτιστικά κέντρα και έχουν τεράστια κυκλοφοριακά προβλήματα.
Ερωτώνται οι κύριοι Υπουργοί:
1. Γιατί δεν παραχωρεί το Υπουργείο Εσωτερικών την έκταση για πνεύμονα πρασίνου;
2. Πώς προτίθενται να αναβαθμίσουν την περιοχή;".
Η Υφυπουργός Ανάπτυξης κ. 'Αννα Διαμαντοπούλου έχει το λόγο.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, θα καταθέσω το σύνολο της απάντησής μου, γιατί περιλαμβάνει έγγραφα, τα οποία είναι χρήσιμα και θα προσπαθήσω με πολύ λίγα λόγια να πω μια ιστορία, η οποία κρατά περισσότερο από δέκα χρόνια.
Το 1986 το Δημοτικό Συμβούλιο Αθηναίων χαρακτήρισε σαν κοινόχρηστο χώρο, το χώρο τον οποίο αναφέρει η κυρία συνάδελφος. Είχε προηγηθεί το 1985 απόφαση του διοικητικού συμβουλίου της Κτηματικής Εταιρείας του Δημοσίου με την οποία είχε εγκριθεί η αξιοποίηση πέντε δημοσίων ακινήτων από το Δήμο Αθηναίων, για να καλυφθούν οι κοινωφελείς ανάγκες του Δήμου. Από αυτά τα πέντε δημόσια ακίνητα, το ένα αποτελούσε οικοδομικό στοιχείο και η ΚΕΔ ζήτησε εξαίρεση, ώστε να χρησιμοποιηθεί για τις στεγαστικές ανάγκες του δημοσίου. Επίσης την εξαίρεση αυτή τη ζήτησε και από το Υ.ΠΕ.ΧΩ.Δ.Ε. 
Δέκα χρόνια μετά δεν έχει ολοκληρωθεί η παραχώρηση προς το Δήμο, γιατί δεν έχει υποβληθεί ολοκληρωμένη μελέτη αξιοποίσης αυτών των ακινήτων και γιατί δεν έχει λυθεί η εκκρεμότητα του αποχαρακτηρισμού ενός από αυτά τα κτίρια, ενός οικοπέδου που αφορά τη χρήση του δημοσίου και που 
 

  



Σελίδα 10453 
είναι μεσοτοιχία ανάμεσα σε δύο πολυκατοικίες. 
'Ερχομαι τώρα περιληπτικά στο κομμάτι της ΔΕΗ, γιατί αυτά αφορούσαν την ΚΕΔ. Πρέπει να σας πω, κυρία συνάδελφε, ότι πριν από είκοσι χρόνια, το 1980, η ΔΕΗ απέκτησε το συγκεκριμένο ακίνητο μετά από ανταλλαγή άλλου ακινήτου ιδιοκτησίας της στο Χίλτον, το οποίο έδωσε στο Δήμο για να το χρησιμοποιήσει για πράσινο.
Μόλις λοιπόν το έδωσε η Δ.Ε.Η. για να χρησιμοποιηθεί σαν χώρος πρασίνου, το δημοτικό συμβούλιο πήρε απόφαση αμέσως μόλις υπογράφτηκαν τα συμβόλαια, και χαρακτήρισε αυτό που τους είχε δώσει για ανταλλαγή στη συγκεκριμένη περιοχή, σαν οικοδομικό τετράγωνο χώρων κοινοχρήστου πρασίνου. 'Ηταν λοιπόν μια περίπτωση αναγκαστικής για τη Δ.Ε.Η. δέσμευσης, σαν αυτές που συμβαίνουν στις περισσότερες περιοχές της χώρας και που έχει φέρει πολλές φορές την επιχείρηση σε δύσκολη θέση.
Παρ' όλα αυτά, έχουν περάσει δέκα χρόνια από τότε. Μετά απ'αυτήν την επιβολή αναγκαστικής απαλλοτρίωσης ούτε ο δήμος ούτε η διοίκηση ενήργησαν για την υλοποίησή της και έτσι το ακίνητο διατηρείται όπως είναι, χωρίς η Δ.Ε.Η. να μπορεί να το αξιοποιήσει, και ενώ έχει ήδη πολύ μεγάλα στεγαστικά προβλήματα στο λεκανοπέδιο.
'Υστερα από τα παραπάνω και για διαφύλαξη των συμφερόντων της που εμείς θεωρούμε ότι τα συμφέροντα της Δ.Ε.Η. συμπίπτουν με αυτά του κοινωνικού συνόλου, προσέφυγε στο Συμβούλιο Επικρατείας με αίτηση ακυρώσεως αυτής της απόφασης, -πριν από δέκα χρόνια, -για ο,τιδήποτε έγινε από το δήμο ή από τη διοίκηση.
ΠΡΟΕΔΡΕΥΩΝ (Παναγιώτης Ν.Κρητικός): Η κ. Αράπη-Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κυρία Υπουργέ, όλα αυτά τα έγγραφα που είπατε ότι θα καταθέσετε τα έχω και εγώ και μάλιστα και με τους αριθμούς τους και είχα υπόψη μου να σας τα αναφέρω. 'Ομως, εγώ δεν μπορώ να καταλάβω πως για μια έκταση που είναι του δημοσίου, η οποία είτε λέγεται Δ.Ε.Η. είτε λέγεται ΚΕΔ, υπάρχει μια αντιδικία και δεν μπορούν να τη λύσουν, όταν γνωρίζουμε πολύ καλά ότι σήμερα προτεραιότητα έχει η γειτονιά, το πράσινο, και απεγνωσμένα οι κάτοικοι των περιοχών αυτών, που είναι υποβαθμισμένες περιοχές έχουν ανάγκη και από σχολεία και από αθλητικές εγκαταστάσεις.
Κυρία Υπουργέ, πάμε για το 2000, πάμε για μια Ολυμπιάδα. Αν δει κάποιος την Αθήνα από ψηλά, θα δει μόνο τσιμέντο. Καλό θα είναι, γι'αυτήν την κατάσταση που επικρατεί εδώ και δεκαοκτώ χρόνια, να τα βρείτε και οι κάτοικοι να μη βρίσκονται σε συνεχείς κινητοποιήσεις, όπως οι σύλλογοι, οι φορείς και τα σχολεία.
Και δεν είναι μόνο αυτό το οικόπεδο, κυρία Υπουργέ. Είναι και κάποιο άλλο στους Αμπελοκήπους. Το ίδιο πρόβλημα υπάρχει και εκεί. Είναι το οικόπεδο της ΚΑΠΑΠΣ. Καλό θα είναι, αυτά τα προβλήματα σε περιοχές που έχουν πολλή κίνηση, πολλά αυτοκίνητα, πολυκατοικίες, να υπάρχει και ένας χώρος αναπνοής και ανάσας για τους κατοίκους των περιοχών αυτών. Γιατί δεν μπορεί η γειτονιά να μετακινηθεί, ενώ αντίθετα ένα κτίριο της Δ.Ε.Η., ή ένα κτίριο της ΚΕΔ, μπορεί να μετακινηθεί. Ευχαριστώ πολύ.
ΠΡΟΕΔΡΕΥΩΝ (Παναγιώτης Ν.Κρητικός): Η κυρία Υφυπουργός έχει το λόγο.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Θα πω πρώτον, όσον αφορά το τυπικό ότι σύμφωνα με τη νομολογία και σύμφωνα με αυτά που συνέβησαν, η διατήρηση των απαλλοτριώσεων που κηρύχθηκαν σε εφαρμογή της νομοθεσίας για σχέδιο πόλεων για τόσο μακρύ χρονικό διάστημα, που ξεπερνά τα δέκα χρόνια, αποτελεί οικονομικό και νομικό βάρος της ιδιοκτησίας και είναι αντίθετο προς τη συνταγματική προστασία. Αυτό, λοιπόν, δίνει στη Δ.Ε.Η. και στην ΚΕΔ, αν θέλετε, το δικαίωμα να κάνει αυτήν την προσφυγή.
Από την άλλη πλευρά, ο κόσμος, οι κινητοποιήσεις, η κοινωνία, εκφράζονται μέσα από τους φορείς, δεν είναι κάτι αφηρημένο και ο κυριότερος εκφραστής τους είναι ο δήμος. Σ' αυτό, λοιπόν, που λέτε, για την ανάγκη δημιουργίας σχολείων, για πάρκα ή οτιδήποτε άλλο, δεν υπήρξε πρόταση αξιοποίησης αυτών των χώρων και αυτός είναι ένας από τους λόγους που δεν ολοκληρώθηκαν οι διαδικασίες.
Και στη συγκεκριμένη περίπτωση και αλλού προφανώς πρέπει να γίνεται η μέγιστη προσπάθεια για αξιοποίηση σε χώρους πρασίνου, αλλά δεν είναι η μόνη ανάγκη οι χώροι πρασίνου στο λεκανοπέδιο. 
Πρέπει να συνδυάσουμε δράσεις και χρήσεις γης και αυτό πρέπει να γίνει κυρίαρχα από τη δημοτική αρχή.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ο δήμος είναι σύμφωνος.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Δεν έχει κάνει καμία πρόταση. Τα στοιχεία λένε ότι δεν υπάρχει σχέδιο αξιοποίησης.
ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των επικαίρων ερωτήσεων δευτέρου κύκλου:
Πρώτη είναι η με αριθμό 1658/9.6.98 επίκαιρη ερώτηση του Βουλευτή της Νέας Δημοκρατίας κ. Γεωργίου Καρατζαφέρη προς τον Υπουργό Τύπου και Μέσων Μαζικής Ενημέρωσης,σχετικά με τη σύμβαση συνεργασίας της Ελληνικής Ραδιοφωνίας Τηλεόρασης (ΕΡΤ) με το συνδρομικό κανάλι FILMNET κλπ.,η οποία διαγράφεται λόγω κωλύματος του ερωτωμένου κυρίου Υπουργού.
Επίσης και η δεύτερη με αριθμό 1672/10.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τους Υπουργούς Περιβάλλοντος, Χωροταξίας και Δημοσίων 'Εργων, Ανάπτυξης, σχετικά με την έγκριση περιβαλλοντικών όρων για την εκμετάλλευση λατομικού χώρου ασβεστολίθου στο λόφο Γορίτσας Βόλου από την ΑΓΕΤ κλπ. διαγράφεται λόγω κωλύματος του ερωτωμένου κυρίου Υπουργού.
Τρίτη είναι η με αριθμό 1667/10.6.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Εθνικής Παιδείας και Θρησκευμάτων, σχετικά με την αποκατάσταση της ομαλής λειτουργίας του Πολυτεχνείου Κρήτης, η οποία διαγράφεται λόγω κωλύματος του ερωτωμένου κυρίου Υπουργού.
Ολοκληρώθηκε η συζήτηση των επικαίρων ερωτήσεων.
 

  



Σελίδα 10454 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ' αριθμ. 58/21.5.98 επερώτηση των Βουλευτών του Συνασπισμού της Αριστεράς και της Προόδου κυρίων Ιωάννη Δραγασάκη, Ευαγγέλου Αποστόλου, Στέλλας Αλφιέρη, Φωτίου Κουβέλη, Ανδριανής Λουλέ και Μουσταφά Μουσταφά προς τους τους Υπουργούς Εθνικής Οικονομίας και Ανάπτυξης, σχετικά με το πρόγραμμα μετοχοποιήσεων και ιδιωτικοποιήσεων των ΔΕΚΟ.
Για τη συζήτηση της ερωτήσεως αυτής ο Γραμματέας της Κοινοβουλευτικής Ομάδος της Νέας Δημοκρατίας ορίζει Κοινοβουλευτικό Εκπρόσωπο τον κ. Γεώργιο Αλογοσκούφη.
Το λόγο έχει ο κ. Ιωάννης Δραγασάκης.
ΙΩΑΝΝΗΣ ΔΡΑΓΑΣΑΚΗΣ: Κύριε Υπουργέ, κατά την άποψή μας η συζήτηση αυτή, που θα κάνουμε σήμερα, θα έπρεπε ήδη να έχει γίνει με πρωτοβουλία της Κυβέρνησης.
Η Κυβέρνηση χαρακτηρίζει σήμερα τις ιδιωτικοποιήσεις ως βασικό στοιχείο του προγράμματός της. Γιατί τότε το απέκρυψε από τον ελληνικό λαό στις εκλογές; 
Σε ποιο σημείο του προεκλογικού προγράμματος του ΠΑΣΟΚ, σε ποια προεκλογική ομιλία του κυρίου Πρωθυπουργού και άλλων στελεχών της Κυβέρνησης υπήρχε η εξαγγελία ή έστω ο υπαινιγμός, ότι κεντρικό στοιχείο της πολιτικής που θα εφάρμοζε η Κυβέρνηση αυτή θα ήταν οι ιδιωτικοποιήσεις;
Βεβαίως, η Κυβέρνηση έχει δικαίωμα να εφαρμόσει την πολιτική που θεωρεί σωστή, αλλά μια τέτοια σημαντική μετατόπιση, μια τέτοια επανιεράρχιση προτεραιοτήτων νομίζουμε ότι απαιτούσε κάποιας μορφής τουλάχιστον συζήτηση στο Κοινοβούλιο και αντίστοιχα στο λαό.
Οι απόψεις που υποστηρίζει σήμερα η Κυβέρνηση για τις ιδιωτικοποιήσεις, για την έννοια της ανταγωνιστικότητας, δεν είναι καινούριες. Προϋπήρχαν, όπως προϋπήρχαν και οι ΔΕΚΟ. Απλά η Κυβέρνηση ως τώρα δεν υιοθετούσε αυτές τις απόψεις. Σήμερα τις υιοθετεί. Εάν οι απόψεις αυτές σήμερα είναι σωστές, μπορεί κανείς να υποστηρίξει ότι και πριν ήταν σωστές. Με την προσχώρηση της Κυβέρνησης σε αντιλήψεις, που εμείς τις χαρακτηρίζουμε νεοφιλελεύθερες, η Κυβέρνηση του ΠΑΣΟΚ δικαιώνει αντιλήψεις και εκχωρεί κατά κάποιο τρόπο, ένα ηγεμονικό ρόλο σε ένα ρεύμα ιδεών, το οποίο ο λαός μας το είχε απορρίψει ως κυρίαρχη τουλάχιστον πολιτική.
Εμείς θεωρούμε ότι και τότε και τώρα οι απόψεις που δαιμονοποιούν το δημόσιο και θεοποιούν το ιδιωτικό είναι βαθύτατα λανθασμένες και αντανακλούν ιδεολογικές προκαταλήψεις, δογματισμούς, αλλά και εκφράζουν ιδιοτελή συμφέροντα.
Υποστηρίζεται ότι σήμερα τα πράγματα άλλαξαν και ότι παντού υπάρχει μια παγκόσμια τάση ιδιωτικοποιήσεων. Μα ούτε η Αριστερά, τουλάχιστον η Αριστερά που εκπροσωπεί ο Συνασπισμός, θεωρεί τα όρια του δημόσιου και του ιδιωτικού χώρου στατικά, ιερά και απαραβίαστα. Ούτε αρνούμαστε ότι το ίδιο το κράτος, οι λειτουργίες του αναπροσαρμόζονται και πρέπει να αναπροσαρμόζονται. Εκείνο όμως το οποίο χρειάζεται είναι να υπάρχει ένα συνολικό σχέδιο για όλη αυτήν την αναδιάρθρωση, για το νέο ρόλο του κράτους. Και για αποφάσεις με σημαντικές επιπτώσεις στη δημόσια περιουσία και τη δημόσια ιδιοκτησία, πρέπει να υπάρχει σαφής αιτιολογημένη απόφαση, τα οφέλη για το κοινωνικό σύνολο να είναι ορατά και συγκεκριμένα και τα δικαιώματα και οι προοπτικές των εργαζομένων να διασφαλίζονται. Καμιά από τις προϋποθέσεις αυτές δεν τηρεί η παρούσα Κυβέρνηση, αυθαιρετεί, προχωρεί με το έτσι θέλω.
Θέλουμε να σημειώσουμε με έμφαση ότι η Κυβέρνηση αυτή δεν ιδιωτικοποιεί απλώς κάποιες επιχειρήσεις. Συστηματικά συκοφαντεί, υπονομεύει το κύρος και την οικονομική θέση των δημόσιων επιχειρήσεων, διαστρεβλώνει την οικονομική τους κατάσταση, εμφανίζει το σύνολο των δημόσιων επιχειρήσεων να είναι ελλειμματικές και ζημιογόνες για τον ελληνικό λαό, πράγμα το οποίο είναι λανθασμένο. Χωρίς συγκροτημένη πολιτική καλλιεργεί ένα γενικευμένο κλίμα ανασφάλειας των εργαζομένων, οδηγεί σε ηθική απαξίωση το ανθρώπινο κεφάλαιο και σε υλική απαξίωση το υλικό κεφάλαιο των δημόσιων επιχειρήσεων και οργανισμών
Και επειδή εδώ ο Υπουργός Εθνικής Οικονομίας εμφανίζεται να λέγει ότι όποιος υποστηρίζει κάτι διαφορετικό σήμερα είναι Κουβανός ή δεν ξέρω τι άλλο μας λέει, έχω μπροστά μου την ομιλία του κ. Γιάννη Στουρνάρα, προέδρου του Συμβουλίου Οικονομικών Εμπειρογνωμόνων, πρόπερσι το 1995 προς το ΚΕΔΕΟ, το οποίο είναι το Κέντρο Δημοσίων Επιχειρήσεων κλπ., ο οποίος λέγει:
"Δεν υπάρχει ιστορικό παράδειγμα χώρας σημαντικής που να έχει προχωρήσει σε ανάπτυξη και σταθεροποίηση χωρίς την ουσιαστική συμβολή του δημόσιου τομέα. Κοίταξα προσεχτικά" -λέει ο κ.Στουρνάρας- "τη διεθνή εμπειρία. 'Ισως μια ή δύο μικρές χώρες της 'Απω Ανατολής έχουν προχωρήσει χωρίς το υπόδειγμα αυτό. Σε όλες τις υπόλοιπες χώρες του κόσμου η βιομηχανική ανάπτυξη τα τελευταία χρόνια έχει ξεκινήσει με καθοδηγητή το δημόσιο τομέα και τις δημόσιες επιχειρήσεις".
ΒΑΣΙΛΗΣ ΚΕΔΙΚΟΓΛΟΥ: Πότε αυτό, κύριε Δραγασάκη;
ΙΩΑΝΝΗΣ ΔΡΑΓΑΣΑΚΗΣ: Το 1995. ΚΕΔΕΟ, Συνέδριο, ομιλία του κ. Στουρνάρα.
ΒΑΣΙΛΗΣ ΚΕΔΙΚΟΓΛΟΥ: Τι σημαίνει το ΚΕΔΕΟ;
ΙΩΑΝΝΗΣ ΔΡΑΓΑΣΑΚΗΣ: Το Κέντρο Δημοσίων Επιχειρήσεων και Οργανισμών. Και καταλήγει ο κ. Στουρνάρας: "Γι'αυτό αισθάνομαι ότι πρέπει να σας πω, ότι πρέπει να είσαστε υπερήφανοι που εργάζεστε για το δημόσιο τομέα, είτε υπό τη στενή είτε υπό την ευρεία έννοια του όρου".
ΒΑΣΙΛΗΣ ΚΕΔΙΚΟΓΛΟΥ: Βλέπω ότι εμπνέεσθε, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, κύριε Κεδίκογλου. Είμαι έτοιμος να σας πω, να μην κάνετε άλλες διακοπές, γιατί βλέπω ότι πήρατε φόρα.
ΙΩΑΝΝΗΣ ΔΡΑΓΑΣΑΚΗΣ: Προσωπικά θεωρώ ότι είναι βάσιμες οι διαπιστώσεις του κ. Στουρνάρα. 'Ηταν και τότε, είναι και σήμερα.
Τώρα η Κυβέρνηση, μερικές φορές, διότι δεν έχει και ενιαία στάση, μας λέει ότι όλο αυτό το κύμα ιδιωτικοποιήσεων το επιβάλλει η προσαρμογή μας προς τις υποχρεώσεις της ΟΝΕ. Η πραγματικότητα είναι ότι, τόσο η οικονομική και νομισματική ενοποίηση όσο και η γενικότερη παγκοσμιοποίηση, δεν αποκλείουν τη δημόσια ιδιοκτησία. Είναι λάθος ότι η Ευρωπαϊκή 'Ενωση απαιτεί θεσμικά, οργανικά την ιδιωτικοποίηση.
Τα φαινόμενα αυτά ασκούν πιέσεις για πιο αποτελεσματική οργάνωση και μάνατζμεντ και για επανεξέταση της τιμολογιακής πολιτικής σε ορισμένες ΔΕΚΟ. Θέτουν την ανάγκη διεθνών συμμαχιών και συνεργασιών, θέτουν την απαίτηση γι'αυτό που η Αριστερά εδώ και χρόνια προβάλλει. 'Οτι, δηλαδή, θέλουμε τις δημόσιες επιχειρήσεις να είναι επιχειρήσεις αποτελεσματικές, με προγράμματα, με σχέδια, με αποτελέσματα, τα οποία βεβαίως εμείς τα αξιολογούμε όχι μόνο με κριτήριο το κέρδος, αλλά και με τη συμβολή τους στη γενικότερη οικονομική και κοινωνική ανάπτυξη.
Θα πει κανείς ότι, ναι, αλλά η ΟΝΕ δεν μας θέτει το πρόβλημα, να μειώσουμε τα ελλείμματα; Μα η Κυβέρνηση αρνείται...
ΒΑΣΙΛΗΣ ΚΕΔΙΚΟΓΛΟΥ: Κύριε Δραγασάκη, να μας καταθέσετε το κείμενο του κ. Στουρνάρα.
ΙΩΑΝΝΗΣ ΔΡΑΓΑΣΑΚΗΣ: Βεβαίως. Ορίστε, το καταθέτω για τα Πρακτικά, αφού έδειξε ενδιαφέρον ο κ. Κεδίκογλου.
(Στο σημείο αυτό ο Βουλευτής κ. Ιωάννης Δραγασάκης καταθέτει για τα Πρακτικά το προαναφερθέν κείμενο, το οποίο έχει ως εξής:
"ΓΙΑΝΝΗΣ ΣΤΟΥΡΝΑΡΑΣ
Πρόεδρος Συμβουλίου Οικονομικών Εμπειρογνωμώνων
ΔΗΜΟΣΙΟΝΟΜΙΚΗ ΚΑΙ ΝΟΜΙΣΜΑΤΙΚΗ ΠΟΛΙΤΙΚΗ
ΣΤΑ ΠΛΑΙΣΙΑ ΤΗΣ ΕΥΡΩΠΑΙΚΗΣ ΕΝΟΠΟΙΗΣΗΣ
Θα ήθελα κατ' αρχήν να απευθύνω τα θερμά μου συγχαρητήρια στο ΚΕΔΕΟ για την πρωτοβουλία του αυτή.
Οι πιο πολλοί από εσάς ξέρετε ότι ο δημόσιος τομέας τα 
 

  



Σελίδα 10455 
τελευταία χρόνια έχει δυσφημιστεί από πολλούς, είτε από πρόθεση, είτε από άγνοια η οποία προκύπτει από θεωρητικές αγκυλώσεις.
Δεν υπάρχει ιστορικό παράδειγμα χώρας σημαντικής που να έχει προχωρήσει σε ανάπτυξη και σε σταθεροποίηση χωρίς την ουσιαστική συμβολή του δημοσίου τομέα.
Κοίταξα προσεκτικά την εμπειρία, ίσως μία ή δύο μικρές χώρες της 'Απω Ανατολής έχουν προχωρήσει χωρίς το υπόδειγμα αυτό. Σε όλες τις υπόλοιπες χώρες στον κόσμο, η βιομηχανική ανάπτυξη τα τελευταία χρόνια έχει ξεκινήσει με καθοδηγητή, το δημόσιο τομέα και τις δημόσιες επιχειρήσεις.
Γι' αυτό αισθάνομαι ότι πρέπει να σας πω ότι πρέπει να είσαστε περήφανοι που εργάζεστε για το δημόσιο τομέα, είτε υπό τη στενή, είτε υπό την ευρεία του έννοια.
Ο τίτλος της ομιλίας μου σήμερα, είναι: "Η δημοσιονομική και νομισματική πολιτική ως απαραίτητα στοιχεία για την σύγκλιση".
Για να πω την αλήθεια, καθώς σκεφτόμουν το θέμα, θεώρησα τον τίτλο αυτόν λίγο βαρετό θα ήθελα λοιπόν να τον διευρύνω λίγο και να μιλήσω για την ευθύνη του δημοσίου τομέα για ονομαστική και πραγματική σύγκλιση. Θα ξεκινήσω όμως με τη δημοσιονομική και νομισματική πολιτική.
Η δημοσιονομική και νομισματική πολιτική, μαζί με την εισοδηματική πολιτική είναι τα βασικά μέσα για την ονομαστική σύγκλιση. Ελπίζω όλοι καταλαβαίνετε τι σημαίνει αυτό, δεν χρειάζεται να μπω σε ορισμούς.
Τα βασικά αυτά μέσα ασκούνται από το κράτος και την Τράπεζα της Ελλάδος. Επομένως, είναι ευθύνη, βασική ευθύνη του κράτους η επίτευξη ονομαστικής σύγκλισης. Για την πραγματική σύγκλιση θα μιλήσω αργότερα.
Γιατί θέλουμε ονομαστική σύγκλιση;
Πρώτον, διότι όπως και πάλι έχει αποδειχθεί από την εμπειρία, η ονομαστική σύγκλιση είναι προϋπόθεση για πραγματική σύγκλιση, δηλαδή για ανάπτυξη.
Δεν υπάρχει παράδειγμα χώρας που να έχει βιώσιμη ανάπτυξη σε περιβάλλον που να χαρακτηρίζεται από υψηλό πληθωρισμό και από υψηλά δημοσιονομικά ελλείμματα. Μόνο βραχυπρόθεσμα μπορείς να έχεις υψηλή ανάπτυξη με υψηλό πληθωρισμό και ελλείμματα. Μακροχρόνια, δεν μπορείς. Δυστυχώς έχει αποδειχθεί και στην χώρα μας αυτό.
Μία απλή ερμηνεία είναι ότι τα υψηλά δημοσιονομικά ελλείμματα, που οφείλονται τις πιο πολλές φορές σε κατανάλωση, στερούν πόρους από τις επενδύσεις. Ακριβώς γι' αυτό το λόγο, κι όχι γιατί μας το επιβάλει κάποιος άλλος, θα πρέπει να έχουμε την ονομαστική σύγκλιση ως βασικό στόχο της οικονομικής μας πολιτικής. Και την έχουμε. 
Δεύτερον, θέλουμε ονομαστική σύγκλιση διότι θέλουμε να συμμετάσχουμε στην τρίτη φάση της οικονομικής και νομισμαστικής ένωσης από την αρχή της. Η οποία τώρα πλέον έχει αποφασιστεί ότι θα ξεκινήσει τον Ιανουάριο του Ι999.
Αυτό, είναι πολιτική επιλογή. Μην φανταστείτε ότι μας επιβάλλεται από κάποιον άλλο ή ότι μας επιβάλλεται μόνο για οικονομικούς λόγους. Είναι πολιτική επιλογή, διότι μένοντας απέξω από μια Ευρώπη η οποία διευρύνεται, δεν θα μπορούμε να επηρεάσουμε τις εξελίξεις υπέρ των εθνικών μας συμφερόντων.
Τα βασικά μέσα οικονομικής πολιτικής, περιγράφονται στο πρόγραμμα σύγκλισης, το οποίο εγκρίθηκε από την Κοινότητα πέρυσι. θα μου επιτρέψετε να περιγράψω τα βασικά χαρακτηριστικά του προγράμματος αυτού:
Το πρώτο χαρακτηριστικό του είναι η μετριοπάθεια και ο ρεαλισμός. Δεν έχουμε δογματικές προσεγγίσεις. Δεν πρεσβεύουμε θεραπείες σοκ. Αποβλέπουμε σε σταδιακή προσαρμογή. Πετυχαίνουμε τα πέντε κριτήρια σύγκλισης της Συνθήκης του Μάαστριχτ, τα κριτήρια δηλαδή για ονομαστική σύγκλιση, το Ι998. θα είμαστε δηλαδη έτοιμοι αν όλα πάνε καλά, ένα χρόνο πριν ξεκινήσει η τρίτη φάση της ΟΝΕ. θα ήθελα εδώ να πω, όταν λέω "τα πέντε κριτήρια" εννοώ και το δημόσιο χρέος. 
Ξέρετε ότι ένα από τα κριτήρια είναι ότι πρέπει να έχουμε λόγο δημόσιου χρέους προς ΑΕΠ 60%. Φυσικά, αυτό δεν είναι εφικτό ούτε για την Ελλάδα, ούτε για το Βέλγιο, ούτε για την Ιρλανδία, ούτε για την Ιταλία. 'Ομως όπως ξέρετε, ακριβώς αυτό το κριτήριο μπορεί να ερμηνευθεί διασταλτικά. Αν μεν έχεις δημόσιο χρέος ως ποσοστό του ΑΕΠ υψηλότερο από 60%, το οποίο όμως μειώνεται και μειώνεται σημαντικά και για πολλά χρόνια, τότε θεωρείται ότι ικανοποιείς και το κριτήριο αυτό. Υπό την διασταλτική αυτή έννοια θα ικανοποιήσουμε και το κριτήριο αυτό το 1998, σύμφωνα με το πρόγραμμα σύγκλισης μας. Θα ήθελα να τονίσω ότι ένα βασικό του χαρακτηριστικό, είναι ότι προβλέπει ότι το ποσοστό των επενδύσεων στο εθνικό προϊόν, θα αυξηθεί κατά 4 εκατοστιαίες μονάδες, και αντίστοιχα ότι θα μειωθεί η κατανάλωση, δημόσια και ιδιωτική.
Δηλαδή, είναι ένα πρόγραμμα που ναι μεν αποβλέπει σε σύγκλιση, αποβλέπει όμως και σε διαρθρωτική προσαρμογή και ανάπτυξη. 
'Ενα τρίτο χαρακτηριστικό του προγράμματός μας είναι ότι γίνεται συνδυασμένη χρήση όλων των μέσων προς την ίδια κατεύθυνση. Δηλαδή, έχουμε μια σταδιακή μείωση του δημοσιονομικού, ελλείμματος, μια σταδιακή εξάλειψη της διολίσθησης της δραχμής, σταδιακη μείωση του ρυθμού αύξησης της προσφοράς χρήματος, καθώς και των επιτοκίων. Προβλέπαμε επίσης μια εισοδηματική πολιτική η οποία αποβλέπει στην μείωση του πληθωρισμού, ταυτόχρονα όμως διατηρεί το πραγματικό εισόδημα σταθερό ή το αυξάνει λίγο. Το αυξάνει μέσα στα όρια αύξησης της παραγωγικότητας. 'Αρα, συμβάλει στην αποκλιμάκωση του πληθωρισμού και της ανταγωνιστικότητας. 
Ωραίες οι αρχές! Που όμως βρισκόμαστε σήμερα; 
Σήμερα είμαστε στο μέσον του δεύτερου έτους της εφαρμογής του προγράμματος. Τα αποτελέσματα; 
Παρά τις προσδοκίες πολλών είναι καλύτερα από τα αναμενόμενα. Θα μου επιτρέψετε να αναφερθώ σε λίγα νούμερα συγκρίνοντας τις προβλέψεις που κάναμε για το '94 και '95 και πώς αυτές εξελίσσονται στην πράξη. Ελπίζω να μην σας κουράσω, αλλά νομίζω ότι είναι απαραίτητο στοιχείο.
Ας ξεκινησουμε από το '94 πρώτα: 
Το 1994 είχαμε θέσει ως στόχο αύξηση του εθνικού προϊόντος 1,1%. Πετύχαμε 1,5%. 
Είχαμε θέσει ως στόχο του πληθωρισμού στο τέλος του έτους, 10,8%. Πετύχαμε ακριβώς 10,8%.
Είχαμε θέσει ως στόχο καθαρές δανειακές ανάγκες, δηλαδή έλλειμμα του ευρύτερου δημόσιου τομέα, 13,2% του εθνικού προϊόντος. Τελικά, είχαμε 11,4%.
Το πρωτογενές πλεόνασμα του δημόσιου τομέα, είχε σχεδιαστεί σε 1,4% του ΑΕΠ, και προέκυψε 3,2% του ΑΕΠ.
Το δημόσιο χρέος είχαμε πει ότι θα ήταν 112% του ΑΕΠ, και τελικά ήταν 113% του ΑΕΠ. Η διολίσθηση της ισοτιμίας, είχαμε πει ότι θα ήταν 7,5% του ΑΕΠ και τελικά ήταν 7% του ΑΕΠ παρά την συναλλαγματική κρίση! Εδώ θέλω να πω ότι η αντμετώπιση της συναλλαγματικής κρίσης από την πολιτεία, πάλι δηλαδή από το κράτος, απετέλεσε αφορμή να πάρουμε συγχαρητήρια τόσο από τις Βρυξέλλες όσο και από την Σύνοδο των Διοικητών των Κεντρικών Τραπεζών.
θυμίζω ότι πολλές χώρες προσπάθησαν να αντισταθούν σε συναλλαγματική κρίση και δεν το κατόρθωσαν, χώρες με πολύ υψηλότερα συναλλαγματικά αποθέματα από την Ελλάδα!
Εμείς το κατορθώσαμε γιατί δείξαμε αποφασιστικότητα και αγνοήσαμε το πολιτικό κόστος. Ξέρετε ότι στην Αγγλία όταν ξέσπασε η συναλλαγματική κρίση αυξήθηκε λίγο το επιτόκιο και μετά από δύο μέρες αντικαταστάθηκε ο Υπουργός Εθνικής Οικονομίας! Στην Ελλάδα το επιτόκιο έφθασε και μέχρι 100% τις ημέρες εκείνες! Αποτέλεσμα: Περάσαμε πάρα πολύ γρήγορα την κρίση αυτή, και κατόπιν είχαμε μια ραγδαία πτώση των επιτοκίων. Σήμερα έχουμε τα χαμηλότερα ονομαστικά επιτόκια δανεισμού προς τις επιχειρήσεις τα τελευταία είκοσι χρόνια.
Οι πραγματικοί μισθοί αυξήθηκαν λίγο. Δεν είναι αλήθεια αυτό που λένε πολλοί ότι οι μισθοί μειώθηκαν. Οι μισθοί, ο μέσος μισθός, ακόμα και στον δημόσιο τομέα, αυξήθηκε κατά 
 

  



Σελίδα 10456 
1,3% περίπου.
Το ποσοστό ανεργίας είχαμε σχεδιάσει ότι θα ήταν περίπου 10%, αλλά τελικά ήταν 9,6%. Είχαμε πολύ μεγαλύτερη αύξηση της απασχόλησης από αυτή που περιμέναμε.
Ας έλθουμε στο 1995.
'Εχουμε στοιχεία για το τέλος του 8ου μήνα του '95 και όλα δείχνουν ότι και το '95 θα είμαστε μέσα στις προβλέψεις του προγράμματος σύγκλισης.
Το ΑΕΠ θα αυξηθεί κατά 2% περίπου, ενώ προβλέπαμε αύξηση 1,2% όταν κάναμε το πρόγραμμα σύγκλισης τον Μάιο του '94.
Ο πληθωρισμός στο τέλος του έτους τον περιμένουμε γύρω στο 7 με 7,5% που ναι μεν το είχαμε θέσει ως πολιτικό στόχο στην αρχή του έτους, μεταξύ μας δεν το πολυπιστεύαμε μέχρι πριν από 3 μήνες, τώρα όμως πια το πιστεύουμε απόλυτα.
Το ίδιο ισχύει και για το έλλειμμα του δημόσιου τομέα.
Για την συναλλαγματική ισοτιμία οι νομισματικές εξελίξεις στο πρώτο 8μηνο είναι σύμφωνα με τους στόχους.
Δεν θέλω να ωραιοποιήσω την κατάσταση, σίγουρα υπάρχουν πάρα πολλά προβλήματα ακόμα. θέλω όμως να πω και να το τονίσω με όση δύναμη μπορώ, ότι για δεύτερη συνεχή χρονιά είμαστε μέσα στους στόχους του προγράμματος σύγκλισης, γεγονός που μας προσδίδει μεγάλη αξιοπιστία.
θα ήθελα επίσης να τονίσω ότι αυτή ακριβώς η αξιοπιστία ήταν βασικό συστατικό στοιχείο της πολιτικής μας. Αυτή ήταν η αιτία της τόσο μεγάλης μείωσης των επιτοκίων.
Η αξιοπιστία αυτή κερδήθηκε με κόπο! Αλλά τώρα έχει αρχίσει και απoδίδει καρπούς. Πρέπει πάσει θυσία να την διατηρήσουμε και στα επόμενα χρόνια.
ΣΥΜΠΕΡΑΣΜΑ
Η μέχρι τώρα πορεία του προγράμματος σύγκλισης, όσον αφορά την εφαρμογή δημοσιονομικής, νομισματικής, συναλλαγματικής και εισοδηματικής πολιτικής, δηλαδή των μέσων των υπεύθυνων για την ονομαστική σύγκλιση, είναι επιτυχής. Πρέπει να συνεχίσουμε την ίδια πορεία όσον αφορά την ονομαστική σύγκλιση χωρίς παλινδρομήσεις.
Βασικό ερώτημα τώρα: Αρκούν αυτά; 'Οχι Απαιτούνται αρκετά πράγματα ακόμα: 'Οπως είπα πριν, η ονομαστική σύγκλιση είναι απαραίτητη προϋπόθεση για την πραγματική σύγκλιση που αυτός τελικά είναι ο στόχος της πολιτικής μας. Δηλαδή η ανάπτυξη. Η ονομαστική σύγκλιση είναι λοιπόν προϋπόθεση. Δεν είναι όμως και ικανή συνθήκη. Πρέπει να γίνουν και άλλα πράγματα για να υπάρξει πραγματική σύγκλιση. Υπάρχουν ορισμένοι που λένε ότι το κράτος αρκεί να εξασφαλίσει σταθερό μακροοικονομικό περιβάλλον, κι αυτό είναι όλο. Αυτό δεν είναι ορθό.
Στην αγορά υπάρχουν πολλαπλές στρεβλώσεις που απαιτούν την παρέμβαση του κράτους και για την επίτευξη της πραγματικής σύγκλισης.
θα μου επιτρέψετε πολύ περιληπτικά να πω ποια στοιχεία διαρθρωτικής πολιτικής απαιτούνται από το κράτος προκειμένου να πετύχει και τον στόχο της πραγματικής σύγκλισης.
Πρώτον, δημόσιες επενδύσεις και αξιοποίηση του Κοινοτικού Πλαισίου Στήριξης στις πιο παραγωγικές χρήσεις.
'Εχουμε την ευτυχία να έχουμε μια αρκετά μεγάλη εισροή Κοινοτικών πόρων.
Αυτή πρέπει να χρησιμοποιηθεί έγκαιρα και παραγωγικά.
Δεύτερον, απαιτούνται οριζόντιες παρεμβάσεις για τον θεσμικό εκσυγχρονισμό των αγορών και της οικονομίας. Το κράτος είναι υπεύθυνο και γι' αυτό. Δηλαδή, το να εξασφαλιστούν σταθεροί κανόνες παιγνιδιού, είναι δουλειά του κράτους. Μην ξεχνάμε ότι η ελληνική οικονομία είναι μια οικονομία που έχει αρκετά στοιχεία οπισθοδρόμησης. Πρέπει να εκσυγχρονίσουμε τις αγορές, να φτιάξουμε νέους θεσμούς. Η πρωτοβουλία γι' αυτό ανήκει στο κράτος.
Τρίτον, χρειαζόμαστε πολιτική για τους προβληματικούς κλάδους. Και χρειαζόμαστε τέτοιου είδους πολιτική διότι, όπως όλοι ξέρουμε, στην Ελλάδα υπάρχει μια γεωγραφική κατανομή διαφορετική από αυτή των άλλων χωρών της Ευρώπης, με αποτέλεσμα οι προβληματικοί κλάδοι να είναι κατανεμημένοι άνισα στην περιφέρεια. Υπάρχουν νομοί οι οποίοι συγκεντρώνουν έντονα προβληματικούς κλάδους. Δεν μπορεί ο μηχανισμός της αγοράς να φέρει την ισορροπία από μόνος του. Χρειάζεται βοήθεια από το κράτος.
Τι ακριβώς χρειάζεται; 'Οχι παρεμβάσεις παλαιού τύπου με επιδοτήσεις, που η εμπειρία έχει δείξει ότι δεν είναι βιώσιμες. Εννοώ όμως πράγματα όπως: ένα μηχανισμό έγκαιρης διάγνωσης προβληματικών καταστάσεων, ιδιωτικοποιήσεις, πολιτική για την απορρόφηση των ανέργων, κατάρτιση και επανεκπαίδευση, και φυσικά, πολιτική για τον εκσυγχρονισμό των δημοσίων επιχειρήσεων.
Εδώ, δεν επεκτείνουμε γιατί οι πιο πολλοί από εσάς έχετε αναφερθεί σε αυτό. Οι δημόσιες επιχειρήσεις και στην Ελλάδα και στην υπόλοιπη Ευρώπη παίζουν σημαντικότατο ρόλο, παρά τη δυσφήμιση που έχουν υποστεί. Μεγάλο μέρος των εθνικών επενδύσεων εκτελείται από τις δημόσιες επιχειρήσεις, μεγάλο μέρος των πρώτων υλών και των ενδιάμεσων προϊόντων προέρχονται από τις δημόσιες επιχειρήσεις και μεγάλο μέρος των υπηρεσιών παρέχονται από τις δημόσιες επιχειρήσεις.
Η κυβέρνηση, όπως ανέφερε ήδη ο κύριος Παπαϊωάννου, σχεδιάζει μια Χάρτα εκσυγχρονισμού των δημοσίων επιχειρήσεων η οποία ελπίζω να περάσει από τη Βουλή πάρα πολύ σύντομα.
'Ολα αυτά που ανέφερα αποτελούν εθνική ευθύνη. Αρκεί αυτό; 'Οχι. Χρειάζεται ενίσχυση της διαρθρωτικής πολιτικής και της πολιτικής απασχόλησης σε επίπεδο Κοινότητας.
Είδα πρόσφατα μια έκθεση του Ευρωπαϊκού Κοινοβουλίου και μια επιστολή του Προέδρου, του κυρίου Κόουτς, προς πρωθυπουργούς που κρούει τον κώδωνα του κινδύνου, και λέει ότι καλά τα κριτήρια ονομαστικής σύγκλισης, αλλά όμως χρειάζεται ενεργός πολιτική απασχόλησης. Υπάρχει ο κίνδυνος, εάν δεν προσέξουμε, η ονομαστική σύγκλιση να οδηγήσει σε μεγάλη ανεργία.
Υπάρχουν πολλές απόψεις γι' αυτό. 'Οντως υπάρχει μια άποψη που, παραδείγματος χάριν, η εμπειρία της Ιρλανδίας την επιβεβαιώνει, που λέει ότι η ονομαστική σύγκλιση προκαλεί και πραγματική σύγκλιση αλλά κατά την άποψή μου, αυτό αποτελεί εξαίρεση του κανόνα. Η πραγματική σύγκλιση και η πλήρης απασχόληση αποτελούν ευθύνη του κράτους και απαιτούν την χάραξη και υλοποίηση αντίστοιχων πολιτικών.
Τι μορφή μπορεί να πάρει η παρέμβαση για την πλήρη απασχόληση σε ευρωπαϊκό επίπεδο; Αυτό είναι ένα ανοιχτό θέμα. Πολλοί έχουν προτείνει τη δημιουργία ενός χρηματοδοτικού οργάνου για τις επενδύσεις. Γνωρίζω ότι υπάρχουν πολλές αντιδράσεις από χώρες που δεν θέλουν κάτι τέτοιο, νομίζω όμως ότι στο τέλος θα αναγκαστούμε να φτιάξουμε ένα τέτοιο όργανο. Θα δούμε ότι η ανεργία δεν είναι εύκολο να μειωθεί παρά μόνο εάν υπάρξουν ανάλογες πολιτικές και σε επίπεδο Κοινότητας. 'Οχι μόνο εθνικών κρατών.
Ξέρω ότι αυτό που λέω ακούγεται λίγο "αιρετικό" σε πολλούς "ορθόδοξους" στην Κοινότητα! Πιστεύω όμως ότι έτσι πρέπει να γίνει. Και δεν το λέω αυτό φυσικά ως εκπρόσωπος μιας χώρας που απολαμβάνει υψηλών εισροών από την Ευρωπαϊκή Κοινότητα. Νομίζω ότι ακόμα και οι οικονομικά εύπορες χώρες θα έχουν περιφέρειες με αυξημένη ανεργία λόγω ακριβώς του καταναγκασμού, του εθελοντικού καταναγκασμού να επιτύχουμε ονομαστική σύγκλιση.
Σήμερα, λυπάμαι που το λέω, βλέπω ότι υπάρχουν δογματικές αγκυλώσεις σε επίπεδο Ευρωπαϊκής 'Ενωσης, που αντανακλούν τα συμφέροντα και τις επιδιώξεις των μεγάλων χωρών. Η Ευρωπαϊκή Επιτροπή πρέπει να προτείνει ουσιαστικές λύσεις για το θέμα αυτό που δεν προέρχονται από εξισορρόπηση πολιτικών επιδιώξεων των μεγάλων χωρών.")
ΙΩΑΝΝΗΣ ΔΡΑΓΑΣΑΚΗΣ: 'Οπως γνωρίζετε, κύριε Κεδίκογλου, υπάρχει ευρύτατη βιβλιογραφία διεθνώς...
ΒΑΣΙΛΗΣ ΚΕΔΙΚΟΓΛΟΥ: Είπατε ότι οι προηγούμενες σκέψεις...
ΠΡΟΕΔΡΕΥΩΝ (Παναγιώτης Ν. Κρητικός): Να μην καταχωρίζεται καμία διακοπή πλέον του κ. Κεδίκογλου.
ΙΩΑΝΝΗΣ ΔΡΑΓΑΣΑΚΗΣ: 'Ελεγα, λοιπόν, ότι η ίδια η Κυβέρνηση υποστηρίζει ότι δεν κάνει τις ιδιωτικοποιήσεις, για να καλύψει τα ελλείμματα. Εάν θέσουμε όμως αυτό το θέμα, 
 

  



Σελίδα 10457 
δηλαδή σχέση ιδιωτικοποιήσεων και δημόσια έσοδα, θα πρέπει με έμφαση να παρατηρήσουμε κάτι που και ο διοικητής της Τράπεζας της Ελλάδος έχει υποστηρίξει. 'Οτι οι ιδιωτικοποιήσεις δεν αποτελούν βιώσιμο και αποτελεσματικό τρόπο αντιμετώπισης των δημοσίων ελλειμμάτων και του δημόσιου χρέους. Γιατί; Διότι ο λόγος είναι προφανής. Μία φορά πουλάς μία επιχείρηση.
Επομένως δεν αντιμετωπίζεις με τις ιδιωτικοποιήσεις διαχρονικές αιτίες των ελλειμμάτων και του δημόσιου χρέους. 'Αρα, η βιώσιμη αντιμετώπιση και του θέματος των ελλειμμάτων και του θέματος των εσόδων, του δημοσίου χρέους, βρίσκεται στο σκέλος των εσόδων και στο σκέλος των δαπανών, κυρίως με την έννοια, στη χώρα μας, της αντιμετώπισης της σπατάλης, της κακοδιαχείρισης κλπ.
Χθες έγραφε ο Τύπος ότι μία μελέτη δείχνει πως σε έργα αναπτυξιακά ύψους δύο τρισεκατομμυρίων (2.000.000.000.000) δραχμών υπάρχουν μεγάλα κενά και ανωμαλίες στην υλοποίησή τους, για να αναφέρω μόνο ένα παράδειγμα.
Σε ό,τι αφορά τα έσοδα, θέλω να επαναλάβω κάτι το οποίο έχει πει ο διοικητής της Τράπεζας της Ελλάδος στη φετινή του έκθεση. Λέει, λοιπόν, η έκθεση του διοικητή ότι η Ελλάδα υστερεί έναντι των άλλων ευρωπαϊκών χωρών κατά επτά ποσοστιαίες μονάδες ως προς τα φορολογικά έσοδά της, γεγονός που πιστοποιεί βεβαίως...
ΒΑΣΙΛΗΣ ΚΕΔΙΚΟΓΛΟΥ: ...
ΙΩΑΝΝΗΣ ΔΡΑΓΑΣΑΚΗΣ: Επτά ποσοστιαίες μονάδες του ΑΕΠ. Εάν δεχθούμε ότι μία ποσοστιαία μονάδα είναι περίπου τριακόσια εξήντα δισεκατομμύρια δραχμές, καταλαβαίνει κανείς ότι η μείωση της φοροδιαφυγής ή της φοροαποφυγής, κατά μία ποσοστιαία μονάδα του ΑΕΠ, θα εξασφάλιζε δημόσια έσοδα τριακόσια εξήντα δισεκατομμύρια (360.000.000.000) δραχμές το χρόνο, πάνω από ένα τρισεκατομμύριο δραχμές τα τρία χρόνια, δηλαδή πολύ περισσότερο απ' ό,τι προβλέπει και προσβλέπει η Κυβέρνηση να εισπράξει απ'όλες τις ιδιωτικοποιήσεις που εξήγγειλε.
Βέβαια, θα μου απαντήσει κανένας ότι δεν είναι εύκολο να περιοριστεί η φοροδιαφυγή. Θα απαιτήσει κοινωνικές συγκρούσεις.
Μα, μήπως οι ιδιωτικοποιήσεις είναι εύκολες; Μήπως με τις ιδιωτικοποιήσεις δεν βλέπουμε να διαμορφώνονται κοινωνικά μέτωπα και κοινωνικές συγκρούσεις;
Η διαφορά είναι ότι στο φορολογικό θέμα η Κυβέρνηση θα είχε άλλες κοινωνικές συμμαχίες και άλλες κατευθύνσεις από αυτές που υπάρχουν στον τομέα των ιδιωτικοποιήσεων.
Η Κυβέρνηση όμως κάνει και κάτι απαράδεκτο. Για να κάνει φιλικές τις ιδιωτικοποιήσεις προς την κοινή γνώμη και στο λαό, εμφανίζει τις ιδιωτικοποιήσεις ως πηγή διαφόρων θετικών επιπτώσεων. Ισχυρίζεται η Κυβέρνηση ότι με τις ιδιωτικοποιήσεις θα βελτιωθεί το κόστος και η ποιότητα των υπηρεσιών προς τον πολίτη.
Και βέβαια κανένας δεν είναι παράλογος, κύριε Υπουργέ. Εάν πράγματι είχαμε μία βελτίωση του κόστους και της ποιότητας προς τον πολίτη, τουλάχιστον εμείς θα το αντιμετωπίζαμε πάρα πολύ σοβαρά αυτό το γεγονός. Η πραγματικότητα όμως είναι εντελώς διαφορετική.
Δείτε τι έγινε στον Ο.Τ.Ε. τα χρόνια που έχει μετοχοποιηθεί ο Ο.Τ.Ε. Τα χρόνια αυτά, λοιπόν, η αστική μονάδα από επτά (7) δραχμές, που ήταν το 1993 και εννιά (9) δραχμές το 1995, έφτασε τις δεκατρείς (13) δραχμές το 1998. 'Εχουμε σχεδόν διπλασιασμό της τιμής της αστικής μονάδας. Και το πάγιο από χίλιες εβδομήντα πέντε (1.075) δραχμές το 1993, έφτασε στις δύο χιλιάδες πενήντα (2.050) δραχμές το 1998. 'Αρα, η μετοχοποίηση του Ο.Τ.Ε. δεν συνέβαλε στη μείωση του κόστους. Αντίθετα, υπήρξε πίεση να αυξήσει τα τιμολόγιά του ο Ο.Τ.Ε., για να γίνει πιο κερδοφόρος και άρα, πιο ελκυστική η μετοχή του προς τους μετόχους.
Με τα τσιμέντα έγινε το ίδιο. Ιδιωτικοποιήθηκε η ΑΓΕΤ. Δεν είχαμε μείωση του κόστους των τσιμέντων. Ουσιασικά, ένα άτυπο καρτέλ υπάρχει. Και, μάλιστα, επιβαρύνουν την εσωτερική αγορά με υψηλές τιμές και οι δύο τσιμεντοβιομηχανίες, για να μπορούν να κάνουν εξαγωγές με μεγαλύτερη άνεση. 
'Ομως υπάρχει και μία μελέτη του ΟΟΣΑ, που για όσους δεν είναι ειδικοί το εκλαϊκεύει κιόλας, ότι εφόσον ιδιωτικοποιείς, οι θεσμικοί επενδυτές, οι οποίοι παίρνουν τις μετοχές, μετά δικεδικούν να έχουν λόγο και στη διοίκηση των επιχειρήσεων κι ας είναι μειοψηφικά πακέτα. Ακόμη και αν έχει ένα 2% ή 3% ο θεσμικός επενδυτής, ζητάει να έχει λόγο. Κι ένας από τους λόγους που το ζητάει αυτό είναι η αύξηση των τιμολογίων. Γιατί το μόνο που ενδιαφέρει εδώ είναι το κέρδος, η τιμή της μετοχής. 'Ολα τα άλλα δεν ενδιαφέρουν.
Μάλιστα, στην εφημερίδα "ΤΟ ΒΗΜΑ" στις 22 Μαρτίου 1998 αναδημοσιεύεται άρθρο της "EUROPΕAN", που σχολιάζει την πολιτική της Κυβέρνησης και λέει ότι: Ενδιαφέρον των μεγάλων θεσμικών επενδυτών για τις ιδιωτικοποιήσεις των ελληνικών ΔΕΚΟ υπάρχει, αλλά τους ανησυχεί το γεγονός ότι η Κυβέρνηση δίνει εντολές, που προσπαθούν να περιορίσουν την άνοδο των τιμολογίων. Και λέει ότι, εν πάση περιπτώσει, "θα αγοράσουμε μετοχές, υπό τον όρο όμως ότι θα μπορούμε να ανεβάσουμε ανεξέλεγκτα τα τιμολόγια".
'Ομως και η κ. Βάσω Παπανδρέου σε μια επιτροπή της Βουλής, που ήρθε, μας είπε, εν τη ρύμη του λόγου της, ότι σήμερα οι τιμές του ρεύματος της Δ.Ε.Η. δεν είναι ελκυστικές, για να υπάρξουν ιδιωτικές επενδύσεις στην ενέργεια. Και εμείς από τώρα προειδοποιούμε και προβλέπουμε ότι θα έχουμε πιέσεις για αύξηση των τιμολογίων της Δ.Ε.Η., όχι για λόγους βελτίωσης των οικονομικών της Δ.Ε.Η., αλλά ακριβώς για να δημιουργηθούν όροι, που θα κάνουν ελκυστική την ιδιωτικοποίησή της.
ΒΑΣΙΛΗΣ ΚΕΔΙΚΟΓΛΟΥ:...
ΙΩΑΝΝΗΣ ΔΡΑΓΑΣΑΚΗΣ: Αυτό είναι άλλο θέμα. 
ΒΑΣΙΛΗΣ ΚΕΔΙΚΟΓΛΟΥ: ...
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κεδίκογλου, κάντε μου τη χάρη. Δεν γίνεται διάλογος.
ΙΩΑΝΝΗΣ ΔΡΑΓΑΣΑΚΗΣ: 'Ενα άλλο θέμα, το οποίο μας απασχολεί ιδιαίτερα, κυρίες και κύριοι συνάδελφοι, είναι η εικόνα που εμφανίζει η Κυβέρνηση. Εν πάση περιπτώσει, κυβέρνηση είναι, μπορεί -όπως είπα- να πάρει κάποιες αποφάσεις. Το θέμα είναι, όμως, ποιες είναι αυτές οι αποφάσεις. Εδώ εμφανίζεται ένας τραγέλαφος. Ο κάθε Υπουργός έχει τη δική του θεωρία, τη δική του αντίληψη, τη δική του άποψη. Κανένας δεν ξέρει, ποια είναι στην πραγματικότητα η πολιτική της Κυβέρνησης. Κι αυτό δεν το λέω για να μπω εγώ στα εσωτερικά της Κυβέρνησης. Με ενδιαφέρει το τελικό αποτέλεσμα, όπως θα δείτε.
Το Υπουργείο Ανάπτυξης μας φέρνει ένα νομοσχέδιο και μας ορκίζεται ότι θέλει να μετοχοποιήσει μέχρι το 25% της ΔΕΠ, των ελληνικών πετρελαίων. 'Εχουμε δηλώσεις του Υπουργού Εθνικής Οικονομίας, ο οποίος λέει, όχι, αυτή η επιχείρηση μπορεί να ιδιωτικοποιηθεί μέχρι και 49%.
Και έχουμε νεότερες πρόσφατες δηλώσεις, οι οποίες λένε ότι όλες οι επιχειρήσεις, που δεν ανήκουν στο χώρο της κοινής ωφέλειας, μπορούν να ιδιωτικοποιηθούν μέχρι 100%. 'Εχουμε λοιπόν, 25%, 49% ή 100%.
Προχθές ο κ. Χριστοδουλάκης έκανε ομιλία στον ΟΠΕΚ στη Θεσσαλονίκη και διάβαζα, αν σωστά αποδίδεται η άποψή του, ότι δεν χρειάζεται το κράτος να έχει καμία επιχείρηση, όπου υπάρχει ενδιαφέρον ιδιωτικού επιχειρηματικού κεφαλαίου. Δηλαδή, η κλασική νεοφιλελεύθερη άποψη.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
ΒΑΣΙΛΗΣ ΚΕΔΙΚΟΓΛΟΥ: ...
ΙΩΑΝΝΗΣ ΔΡΑΓΑΣΑΚΗΣ: Ο κ. Χριστοδουλάκης είπε, όπου υπάρχει ιδιώτης με ενδιαφέρον, δεν χρειάζεται το κράτος να παρεμβαίνει και έφερε ως παράδειγμα, πού πρέπει να παρεμβαίνει το κράτος, την Αστυνομία και την επιστημονική έρευνα.
Εν πάση περιπτώσει, εκείνο που θέλω να τεκμηριώσω είναι το δικαίωμα και της Αντιπολίτευσης εδώ μέσα και του ελληνικού λαού, να ξέρει τι γίνεται, όπως και το δικαίωμα των εργαζομένων, που ζουν αυτήν την ανασφάλεια.
Στο Ταχυδρομικό Ταμιευτήριο, τη μια μέρα η Κυβέρνηση δίνει εντολή να γίνει μελέτη εκσυγχρονισμού, ανατίθεται η 
 

  



Σελίδα 10458 
μελέτη και την πληρώνουν, και την επομένη δίνεται εντολή να γίνει η νέα μελέτη, για να εξεταστεί η συγχώνευση των ταχυδρομείων με το Ταμείο Παρακαταθηκών και Δανείων, το οποίο επίσης δεν είχε ιδέα, αλλού πήγαινε.
Αναθέτει η Κυβέρνηση μέσω της Εμπορικής στη "MONITOR", να μελετήσει όλα τα σενάρια για την Ιονική, πλην της ιδιωτικοποίησης, πληρώνει τη μελέτη και τελικά εξαγγέλλεται η ιδιωτικοποίηση.
Δεν ξέρω εάν αυτά γίνονται αλλού ή σε πόσες χώρες, για να αντιστρέψω το ευφυολόγημα του κ. Παπαντωνίου, πάντως μου φαίνονται πρωτάκουστα.
ΒΑΣΙΛΗΣ ΚΕΔΙΚΟΓΛΟΥ: ...
ΙΩΑΝΝΗΣ ΔΡΑΓΑΣΑΚΗΣ: Επομένως έχουμε εδώ έναν τραγέλαφο, ο οποίος δυσκολεύει τα πράγματα για όλους, για το κοινωνικό σύνολο, για τους εργαζόμενους, να προσθέσουμε όμως ότι τα δυσκολεύει και για την Κυβέρνηση. 'Ηδη όπως δείχνει το θέμα της Ιονικής, η Κυβέρνηση έχει αυτοπαγιδευτεί. Ως πωλητής η Κυβέρνηση πια έχει δώσει στον υποψήφιο αγοραστή όλα τα όπλα.
Τώρα, κύριε Υπουργέ, ο κ. Κωστόπουλος της Πίστεως θα σας τηγανίσει, να μου επιτραπεί η έκφραση, διότι εσείς λέτε "είμαι σε αδιέξοδο, δεν έχω καμία άλλη επιλογή, παρά να πουλήσω" και βγαίνει η Τράπεζα Πίστεως και λέει "με ενδιαφέρει η Ιονική, αλλά έχει και αλλού πορτοκαλιές που κάνουν πορτοκάλια. Θα δώσω σαράντα, πενήντα, εξήντα δισεκατομμύρια, παραπάνω δεν δίνω". Και είμαι περίεργος να δω τελικά με ποιον τρόπο θα κανονιστεί το τίμημα της ιδιωτικοποίησης, εφόσον η Κυβέρνηση επιμένει.
Επομένως εδώ υπάρχει ένα θέμα, γιατί άλλο ιδιωτικοποίηση, άλλο ξεπούλημα. Δεν είναι όλα το ίδιο. Υπάρχει και θέμα τιμήματος. Εμείς διαφωνούμε και πιστεύουμε ότι υπήρχε άλλη λύση για την Ιονική. Από τη στιγμή, όμως που οδηγείται σε εκποίηση, δεν μας αφήνουν αδιάφορους και όλα τα άλλα θέματα, τα οποία ακολουθούν, όπως και αυτό το παράδοξο: Δηλαδή έπρεπε να γίνει απεργία σχεδόν τριάντα μέρες τώρα, όπου χάλασε ο κόσμος, για να διαπιστωθεί ότι όντως υπάρχει ασφαλιστικό πρόβλημα με τους εργαζόμενους. Δηλαδή, πρώτα εξαγγέλλεται η ιδιωτικοποίηση, πρώτα προχωρούν οι διαδικασίες ιδιωτικοποίησης και μετά θυμόμαστε ότι υπάρχουν και εργαζόμενοι και ότι πρέπει να υπάρξει κάποια διασφάλιση των δικαιωμάτων τους και των θέσεων εργασίας κλπ.
Κυρίες και κύριοι συνάδελφοι, εμείς πιστεύουμε ότι υπάρχει πρόβλημα. Αλλά το πρόβλημα με τις ελληνικές δημόσιες επιχειρήσεις είναι πρώτα πρόβλημα λειτουργικό και μετά ιδιοκτησιακό. Στη βάση αυτή μπορεί να συζητήσει κανείς κατά περίπτωση ποια είναι η καλύτερη λύση.
Επί του λειτουργικού προβλήματος ο Συνασπισμός έχει καταθέσεις ολοκληρωμένες προτάσεις. Μερικές η Κυβέρνηση τις έχει υιοθετήσει με το 2414, δεν εφαρμόζονται όμως στην πράξη. Ούτε συμβόλαια διαχείρισης υπάρχουν, ούτε δεσμεύσεις των διοικήσεων υπάρχουν.
Δεύτερον, θεωρούμε ότι πρόβλημα στην Ελλάδα δεν υπάρχει μόνο με τις δημόσιες επιχειρήσεις, υπάρχει και με τις ιδιωτικές.
Κυρίες και κύριοι συνάδελφοι, είναι κανείς εδώ μέσα ικανοποιημένος από τον τρόπο που λειτουργούν οι ιδιωτικές επιχειρήσεις στην Ελλάδα και μάλιστα, οι πιο επώνυμες, οι πιο γνωστές; Από τα ρετιρέ της κοινωνίας μας, κύριε Πρόεδρε, δεν βγαίνει πια μόνο δυσοσμία. Κλαγγές όπλων, καπνοί συρράξεων, συμφερόντων, πνίγουν την κοινωνία.
'Οταν, λοιπόν, εδώ υποστηρίζεται άκριτα ότι, ας απαλλαγούμε από το δημόσιο έλεγχο και όλα από κει και πέρα θα έρθουν ωραία, διαπράττονται τεράστια λάθη και δημιουργούνται τεράστια προβλήματα για το παρόν και για το μέλλον.
Δεν σας απασχολεί ο γιγαντισμός μερικών διαπλεκόμενων; Δεν σας απασχολεί ότι στους περισσότερους κλάδους της οικονομίας έχουν διαμορφωθεί στεγανά ολιγοπώλια ή μονοπωλιακές καταστάσεις; Για ποιον ιδιωτικό τομέα μιλάτε; Και έχει πρόσβαση στο σύστημα πραγματικά ο ιδιώτης επιχειρηματίας, που με όρους αγοράς προσπαθεί να επιβιώσει;
Για μας λοιπόν υπάρχει θέμα, να δούμε με τι όρους θα λειτουργήσουν και δημόσιες και ιδιωτικές επιχειρήσεις στην Ελλάδα. Κάνει μεγάλο λάθος η Κυβέρνηση, η οποία, λόγω και της ιδεολογικής αυτής αποσάθρωσης που έχει, υιοθετεί άκριτα αντιλήψεις οι οποίες, εν πάση περιπτώσει, κάποιες στιγμές ήταν της μόδας, σήμερα πια νομίζω ότι έχουν περάσει διεθνώς σε άλλη φάση. Με κριτικό μάτι αντιμετωπίζονται αυτές οι νέες μόδες οι νεοφιλελεύθερες ή όποιες άλλες.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, δυστυχώς η Κυβέρνηση έχει ανάγει τις ιδιωτικοποιήσεις σε πανάκεια, χωρίς βέβαια ποτέ να κάνει τον κόπο να επιχειρηματολογήσει γι'αυτό. Πιστεύει ότι οι ιδιωτικοποιήσεις θα φέρουν τις μεγάλες αλλαγές στην οικονομία της χώρας και υποστηρίζει ψευδώς ότι η πορεία των ιδιωτικοποιήσεων είναι το βασικό κριτήριο για τη συμμετοχή της χώρας μας στην ΟΝΕ.
Δυστυχώς την κυβερνητική σας αδυναμία, κύριε Υπουργέ, για σχεδιασμό μιας αξιόπιστης πολιτικής, θέλετε να την κρύψετε. Γιατί θεωρείτε τις ιδιωτικοποιήσεις περίπου ως εθνικό ζήτημα. Το επιχείρημα ότι από την πώληση τμημάτων των δημοσίων επιχειρήσεων θα εισπραχθούν χρήματα για επενδύσεις, ήδη έχει καταρρεύσει. Είναι χαρακτηριστική η περίπτωση του ΟΤΕ.
Μια άλλη άποψη, η οποία βεβαίως υποστηρίζεται και από τη Νέα Δημοκρατία, που λέει ότι είναι ανίκανο το κράτος να διοικήσει τέτοιες επιχειρήσεις, για μας ουσιαστικά δηλώνει τη χρεοκοπία του πολιτικού συστήματος. Δεν έχουν ευθύνη οι κομματικές διοικήσεις όλων αυτών των οργανισμών, που και διοριζόντουσαν με κομματικά κριτήρια, αλλά και λειτουργούσαν πάντα με γνώμονα το κομματικό συμφέρον; Αυτό που τελικά έχει μείνει, αγαπητοί συνάδελφοι, είναι ότι οι ιδιωτικοποιήσεις γίνονται μόνο για εισπρακτικούς λόγους. 'Εχουν φαίνεται υπάρξει σχετικές δεσμεύσεις, που φτάνουν μέχρι την άποψη ότι στη χώρα μας πουλιούνται τα πάντα. 'Ομως, είναι δυνατόν μια τέτοια πολιτική να αντιμετωπίσει τα μεγάλα προβλήματα της ελληνικής οικονομίας; Ποιος μπορεί να υποστηρίξει ότι και αυτές ακόμη οι ζημιογόνες επιχειρήσεις του δημοσίου θα παράγουν κερδοφόρο έργο μετά την ιδιωτικοποίησή τους, χωρίς να υπάρχουν δυσμενείς επιπτώσεις στην εθνική οικονομία, αφού είναι γνωστό ότι πολλές πρώην προβληματικές πουλήθηκαν, καταληστεύτηκαν και τελικά αυτά που έμειναν, ήταν τα κουφάρια; Γιατί θα είναι συμφερότερη η λειτουργία των σημερινών κερδοφόρων επιχειρήσεων του δημοσίου μετά την ιδιωτικοποίησή τους; Μήπως αυτή η συμφερότερη λειτουργία είναι εις βάρος του καταναλωτή, του χρήστη των υπηρεσιών του νέου φορέα; 
Η Κυβέρνηση, αγαπητοί συνάδελφοι, για μια ακόμα φορά επιβεβαίωσε την αδυναμία της να αναπτύξει και να εφαρμόσει μια δυναμική πολιτική, που θα στοχεύει στον εκσυγχρονισμό της οικονομίας και την ικανοποίηση του δημοσίου συμφέροντος. Αυτά που κατάφερε με τις ιδιωτικοποιήσεις, που εξήγγειλε, είναι τα εξής: 
Πρώτον, απέδειξε για μια ακόμα φορά την αδυναμία της, καθώς υπό την πίεση του χρόνου προβαίνει σε εσπευσμένα μέτρα μη δομημένα και συναθρωμένα μεταξύ τους, ούτε καν τεκμηριωμένα με τρόπο ώστε να μπορεί να πεισθεί ο απλός πολίτης.
Δεύτερον, διακωμώδησε ουσιαστικά τον εαυτό της, καθώς αναφέρεται στην ποιότητα των ενεργειών της και στην επιβαλλόμενη γρήγορη ολοκλήρωσή τους και ξεχνά το φιάσκο με την Ολυμπιακή Αεροπορία, όπου το κατεπείγον του νομοσχεδίου, αν θυμάστε, για την Ολυμπιακή, ήταν να ψηφιστεί γρήγορα, για να μπορεί να πετάξει το Πάσχα η Ολυμπιακή. Γνωρίζουμε όλοι ποιο ήταν το αποτέλεσμα.
Τρίτον, γελοιοποίησε τη μείωση του δημοσίου χρέους, καθώς από την πώληση θα εισπραχθούν -όπως λέει η Κυβέρνηση- περίπου εξακόσια πενήντα δισεκατομμύρια (650.000.000.000), ποσό που αντιστοιχεί στο 1,5% του δημοσίου χρέους, τη στιγμή που η πρόσφατη υποτίμηση αύξησε το δημόσιο χρέος κατά 4%.
 

  



Σελίδα 10459 
Τέταρτον, να δημιουργήσει κοινωνική κατακραυγή, καθώς αλλαγές τέτοιας υφής και φύσεως, που αφορούν τουλάχιστον τριάντα δύο χιλιάδες εργαζόμενους, καταλαβαίνετε τι καταστάσεις δημιουργούν.
Πέμπτον, να μειώσει την αξία των προς πώληση επιχειρήσεων και έτσι να βλάψει ουσιαστικά το δημόσιο συμφέρον, αφού είναι γνωστό τι έχει συμβεί ειδικά την τελευταία περίοδο με τα θέματα της Ιονικής Τράπεζας.
'Εκτον, να αποδείξει την έλλειψη αναπτυξιακής πολιτικής που την διακρίνει, καθώς η εξαγγελία της πώλησης δεν συνοδεύεται από καμιά αναπτυξιακή εξαγγελία.
Και έβδομον, να αποδείξει την κοντόφθαλμη πολιτική της, καθώς η πώληση κεφαλαιακών αγαθών από μόνη της δεν είναι διαρθρωτική πολιτική και καθώς θα τελειώσει το "φιλέτο" της κρατικής περιουσίας και δεν θα μπορεί, εφόσον εξακολουθεί με τον ίδιο τρόπο να αντιμετωπίζει τα οικονομικά μας θέματα, να μειώνει το δημόσιο χρέος, γιατί ουσιαστικά αυτό θα αυξάνεται σε απόλυτους αριθμούς.
Αγαπητοί συνάδελφοι, μήπως τελικά αυτό που ενδιαφέρει την Κυβέρνηση είναι η επιτυχία της πρακτικής εφαρμογής των αποφάσεών της, δηλαδή σκληρή γραμμή με τη βοήθεια των ΜΑΤ; Δυστυχώς, μετά τους απεργούς της Ιονικής, έχουμε αυτές τις μέρες και τους εκπαιδευτικούς, οι οποίοι γεύονται τη σκληρή αυτή πρακτική της Κυβέρνησης.
Μήπως, κύριε Υπουργέ, τελικά θέλετε στους απασχολήσιμους, που κάποτε ανέφερε ο κύριος Πρωθυπουργός, να προσθέσετε και τους ξυλοκοπήσιμους; Μήπως τελικά αυτή είναι η πολιτική σας; 
ΠΡΟΕΔΡΕΥΩΝ (Νικόλαος Κατσαρός): Η κ. Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Ευχαριστώ, κύριε Πρόεδρε.
Κυρίες και κύριοι συνάδελφοι, η Κυβέρνηση με τα ΜΑΤ αντικατέστησε το διάλογο και παρά τις διογκούμενες κοινωνικές αντιδράσεις έχει αποφασίσει να προχωρήσει σε ένα εκτεταμένο πρόγραμμα ιδιωτικοποιήσεων που θα έχει σαν αποτέλεσμα το ξεπούλημα δημόσιας περιουσίας και τη μακροπρόθεσμη αφαίρεση πόρων από το δημόσιο.
Η Κυβέρνηση δεν μπήκε στον κόπο να αξιολογήσει τα αποτελέσματα στην Ολυμπιακή, που δημιούργησε με τις επιλογές της. Βολεύεται να ενοχοποιεί για την αποτυχία της τους εργαζόμενους και να προχωρά ακάθεκτη στο πρόγραμμα διαρθρωτικών αλλαγών, στο πρόγραμμα δηλαδή που εντάσσει τη χώρα μας πλήρως στη διεθνοποιημένη οικονομία της αγοράς, που συνεπάγεται κοινωνικοποιήσεις, ελαστικοποίηση των μορφών των εργασιακών σχέσεων και πετσόκομμα του κοινωνικού κράτους, όπως συμβαίνει και σε άλλες χώρες. Συγκεκριμένα, θα αναφέρω τη Μεγάλη Βρετανία, όπου η κυβέρνηση επικαλείται ταμειακούς λόγους και λόγους προσέλκυσης επενδύσεων.
Αφού αναφέρθηκα στη βρετανική εμπειρία, πρέπει να πω ότι ο Εργατικός Πρωθυπουργός κ. Μπλερ πρόσφατα αναγκάστηκε να καταδικάσει την ανυπαρξία επενδύσεων και υποσχέθηκε να επιβάλει υποχρεωτικούς στόχους για την ετήσια μείωση των λιρών. 
Στην Ελλάδα, χώρα μέλος της Ευρωπαϊκής 'Ενωσης, η Κυβέρνηση μοιάζει να μη λαμβάνει τα μηνύματα των άλλων κρατών, που έρχονται από διαφορετικούς τομείς της οικονομίας που ιδιωτικοποιήθηκαν. Αντίθετα, εξήγγειλε την ιδιωτικοποίηση δώδεκα δημοσίων επιχειρήσεων και οργανισμών, ανάμεσά τους και των Οργανισμών Λιμένων Πειραιώς και Θεσσαλονίκης.
Η Κυβέρνηση βολεύεται να παρουσιάζει τους παραπάνω οργανισμούς ως παθογόνους. Η πραγματικότητα, όμως, είναι διαφορετική. Για τον ΟΛΠ, που γνωρίζω, μπορώ να πω ότι είναι κερδοφόρος οργανισμός, ευέλικτος λόγω του νομικού του καθεστώτος και ικανός να κάνει πολιτική μεγάλων πελατών. 
Τα τελευταία δύο χρόνια και πλέον έχει αυξήσει κατά πολύ τον κύκλο εργασιών του. Συγκεκριμένα, την περίοδο Νοεμβρίου-Δεκεμβρίου 1997 η κίνηση των κοντέϊνερς αυξήθηκε κατά 75% συγκριτικά με την ίδια περίοδο του 1996. Δεν θα επεκταθώ, γιατί τα στοιχεία αυτά τα έχω καταθέσει σε πρόσφατη ερώτησή μας στους Υπουργούς Εθνικής Οικονομίας και Ναυτιλίας.
Προτιμώ να καταθέσω τα στοιχεία και τα συμπεράσματα που υπάρχουν από την ιδιωτικοποίηση των λιμανιών στη Μεγάλη Βρετανία. Σε μια έκθεση της σχολής επιχειρήσεων του Πανεπιστημίου του Λιντς αναφέρεται ότι η χρηματοδοτική και οικονομική απόδοση των ιδιωτικοποιημένων λιμανιών του Ηνωμένου Βασιλείου απέτυχε να προσεγγίσει τις προσδοκίες. Οποιαδήποτε βελτίωση των υπηρεσιών προς τους χρήστες λιμένων τα τελευταία χρόνια προήλθε από την απορύθμιση της απασχόλησης, παρά από την ιδιωτικοποίηση. Ενώ η πώληση των δημοσίων λιμανιών αντιπροσωπεύει μια σημαντική ζημιά για το φορολογούμενο και άλλους μετόχους, η τότε βρετανική κυβέρνηση Μέϊτζορ το 1991, παρά τις έντονες κριτικές που δέχτηκε, επέμεινε στα δήθεν οφέλη της.
Τις ιδιωτικοποιήσεις κατά κόρον τις χρησιμοποιεί σήμερα η Κυβέρνησή σας, δηλαδή τη δημιουργία πολύτιμου εισοδήματος στο ταμείο, την ικανότητα των ιδιωτικοποιημένων λιμανιών να ποικίλουν τις επιχειρήσεις τους, τη μεγαλύτερη πρόσβαση της αγοράς κεφαλαίων, την απομάκρυνση των περιορισμών στην επένδυση και το δανεισμό, τις νέες πρακτικές εργασιακών σχέσεων. 'Εχουμε μία πιο εμπορική και επιχειρηματική προσέγγιση στη διαχείριση των εργασιών και ασφαλώς μεγαλύτερο ανταγωνισμό.
Η διεθνής αλλά και η ελληνική εμπειρία έχουν αποδείξει ότι ο ανταγωνισμός, μεταξύ ακόμη και εντός των λιμανιών, είναι πάντα έντονος. Πολλά δημόσια λιμάνια έχουν ποικίλλει τις εργασίες τους με επιτυχία και η ανάπτυξη της παραγωγικότητας ήταν εξαιρετική τις τελευταίες δεκαετίες. Μία τέτοια δυναμική υπάρχει τα τελευταία χρόνια στον ΟΛΠ, που μπορεί να αναπτυχθεί και να εξελιχθεί ανταγωνιστικά με το υπάρχον νομικό καθεστώς, που είναι ευέλικτο.
Και είναι σημαντικό ότι σε μία συνάντηση εργασίας που είχαμε με τον πρόεδρο της Διεθνούς Ναυτικής 'Ενωσης, έδειξε να μην ενδιαφέρεται για το νομικό καθεστώς, το οποίο αποσύνδεσε από τις όποιες δυσλειτουργίες και αδυναμίες που εντοπίζονται. Τα προβλήματα που ανέδειξε ήταν η έλλειψη κανονισμού λειτουργίας για τα κοντέϊνερς, η αναγκαία εκπαίδευση του προσωπικού, οι μετατάξεις και οι αλλαγές ειδικοτήτων, ώστε να υπάρξει ορθολογικότερη αξιοποίηση των εργαζομένων και να λειτουργήσουν οι γερανογέφυρες και η δημιουργία θέσεων εργασίας στο κοντεϊνερ terminal. 
Είναι δε σημαντικό να προσθέσουμε ότι ανάλογες προτάσεις υπάρχουν και σας έχουν κατατεθεί από τους εργαζομενους στον ΟΛΠ. Η Κυβέρνηση επιμένει να εξισώνει την ιδιωτικοποίηση με τον ανταγωνισμό.
Θα επιμείνω στα στατιστικά της Μεγάλης Βρετανίας, όπου αποδείχτηκε ότι η ιδιωτικοποίηση περιόρισε τον ανταγωνισμό, τη μείωση των επενδύσεων και την αποδοτικότητα. Η πραγματικότητα λέει ότι αυτά μπορούν να επιτευχθούν, αν τηρηθούν οι προϋποθέσεις ενός αναπτυξιακού πλαισίου και οράματος της πλήρους διοικητικής, διαχειριστικής και επιχειρηματικής αυτοτέλειας και εφαρμογής ενός σύγχρονου μάνατζεντ. Το στοίχημα λοιπόν για τους Οργανισμούς Λιμένων είναι προς αυτήν την κατεύθυνση, που θα σημαίνει από τη μία τη διατήρηση και από την άλλη τη δημιουργία νέων θέσεων εργασίας.
Σήμερα δεν μπορούμε να σχεδιάζουμε πολιτικές, που δεν θα περνούν μέσα από την απασχόληση. Και είναι σημαντικό εδώ να προσθέσουμε ότι ο ΟΛΠ σήμερα μπορεί να ασκεί πολιτική επενδύσεων και προσέλκυση μεγάλων πελατών, να συντηρεί και να δημιουργεί θέσεις εργασίας και να παρέχει κοινωνική ασφάλιση στους συνταξιούχους. Υποστηρίζει με χρηματοδοτήσεις τους όμορους δήμους και μπορεί να ασκήσει πολιτική προστασίας του περιβάλλοντος, που εμείς θεωρούμε πολύ σοβαρό ζήτημα.
Είναι σημαντικότερο να θυμηθούμε ότι ο ΟΛΠ υπό δημόσιο καθεστώς ιδιοκτησίας συνέβαλε στη βιομηχανική ανάπτυξη και τη σημερινή φυσιογνωμία του ευρύτερου Πειραιά.
Τελειώνοντας, θέλω να υπενθυμίσω στην Κυβέρνηση ότι το 
 

  



Σελίδα 10460 
στοίχημα θα δοθεί ξανά, κατά πόσο ο ΟΛΠ θα συμβάλει στη μετεξέλιξη του Πειραιά σε διεθνές κέντρο και στην ανάπτυξη της ναυτιλίας και της ναυπηγοεπισκευαστικής ζώνης. Θα αναζωογονήσει τη βιομηχανία, την εμπορική δραστηριότητα, τη μικρομεσαία επιχείρηση.
Αυτά όμως προϋποθέτουν ότι η Κυβέρνηση θα σταματήσει να εξισώνει την ιδιοκτησία με τις απαραίτητες συνθήκες για την αποτελεσματικότητα στην αγορά. Ευχαριστώ πολύ.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, για το γνωστό λόγο απουσιάζουν οι υπόλοιποι επερωτώντες συνάδελφοι του Συνασπισμού, που είναι εγγεγραμμένοι να μιλήσουν. Θα σας παρακαλέσω να λαβετε τώρα το λόγο και θα γίνει μία παρέκκλιση στον Κανονισμό, για να μπορέσουν και εκείνοι να μιλήσουν στην ώρα τους.
Ορίστε, κύριε Υπουργέ, έχετε το λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριοι συνάδελφοι, έχω μαζί μου τη γραπτή σας επερώτηση και σημείωσα και τις αποψινές σας παρεμβάσεις. Θα προσπαθήσω να απαντήσω κατ' αρχήν στη γραπτή σας επερώτηση, διότι οι αποψινές σας άλλωστε παρεμβάσεις εστράφησαν περί αυτήν και περισσότερο θεωρητικοποίησαν την όλη πρακτική -θα έλεγα- παρουσίαση της επερώτησής σας από το κείμενο.
Πριν όμως αρχίσω να απαντώ κατά τμήματα ή κατά τις ερωτήσεις που έχετε εδώ, θα ήθελα να κάνω μερικές διορθώσεις, για να μην υπάρχουν συγχύσεις.
Σε ό,τι αφορά τις ιδιωτικοποιήσεις, χωρίς να είμαστε επακριβώς ενήμεροι, δεν χρειάζεται να θεωρούμε για λόγους εντυπωσιασμού ότι δήθεν η Κυβέρνηση ιδιωτικοποιεί τα πάντα. Μάλιστα η συνάδελφος αναφέρθηκε σε πώληση των λιμανιών. Κανένα λιμάνι δεν πουλιέται. Μην ανησυχείτε ως προς αυτό. Εκείνο το οποίο θα μετοχοποιηθεί είναι ορισμένες υπηρεσίες-λειτουργίες που παρέχουν τα λιμάνια και άλλες δημόσιες υπηρεσίες αυτής της μορφής, για να εξυπηρετηθεί καλύτερα ο στόχος της γενικότερης αναδιάρθρωσης των ιδιωτικών παρεμβάσεων στην ελληνική οικονομία, έτσι ώστε οι υπηρεσίες να είναι ποιοτικώς ανώτερες και αποτελεσματικότερες.
ΙΩΑΝΝΗΣ ΔΡΑΓΑΣΑΚΗΣ: Μου επιτρέπετε μία διακοπή, κύριε Υπουργέ;
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαρίστως.
ΙΩΑΝΝΗΣ ΔΡΑΓΑΣΑΚΗΣ: Μία πτυχή της επερώτησής μας ζητά από την Κυβέρνηση να μας πει τις θέσεις της, όσο γίνεται πιο συγκεκριμένα. Το λέω αυτό ενισχυτικά. Θα ήθελα με τα λιμάνια να είσθε ακόμα πιο συγκεκριμένος, για το τι ακριβώς σκέπτεται η Κυβέρνηση.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Επαναλαμβάνω ότι μέρος υπηρεσιών, που έτσι κι αλλιώς ήταν κάτω του 50%, θα μετοχοποιηθεί. Δεν πουλιέται, ούτε ο χώρος ούτε οι εγκαταστάσεις και τα κτίρια. Θέλουμε ο τρόπος που παρέχονται αυτές οι υπηρεσίες, να είναι πιο αποτελεσματικός, πιο αποδοτικος, πιο κερδοφόρος.
Είπατε ότι δεν είμαστε συγκεκριμένοι στο ένα ή στο άλλο. Εδώ πρέπει να πω ότι δεν έχουμε για κάθε περίπτωση το συγκεκριμένο που θέλετε, γιατί κάθε μία περίπτωση είναι ξεχωριστή, μελετάται από πολλές πλευρές. Μπορεί να ζητηθεί μελέτη για την άλφα δραστηριότητα, για τη βήτα δραστηριότητα και στο τέλος αποφασίζουμε, αφού έχουμε περισσότερες περιπτώσεις αποκρατικοποιήσεων και αποτελεσμάτων αποκρατικοποίησης, σε μία εξ αυτών ή σε συνδυασμό μερικών. Αυτό δεν μπορεί να δοθεί από τώρα για κάθε επιχείρηση και το αντιλαμβάνεσθε.
Στη γενικότερη παρατήρηση, που κάνατε, ότι είμαστε οπαδοί του νεοφιλελευθερισμού, θα ήθελα να σας ρωτήσω, τι εννοείτε, όταν λέτε φιλελευθερισμός, αν είναι κάτι το διαφορετικό ως προς το γενικό οικονομικοπολιτικό σύστημα που υπάρχει σήμερα στον κόσμο, δηλαδή τον καπιταλισμό ή είναι μέρος του; Διότι στο ίδιο αυτό σύστημα υπάρχει και φιλελευθερισμός. Μιλάω για τον οικονομικό όρο, διότι και εδώ έχουμε άλλα μπερδέματα. Υπάρχει και προστατευτισμός και συνδυασμός προστατευτισμού και φιλελευθερισμού κλπ. Αυτό ως γενικότερη οικονομική θεωρία σε ένα σύστημα του οποίου κανείς δεν μπορεί να αμφισβητήσει την ύπαρξη. 'Αλλο το τι πρεσβεύει ο ομιλητής και πώς μπορεί ο ίδιος πρεσβεύοντας κάτι άλλο, αλλά λειτουργώντας μέσα σ' αυτό το σύστημα να το λαμβάνει υπόψη του και να προσπαθεί για αυτό, που εκείνος πιστεύει και επιθυμεί να έρθει. Να προσπαθεί δηλαδή για την αλλαγή του.
ΙΩΑΝΝΗΣ ΔΡΑΓΑΣΑΚΗΣ: Επιτρέψτε μου μία διακοπή, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Εφόσον συμφωνεί και ο κύριος Υπουργός.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ναι, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Δραγασάκη, έχετε το λόγο, για ένα λεπτό!
ΙΩΑΝΝΗΣ ΔΡΑΓΑΣΑΚΗΣ: Λιγότερο. 
Η νεοφιλελεύθερη ιδεολογική αντίληψη, κύριε Υπουργέ, συνήθως χαρακτηρίζεται στο θέμα που συζητάμε ως εκείνη που θεωρεί ότι η δημόσια ιδιοκτησία από τη φύση της δεν επιτρέπει τη διαμόρφωση βιώσιμων ανταγωνιστικών οικονομικών δραστηριοτήτων. Γι'αυτό η συνεπής νεοφιλελεύθερη αντίληψη θεωρεί ότι το κράτος δεν πρέπει να έχει καμία επιχειρηματική δραστηριότητα.
Εγώ με αυτήν την έννοια το είπα, ενώ, εν πάση περιπτώσει, η δική μας άποψη είναι ότι στη βάση της δημόσιας ιδιοκτησίας μπορείς να έχεις οικονομική δραστηριότητα ανταγωνιστική, με σωστό μάνατζμεντ κλπ.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Σας πληροφορώ, λοιπόν, ότι ούτε ο νεοφιλελευθερισμός απορρίπτει τη δημόσια επιχείρηση και ότι η δημόσια επιχείρηση μπορεί να αποδώσει. 
Γι' αυτό σας λέω ότι πολλές φορές μιλάμε για δαιμονολογίες από εδώ και από εκεί, αλλά δεν είμαστε συγκεκριμένοι στους διάφορους όρους που χρησιμοποιούμε.
Εν πάση περιπτώσει, ερωτώμεθα, αγαπητέ κύριε Δραγασάκη, πρώτον, αν το πρόγραμμα ιδιωτικοποίησης, που εξήγγειλε η Κυβέρνηση, αποτελεί επιβεβλημένο μέτρο για την προσέγγιση της ΟΝΕ και αν η Κυβέρνηση έχει αναλάβει σχετική δέσμευση απέναντι στα όργανα της Ευρωπαϊκής 'Ενωσης.
'Εχουμε απαντήσει πάρα πολλές φορές σ' αυτό το ερώτημα. Επαναλαμβάνουμε άλλη μια φορά αυτή μας την απάντηση, ότι δεν είναι επιβεβλημένο αυτό που κάνουμε από την ΟΝΕ. Είναι επιβεβλημένο -και αυτό το αναγνωρίζουμε όλοι- από την κατάσταση στην οποία βρίσκεται η οικονομία μας σήμερα. Τυχαίνει όμως -ευτυχώς- ότι αυτό που πρέπει να κάνουμε έτσι και αλλιώς, για να μπορέσει η οικονομία μας να φτάσει σε ένα άλλο επίπεδο απόδοσής της, να είναι και όροι που μπορούμε να μπούμε στην ΟΝΕ. Και είναι ευτυχές το γεγονός ότι αυτό που πρέπει έτσι και αλλιώς να κάνουμε μας εξυπηρετεί, διότι θα βρεθούμε στην ΟΝΕ και θα έλεγα επιπλέον ως 'Ελληνες, ότι είναι ευχής γεγονός, ότι επειδή υπάρχει και κάποιος όρος που τίθεται από αλλού, εάν τον ακολουθήσουμε -γιατί συνήθως δεν ακολουθούμε τίποτα- πάλι θα μας βγάλει στον καλό το δρόμο.
Δεν υπάρχει καμία δέσμευση. Είναι λάθος! Δεν υπάρχει κανένας λόγος να μειώσουμε τον πληθωρισμό. Δεν υπάρχει κανένας λόγος να μειώσουμε τα ελλείμματά μας. Μπορούμε να τα αυξήσουμε όσο θέλουμε. Απλώς θα είμαστε έξω από την ΟΝΕ. Αλλά δεν είναι ότι θα είμαστε έξω και δεσμευόμαστε γι' αυτό. Σας είπα ότι κανείς από εσάς δεν θέλει ούτε τα ελλείμματα να αυξηθούν, ούτε ο πληθωρισμός να πάει ψηλά. 'Ηδη το είχαμε αυτό στο παρελθόν και ευτυχώς κάναμε αρκετές παρεμβάσεις και βελτιώσεις και όλοι σήμερα είμαστε σε ένα καλύτερο επίπεδο και το αναγνωρίζουμε.
Δεύτερον, ποιοι είναι οι στόχοι της κυβερνητικής πολιτικής, και αν οι 
στόχοι είναι ταμειακοί. Και αυτό αναφέρεται ιδιαίτερα στην πώληση της Ιονικής.
'Εχουμε και εδώ επανειλημμένως τονίσει ότι δεν είναι ταμειακοί. Δεν πάει δραχμή από την πώληση της Ιονικής στο δημόσιο. Μπορεί να έχει επίπτωση θετική στο δημόσιο; 
 

  



Σελίδα 10461 
Ασφαλώς, ναι, θα έχει επίπτωση θετική. 'Ο,τι πωλείται ή, εν πάση περιπτώσει, μετοχοποιείται κλπ, μειώνει την ένταση προς το δημόσιο συνεχώς να πληρώνει ή να συμπαραστέκεται σε κάποιες δυσκολίες αυτών των επιχειρήσεων.
Η Ιονική έχουμε πει ότι πωλείται, διότι το τίμημα το οποίο θα πετύχει με την πώλησή της θα πάει στην Εμπορική Τράπεζα και η Εμπορική Τράπεζα εξ αυτού του λόγου θα γίνει ισχυρότερη. Η δε Ιονική πωλούμενη σε ένα άλλο συγκρότημα, όποιο κι αν είναι αυτό, θα είναι καλύτερο, θα έχει πολύ καλύτερη μοίρα από ό,τι έχει σήμερα. 'Ηταν τρίτη Τράπεζα και είναι δέκατη τέταρτη, αν δεν κάνω λάθος.
Είναι, λοιπόν, απλούστατο. Δεν είναι για να πάρουμε χρήματα από την πώληση της Ιονικής, αλλά είναι ότι αυτή η πώληση θα εξυπηρετήσει την μητέρα εταιρεία την Εμπορική και κατ'επέκταση την ίδια την Ιονική, η οποία θα αποδίδει καλύτερα και θα εξασφαλίσει στους εργαζόμενους την εργασία τους, ακριβώς δηλαδή το αντίθετο απ' ό,τι πιστεύετε. Διότι δεν είναι πάλι σωστό, ότι με αυτόν τον τρόπο των συνενώσεων δημιουργούμε τεράστια μονοπώλια. Για δείτε τι γίνεται σήμερα στον κόσμο. Μπορείτε αυτό να το αλλάξετε, αν το βγάλετε από το κεφάλι σας ως υπαρκτό φαινόμενο; Τεράστιες τράπεζες, όχι η Ιονική ή άλλες δικές μας μικρές, παγκόσμιας εμβέλειας, συνενώνονται. Εμείς με τι θα τις αντιμετωπίσουμε;
Στην τρίτη σας ερώτηση, με τις ιδιωτικοποιήσεις, αναφέρετε τον Ο.Τ.Ε. Νομίζω ότι είναι άτυχο το παράδειγμά σας για τον Ο.Τ.Ε., διότι πήρατε μία πλευρά, σύμφωνα με την οποία αυξήθηκαν τα τιμολόγιά του σ' αυτό το διάστημα. Δηλαδή, παραλείπουμε τελείως τα χρήματα που πήρε μέσω της μετοχοποίησης του;
'Οσον αφορά δε και τη συγκεκριμένη παρατήρησή σας, σας πληροφορώ ότι γίνεται κι εκεί ακριβώς το αντίθετο. Δεν έχει σημασία αν έχουμε κάποια αύξηση των τιμών. Ακόμα σε όλες αυτές τις εταιρείες προσπαθούμε και πετυχαίνουμε οι τιμές να είναι περίπου κάτω από το ύψος του πληθωρισμού.
ΙΩΑΝΝΗΣ ΔΡΑΓΑΣΑΚΗΣ: Με δική σας παρέμβαση.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Μα, ο Ο.Τ.Ε. δεν έχει πουληθεί 100%. Επομένως, μη λέτε σε μας ότι πουλάμε ή ξεπουλάμε τα πάντα. 'Εχουμε πει για το ρόλο του κράτους και ορισμένων επιχειρήσεων, έχουμε πει ποιες -τις έχουμε καθορίσει- έχουν στρατηγικό χαρακτήρα για μας. Ο Ο.Τ.Ε. είναι μία απ' αυτές τις εταιρείες. Επομένως υπάρχει τέτοια παρέμβαση. 'Οταν υπάρχει ωφέλεια για το κοινό, ασφαλώς παρεμβαίνουμε με τον τρόπο μας, για να μπορούμε να εξυπηρετήσουμε καλύτερα το κοινωνικό σύνολο.
"Θεωρεί η Κυβέρνηση ότι είναι αναγκαίο και ωφέλιμο από οικονομική και κοινωνική άποψη να υπάρχει ένας δημόσιος τομέας της οικονομίας στη χώρα μας ή υιοθετεί" -όπως είπαμε πριν- "τη νεοφιλελεύθερη άποψη ότι το κράτος δεν πρέπει να έχει συμμετοχή σε επιχειρηματική δραστηριότητα";
'Οχι, δεν υιοθετούμε ούτε το ένα ούτε το άλλο στην απόλυτή του έκφραση. Και το ένα μπορεί να γίνει και το άλλο. 'Εχουμε πει επανειλημμένα, τι πρεσβεύουμε εμείς. Μπορεί, εάν έχω χρόνο στο τέλος να θεωρητικολογήσουμε ολίγον περί κράτους, γιατί σε σας τουλάχιστον μπορώ να μιλήσω περί κράτους, πώς είναι, ποιο είναι ο ρόλος του και τι προσβλέπει ο σοσιαλισμός από το κράτος.
Το κράτος, εν πάση περιπτώσει, όπως εμείς το βλέπουμε αυτήν τη στιγμή, θέλουμε να είναι ένα στρατηγείο, να είναι ένα επιτελικό όργανο, το οποίο θα σχεδιάζει ασφαλώς, το οποίο θα παρεμβαίνει στον τρόπο του σχεδιασμού του επιτελικού, ώστε η οικονομία να λειτουργεί κατά τρόπο καλύτερο τουλάχιστον -δεν θα πούμε άψογο- από αυτόν που προβλέπεται, όταν αφήσουμε την οικονομία να λειτουργήσει καθαρώς όπως θα λειτουργεί με την ελεύθερη αγορά.
'Εχει, λοιπόν, ένα ρόλο να παίξει το κράτος και οι δημόσιες υπηρεσίες του κράτους μπορούν να παίξουν αυτόν το ρόλο. Δεν τις καταργούμε αυτές.
"Ποια είναι, κατά την άποψη της Κυβέρνησης, η αιτία των προβλημάτων της χαμηλής αποδοτικότητας σε ορισμένες δημόσιες επιχειρήσεις κλπ.;"
Εδώ πάλι αντιλαμβάνεσθε ότι αυτό το κεφάλαιο δεν μπορώ να σας το αναλύσω με λίγα λόγια, διότι πρέπει να πούμε πολλά. Ασφαλώς τα γνωρίζετε και σεις. Δεν είναι ούτε δική σας άποψη, η συντετμημένη εδώ, είναι πάρα πολλές άλλες, για να εξηγήσουμε το γιατί δεν αποδίδουν.
Εγώ θα σας πω εν συντομία μερικές απόψεις για το τι πιστεύουμε επ' αυτού. Το πρόβλημα της αποδοτικότητας των ΔΕΚΟ είναι σύνθετο και ξεκινά από παλιά. Η έλλειψη ανταγωνιστικότητας και διάρθρωσης της λειτουργίας τους είναι βασική αιτία γι' αυτό. Δεν είναι η μία, αλλά είναι η βασική αιτία. 
Ο σύγχρονος και με ιδιωτικοοικονομικά κριτήρια τρόπος λειτουργίας τους, που επιχειρείται να εφαρμοστεί με τον ν. 2414/96, που αναφέρατε και σεις, σε συνδυασμό με τον ν. 2190/20 έχουν στόχο μεταξύ των άλλων την ενίσχυση της ανεξαρτησίας των διοικήσεων, το λειτουργικό και οργανωτικό εκσυγχρονισμό τους, για την επίτευξη υψηλότερων βαθμών οικονομικής αποτελεσματικότητας, καθώς και τον καθορισμό των σχέσεων κράτους και δημοσίων επιχειρήσεων.
Το πρόβλημα σ' αυτήν την περίπτωση, αγαπητέ συνάδελφε, έγκειται στο πώς θα περιοριστούν και θα εξαφανιστούν, ει δυνατόν, τα κίνητρα πελατειακής συμπεριφοράς, που υιοθετούνται συχνά από διοικήσεις και στελέχη δημοσίων οργανισμών -ό,τι κι αν λέτε και σεις κι εμείς και όποιοι και αν παρεμβαίνουν, αυτή είναι η πραγματικότητα- εκμεταλλευόμενοι την αδυναμία πλήρους και έγκυρου ελέγχου από τα εποπτεύονται κυβερνητικά όργανα. 
Δεν θα επιμείνω στο θέμα για να μη μας πάρει περισσότερο χρόνο, διότι είναι μία ερώτηση θεωρητική, η οποία, όπως σας είπα, έχει πολλές και σύνθετες απαντήσεις.
Γιατί η Κυβέρνηση δεν προχωρεί αποφασιστικά στη βελτίωση της λειτουργίας των ΔΕΚΟ και των κρατικών τραπεζών; Γιατί δεν υλοποιούνται οι διατάξεις του νόμου που είπαμε παραπάνω κ.ο.κ.; Η βελτίωση της λειτουργίας των ΔΕΚΟ προχωρεί, αλλά αυτό είναι ένα βήμα. Δεν λέμε ότι λύσαμε το πρόβλημα γενικότερα.
Μιλήσατε για τα επιχειρησιακά σχέδια και την υπογραφή συμβολαίων διαχείρισης. Σας πληροφορώ, λοιπόν, ότι ως προς αυτήν σας την παρατήρηση, έχουν σχεδόν ολοκληρωθεί τα στρατηγικά και επιχειρησιακά σχέδια στις περισσότερες ΔΕΚΟ. Και έχουν ξεκινήσει οι διαδικασίες για τα πρώτα συμβόλαια διαχείρισης. Αυτό δεν θα μας λύσει το πρόβλημα.
Απλώς, σας ενημερώνω ότι αυτά έχουν προχωρήσει πάρα πολύ, αλλά εκείνο που σας είπα προηγούμενα, είναι αυτό που πρέπει να λύσουμε, δηλαδή, το πώς αυτός που θα εφαρμόζει το σχέδιο το στρατηγικό ή οποιοδήποτε άλλο επιχειρησιακό σχέδιο, σκέπτεται και ενεργεί και ποιες είναι οι ευθύνες του.
Μιλήσατε για την Ολυμπιακή προηγουμένως και θα συμφωνήσω μαζί σας. 'Εχουμε έλλειμμα επτακοσίων δισεκατομμυρίων (700.000.000.000). Δεν υπάρχει, όμως, πουθενά ευθύνη. Eγώ δεν είμαι ούτε υπέρ του ιδιώτη ούτε υπέρ του δημοσίου, αλλά όπως και εσείς και όλοι μας σ' αυτήν την Αίθουσα, είμαστε υπέρ της ευημερίας του ελληνικού λαού και της λειτουργίας του κράτους μας κατά τρόπο, που να εξυπηρετεί αυτόν το στόχο. Αν ένας ιδιώτης είχε εξακόσια δισεκατομμύρια (600.000.000.000) έλλειμμα, τι θα γινόταν;
Βλέπετε, λοιπόν, ότι δεν είναι τόσο τα επιχειρησιακά και μη σχέδια, τα οποία πρέπει ασφαλώς να τα φτιάξουμε. Το θέμα είναι πώς λειτουργούμε, πώς προχωρούμε στην πράξη και ποια είναι η ευθύνη μας απέναντι αυτών. Εκεί είναι το πρόβλημα, που προσπαθούμε να λύσουμε. Δεν θα συμφωνήσω απόλυτα μαζί σας, αλλά μερικά τουλάχιστον, συμπίπτουμε σ' ορισμένα πράγματα.
Τέλος, προτίθεται η Κυβέρνηση -ρωτάτε- να προχωρήσει σε ουσιαστικό διάλογο με τους εργαζόμενους και τους σχετικούς με τις επιχειρήσεις φορείς, πριν προωθήσει νομοθετική ρύθμιση στη Βουλή για κάθε μια από αυτές;
Αγαπητοί συνάδελφοι, το θέμα του διαλόγου μπορεί κανείς να το ερμηνεύσει όπως θέλει. Εκεί όμως που πρέπει να συμφωνήσουμε, είναι ότι ο όποιος διάλογος, κωφών, με κατανόηση, με οποιαδήποτε άλλα χαρακτηριστικά μπορείτε να προσθέσετε, κάποτε πρέπει να τελειώνει. Ο διάλογος δεν 
 

  



Σελίδα 10462 
είναι για να τον αρχίσουμε και να μην τον τελειώνουμε ποτέ και εν ονόματί του να μην παίρνουμε ποτέ αποφάσεις.
Σε όλες τις περιπτώσεις υπάρχει διάλογος. Σε όλες τις περιπτώσεις ζητούμε προτάσεις. Σε όλες τις περιπτώσεις δίνουμε τη δική μας άποψη. Στο τέλος, ευτυχώς ή δυστυχώς, η ευθύνη είναι δική μας. Πρέπει, λοιπόν, κάποιος να αποφασίσει. Κάπου πρέπει να σταματήσει ο διάλογος και να παρθούν αποφάσεις. Και αυτήν την ευθύνη την έχει κάθε φορά η Κυβέρνηση.
Γι' αυτό και έχει προβλεφθεί στις κοινοβουλευτικές δημοκρατίες, κατά μέγιστο χρονικό όριο κάθε τέσσερα χρόνια, ο λαός να αποφασίζει για την κυβέρνησή του. Αυτή έχει την ευθύνη. Αυτή παίρνει τις αποφάσεις. Αν δεν είναι καλές, μετά από τέσσερα χρόνια, θα έρθει ο λαός και θα πει "δεν το κάνατε καλά". Ας φροντίζει βεβαίως -και θα συμφωνήσω μαζί σας- η κάθε κυβέρνηση να μην είναι αυτές οι αποφάσεις και καταστροφικές. Θέλω να πιστεύω ότι καμιά κυβέρνηση δεν θα φθάσει σε τέτοιες ακρότητες. Μπορεί να έχει αδυναμίες, μπορεί να έχει το ένα, μπορεί να έχει το άλλο. Φροντίζει, και η ευθύνη είναι δική της.
'Ακουσα προηγούμενα να κατηγορείτε και να μιλάτε για το φιάσκο της Ολυμπιακής κλπ. 'Αλλες ήταν βεβαίως οι αποφάσεις της Κυβέρνησης οι αρχικές. Ο διάλογος, η συζήτηση και οι συμφωνίες κατέληξαν κάπου αλλού. Φοβάμαι ότι δεν είναι η σωστότερη απόφαση που πήραμε. Η πορεία θα το δείξει. Και στη μια και στην άλλη περίπτωση, την ευθύνη την έχει η Κυβέρνηση. Δεν την αποποιούμεθα αυτή την ευθύνη. 
'Ετσι τελειώνω όσον αφορά την επερώτησή σας, που ήταν τεκμηριωμένη πρέπει να ομολογήσω, σύντομη και πολύ ενδιαφέρουσα.
Αγαπητοί συνάδελφοι, πρέπει να σας πω, για να μπορέσουμε να καταλάβουμε ο ένας τον άλλον, όσον αφορά τις ιδιαιτερότητες που παρουσιάζει η επερώτησή σας και η ανάπτυξή της από εσάς, ότι κατ' αρχήν ως προς το κράτος, που σας είπα, το θέμα είναι τι είναι το κράτος, τι εκπροσωπεί και τι πιστεύουμε εμείς γι' αυτό.
Θα γνωρίζετε από την πλευρά σας ότι το κράτος κατά τον ορισμό του Λένιν, τον πιο σύντομο, είναι μια καταπιεστική μηχανή μιας τάξης πάνω σε μια άλλη τάξη, γι' αυτό και πρέπει να το καταργήσουμε. Ο δε σοσιαλισμός προσβλέπει σε ελάχιστο κράτος, σε καθόλου κράτος, όταν αυτός θα έρθει στο επίκαιρο. Ως προς αυτό ούτε εγώ διαφωνώ ούτε εσείς τουλάχιστον από την εδώ μεριά.
Επειδή δε διαφωνώ ως προς το απώτερο μέλλον, εγώ και ως προς το κοντινό μέλλον είμαι εναντίον του κράτους και αυτό το κράτος, το καταπιεστικό, κατά το Λένιν, πρέπει συνεχώς να μειώνεται. Δεν πρέπει να αυξάνεται.
Το παράδειγμα του ολοκληρωτικού καπιταλισμού όπου ο κρατικομονοπωλιακός καπιταλισμός -γιατί δεν υπήρχε σοσιαλισμός και ως προς αυτό εδώ μπορεί να διαφωνούμε με μερικούς αλλά, εν πάση περιπτώσει, αυτή είναι η δική μου άποψη- ο απόλυτος, ο συγκεντρωτικός δεν έλυσε κανένα πρόβλημα. Γιατί δεν έλυσε το πρόβλημα; Διότι δεν είναι μόνο να αλλάξεις το κράτος ή να το κάνεις επιχειρηματία, αλλά μπορείς να αλλάξεις τις παραγωγικές σχέσεις σ' αυτό εδώ το σύστημα, αφού υπάρχει; Δεν μπορείς αγνοώντας το να πεις ότι έχω κάτι άλλο και να θεωρητικολογείς. Αυτό υπάρχει. Λοιπόν, ως σοσιαλιστική κυβέρνηση μπορείς να αφήσεις τη νομενκλατούρα, όπως είπαμε παλαιότερα -τουτέστιν τη συλλογική αστική τάξη, η οποία συν τοις άλλοις παρουσιάζει φαινόμενα παρακμής, παρασιτισμού και ανευθυνότητας, είναι δηλαδή στη λειτουργία της χειρότερη και από το μεμονωμένο αστό- να προχωρήσει προς αυτήν την κατάσταση για να φτάσουμε μετά από πολλά χρόνια να κλαίμε και να λέμε ότι "τι ήταν κι αυτό, όλη μας η ιδεολογία, όλα μας τα όνειρα χάθηκαν σ' ένα βράδυ μέσα"; Δεν το θέλουμε.
Είμαστε, λοιπόν, αυτής της άποψης. 'Οτι μπορεί να μείνει το σημερινό κράτος, αλλά επιτελικό, στρατηγικό, για να μπορέσει να βοηθήσει τη γενικότερη παρέμβασή μας στην κοινωνία, ώστε να πετύχουμε ένα καλύτερο επίπεδο ευημερίας του λαού και μια λειτουργία κοινωνικής αλληλεγγύης καλύτερη από τη σημερινή. 
Κατά τη μαρξιστική πάλι θεωρία -εσείς γνωρίζετε καλύτερα από εμένα- τίποτα δεν είναι στατικό, όλα είναι μια διαρκής διαδικασία. Σε κάθε της στιγμή θα πρέπει να εντοπίζουμε τις ανάγκες παρέμβασης και να μην μένουμε σε ιδέες που είχαμε χθες και που σήμερα δεν ανταποκρίνονται στην πραγματικότητα ή να κάνουμε όνειρα, πέραν εκείνων που μπορούμε σήμερα, με τα δεδομένα που έχουμε, να τα εφαρμόσουμε.
Μέσα σ' αυτήν τη διαδικασία ισχύει το "τα πάντα ρει" κατά τον Ηράκλειτο και δεν μπορείς ποτέ να κολυμπήσεις στο ίδιο ποτάμι. Θέλει πολλή δουλειά να αντιληφθούμε και να πάρουμε την ευθύνη, εξηγώντας, μελετώντας, διαφοροποιώντας τα πράγματα σε κάθε συγκυριακή στιγμή. Είναι λάθος να μένουμε κολλημένοι στις οποιεσδήποτε ιδέες μας που προέρχονται αναμφισβήτητα από αντικειμενικές καταστάσεις που ζήσαμε σε άλλες εποχές και να μην τις προσαρμόζουμε στη γενική εξέλιξη, έτσι ώστε και την εξέλιξη να παρακολουθούμε και το όνειρό μας να εξυπηρετούμε για μια καλύτερη κοινωνία.
Αυτά σαν γενική αντίληψη περί του κράτους, της λειτουργίας του και πως βλέπουμε εμείς ως σοσιαλιστική Κυβέρνηση να λειτουργεί σήμερα και για να δικαιολογήσουμε με αυτά που σας είπα, αγαπητοί συνάδελφοι, την παρέμβασή μας σ' αυτό που ονομάζουμε σήμερα "αποκρατικοποίηση ορισμένων κρατικών επιχειρήσεων", οι οποίες δεν αποδίδουν, όπως θα έπρεπε να αποδώσουν και για να λύσουμε το θέμα που πολλοί αιτιάσθε σχετικά με το γιατί πουλάμε κερδοφόρες επιχειρήσεις.
Αλίμονο, εάν πουλούσαμε μόνο τις μη κερδοφόρες, διότι το αμέσως επόμενο ερώτημα που έρχεται, είναι: Ποιος θα τις αγοράσει;
ΦΩΤΗΣ ΚΟΥΒΕΛΗΣ: Αυτό είναι σωστό.
ΟΡΕΣΤΗΣ ΚΟΛΟΖΩΦ: Τότε γιατί πουλάτε τις κερδοφόρες;
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Διότι οι κερδοφόρες πουλιούνται.
ΟΡΕΣΤΗΣ ΚΟΛΟΖΩΦ: 'Ο,τι πουλιέται το πουλάτε.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κάποιος μπορεί να τις αγοράσει και αγοράζοντάς τες μειώνει τα βάρη του κράτους, για να μπορέσει να ελευθερωθεί και να προσφέρει περισσότερο κοινωνικό έργο.
ΟΡΕΣΤΗΣ ΚΟΛΟΖΩΦ: Αφού είναι κερδοφόρες, ποια βάρη;
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κερδοφόρες με κερδοφόρες έχει διαφορά, αν είναι εκεί ο εντοπισμός του ερωτήματός σας. Βεβαίως είναι κερδοφόρες. Ανάμεσα στις κερδοφόρες του 5% για παράδειγμα και στις κερδοφόρες του 50%, όλοι προτιμούμε το 50%. Κανείς δεν θέλει το 5%. Αυτή είναι η διαφορά. Δεν είναι ανάγκη σε όλα να συμφωνούμε.
ΟΡΕΣΤΗΣ ΚΟΛΟΖΩΦ: 'Οχι, αλλά να μην μπλέκεται το λαό σε αυτήν την υπόθεση.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Νομίζω ότι και με αυτήν μου την παρέμβαση προσπάθησα να εξηγήσω και θεωρητικά τον τρόπο της παρέμβασής μας, για τη γενικότερη αναδιάρθρωση και αναμόρφωση της ελληνικής οικονομίας. Διότι συμφωνούμε και ως προς αυτό. Σε κάθε στιγμή όλοι μας μιλάμε για το τι έγινε στο παρελθόν και λέμε ότι η οικονομία μας έχει διαρθρωτικά προβλήματα. Τι σημαίνει διαρθρωτικά προβλήματα; Αυτά είναι τα διαρθρωτικά προβλήματα. Εκεί παρεμβαίνουμε. Πρέπει να αλλάξει η λειτουργία τους.
Σας λέω ότι, είτε το σβήσουμε από το μυαλό μας είτε δεν το σβήσουμε, ο καπιταλισμός υπάρχει, λειτουργεί, προχωρεί. Σήμερα έχει το φαινόμενο της παγκοσμιοποίησής του, έχει άλλα φαινόμενα. Σε αυτά θα προσαρμοστούμε, έχοντας πάντα στο νου αυτό που λέω. Κατ' εμάς, πρέπει να υπάρχει λιγότερο κράτος, να είναι στρατηγείο το κράτος, να είναι αποτελεσματικότερο το κράτος, να υπάρχει βοήθεια μέσω του κράτους, ώστε κοινωνικώς να γίνεται περισσότερο δίκαιο και αποτελεσματικότερο. Σας ευχαριστώ πάρα πολύ.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, 
 

  



Σελίδα 10463 
παρακολούθησα με ενδιαφέρον, τόσο την τοποθέτηση των συναδέλφων του Συνασπισμού, όσο και την απάντηση του κυρίου Υφυπουργού. Και οι μεν τοποθετήσεις των συναδέλφων του Συνασπισμού δεν με εξέπληξαν, αλλά αυτό που με εξέπληξε ήταν η τοποθέτηση του κυρίου Υφυπουργού, ο οποίος κατακεραύνωσε τον κρατικομονοπωλιακό καπιταλισμό και παρουσίασε τις αποκρατικοποιήσεις και μετοχοποιήσεις, στις οποίες αναφέρεται η επερώτηση των συναδέλφων του Συνασπισμού, ως την κατ'εξοχή σοσιαλιστική πολιτική.
Μπράβο, κύριε Υπουργέ. Τέτοια στροφή εκατόν ογδόντα μοιρών πραγματικά δεν έχω ξαναδεί. Ακόμα και από τα φοιτητικά μου χρόνια, στις ιδεολογικές τοποθετήσεις που γίνονταν στα αμφιθέατρα του Οικονομικού Τμήματος της Νομικής Σχολής που ήμουν, τότε τέτοιες περικοκλάδες δεν είχαμε δει. Ακούγαμε διάφορες κατηγορίες περί ρεφορμιστών κλπ., αλλά τέτοιος ρεφορμισμός δεν έχει ξαναγίνει.
Εμείς -και εγώ προσωπικά- έχουμε πάγια άποψη για το θέμα. Δεν θα μπορούσαμε ποτέ να ερμηνεύσουμε την πολιτική της αποκρατικοποίησης και του περιορισμού του ρόλου του κράτους ως σοσιαλιστική πολιτική. Διότι αυτό που μας ενδιαφέρει είναι τα στοιχεία που συνθέτουν το πρόβλημα των δημοσίων επιχειρήσεων και οργανισμών, αλλά και της λειτουργίας του κράτους γενικότερα.
Εδώ έχουμε ένα κράτος που τα τελευταία είκοσι χρόνια έχει αποδείξει ότι έχει αποτύχει, όχι μόνο στις βασικές του λειτουργίες, ως χωροφύλακας, ως νομοθέτης, ως δικαστής, ως φοροεισπράκτορας, αυτές τις βασικές λειτουργίες ...
ΙΩΑΝΝΗΣ ΔΡΑΓΑΣΑΚΗΣ: Ως χωροφύλακας είναι εντάξει.
ΓΕΩΡΓΙΟΣ ΑΛΟΓΟΣΚΟΥΦΗΣ: Εντάξει, η έκφραση μπορεί να είναι ατυχής, αλλά το κράτος έχει υποχρέωση να νομοθετεί, να φροντίζει για την εφαρμογή των νόμων, για τη διατήρηση της ασφάλειας. Αυτές είναι βασικές λειτουργίες που έχει ένα κράτος.
ΦΩΤΗΣ ΚΟΥΒΕΛΗΣ: Και για την εργασία.
ΓΕΩΡΓΙΟΣ ΑΛΟΓΟΣΚΟΥΦΗΣ: Ας πάμε στις βασικές λειτουργίες. Στα δικαιώματα ιδιοκτησίας είναι και το δικαίωμα της εργασίας ασφαλώς.
ΦΩΤΗΣ ΚΟΥΒΕΛΗΣ: Το λέει το αστικό Σύνταγμα.
ΓΕΩΡΓΙΟΣ ΑΛΟΓΟΣΚΟΥΦΗΣ: Ασφαλώς. Αυτές, λοιπόν, όλες τις βασικές του λειτουργίες το κράτος δεν τις εκπληρώνει σωστά. 'Εχει αποτύχει. Ακόμα και στον αναπτυξιακό ρόλο -γιατί έχει να παίξει έναν αναπτυξιακό ρόλο το κράτος- και σε αυτόν έχει αποτύχει και έχει αναλάβει πλήθος άλλων υποχρεώσεων, ενώ δεν επιτελεί καλά τα βασικά πράγματα.
Πήγαμε και φορτώσαμε τα τελευταία είκοσι χρόνια στο κράτος να κάνει του κόσμου τις άλλες λειτουργίες, για τις οποίες δεν έχει κανένα συγκριτικό πλεονέκτημα. 
Τα στοιχεία που συνθέτουν το πρόβλημα των ΔΕΚΟ -για να επανέλθω- είναι η κακή ποιότητα των παρεχομένων υπηρεσιών. Το βλέπουμε όλα αυτά τα χρόνια. Είναι η ταλαιπωρία των πολιτών. Είναι τα άθλια οικονομικά αποτελέσματα που επιβαρύνουν και τους πελάτες των δημοσίων επιχειρήσεων, αλλά κυρίως επιβαρύνουν τους φορολογούμενους, όλους μας δηλαδή. Είναι η ανεπάρκεια των διοικήσεων, κομματικά διορισμένων, με βραχύτατο χρονικό ορίζοντα, που κάθονται για ελάχιστο χρόνο- και βεβαίως το μόνο μέλημα που δεν έχουν, είναι, να προχωρήσουν σ' ένα σωστό σχεδιασμό και μια σωστή επιχειρηματική στρατηγική. Είναι τα προνόμια πολλών συντεχνιών στα πλαίσια του δημόσιου τομέα. Είναι οι σκανδαλώδεις διαδικασίες στις προμήθειες. Είναι οι πελατειακές σχέσεις γενικότερα, είναι ο κομματισμός. Πού οφείλονται όλα αυτά τα φαινόμενα; Στην κακή προαίρεση των ανθρώπων; Τα φαινόμενα αυτά οφείλονται στο γεγονός, ότι οι δημόσιες επιχειρήσεις και το θεσμικό πλαίσιο γύρω απ' αυτές είναι ανεπαρκές και είναι το λάθος θεσμικό πλαίσιο. Αυτά τα φαινόμενα οφείλονται στην άμεση εξάρτηση των δημοσίων επιχειρήσεων από το κράτος και στην έλλειψη του ανταγωνισμού, διότι η άμεση εξάρτηση από το κράτος οδηγεί με μαθηματική ακρίβεια στις πελατειακές σχέσεις και στον κομματισμό, οδηγεί στην αδυναμία των διοικήσεων, την οποία εκμεταλλεύονται και οι Υπουργοί και συντεχνίες και οδηγεί στην αδιαφάνεια των προμηθειών.
Η δε έλλειψη του ανταγωνισμού είναι αυτή που ενισχύει τη διαπραγματευτική θέση αυτών, οι οποίοι εκμεταλλεύονται το δημόσιο τομέα και δεν αναφέρομαι μόνο σ' αυτούς που εργάζονται στις δημόσιες επιχειρήσεις, αλλά και σε όλους εκείνους που έχουν φτιάξει την οικονομική τους δραστηριότητα γύρω από τις προμήθειες των δημοσίων επιχειρήσεων και οργανισμών. Οδηγεί στην κακή ποιότητα των παρεχομένων υπηρεσιών, στην ταλαιπωρία του πολίτη και στο υψηλό κόστος. Αν δεν αντιμετωπιστούν αυτοί οι δύο παράγοντες, δηλαδή, η εξάρτηση από το κράτος και η έλλειψη ανταγωνισμού, οποιαδήποτε βελτίωση θα είναι και ασήμαντη και συγκυριακή. Δεν αρκούν οι καλές προθέσεις εδώ, πρέπει να υπάρξει ένα θεσμικό πλαίσιο που να εξασφαλίζει, ότι δεν μπορούμε να αντιμετωπίσουμε ξανά τα φαινόμενα που είδαμε τα τελευταία είκοσι χρόνια.
Για να βελτιωθούν οι υπηρεσίες των ΔΕΚΟ στη χώρα μας απαιτούνται γενναίες και ριζικές λύσεις. Βεβαίως, εμείς σε καμία περίπτωση δεν θεωρούμε, ότι η Κυβέρνηση με την αποσπασματική πολιτική, στην οποία έχει συρθεί τον τελευταίο καιρό, έχει μια πολιτική που συνθέτει γενναίες και ριζικές λύσεις. Διότι μιλάμε για μια πολιτική μετοχοποιήσεων, που κύριο στόχο έχει, να εισπραχθούν ορισμένα έσοδα, για να καλυφθούν προσωρινά τα ελλείμματα του προϋπολογισμού και να παρουσιάσουμε ευπρόσωπα στοιχεία στην Ευρωπαϊκή 'Ενωση, προκειμένου να πετύχουμε την πολυπόθητη σύγκλιση. Οποιαδήποτε βελτίωση εδώ, θα είναι προσωρινή, διότι προσωρινά είναι τα έσοδα από τις μετοχοποποιήσεις. Και βεβαίως σε καμία περίπτωση δεν βλέπουμε εμείς, να υπάρχει μια πολιτική, που να προωθεί τον ανταγωνισμό και να καταργεί μονοπώλια δημοσίων επιχειρήσεων. Ακόμη και αυτή η περίφημη μετοχοποίηση των Καταστημάτων Αφορολογήτων Ειδών σε καμία περίπτωση -όσο και να τραβήξει κανείς τα πράγματα- δεν μπορεί να πει κανείς ότι τα Καταστήματα Αφορολογήτων Ειδών είναι κάποιο φυσικό μονοπώλιο, είναι κάποιος στρατηγικός τομέας. Ακόμη και εκεί η Κυβέρνηση, αντί να ανοίξει τον κλάδο στον ανταγωνισμό, μετοχοποιεί ένα κρατικό μονοπώλιο στις πωλήσεις αφορολογήτων ειδών. Σε ποια χώρα του κόσμου υπάρχει; Ούτε στη Σιγκαπούρη δεν υπάρχει μονοπώλιο στις πωλήσεις αφορολογήτων ειδών. Και αν πάει κανείς στο αεροδρόμιο εκεί θα δει ότι πρόκειται για έναν τεράστιο εμπορικό δρόμο όπου υπάρχει τρομερή δραστηριότητα και είναι ένας από τους λόγους που πολλοί τουρίστες οι οποίοι επισκέπτονται την 'Απω Ανατολή, σταματάνε στη Σιγκαπούρη, μόνο και μόνο για να ψωνίσουν, γιατί ακριβώς έχει δημιουργηθεί ανταγωνισμός που έχει ρίξει τις τιμές και έχει βελτιώσει την ποιότητα.
Η Νέα Δημοκρατία έχει ξεκαθαρίσει τα πράγματα. 'Εχουμε καταθέσει εδώ πρόταση νόμου, εφόσον η Κυβέρνηση, δεν μας άκουγε, η οποία συνδυάζει όλα τα στοιχεία που απαιτούνται για την αντιμετώπιση αυτού του προβλήματος. Το πρώτο στοιχείο αυτής της πρότασης νόμου είναι η ταχεία διαδικασία αποκρατικοποίησης και εξυγίανσης. Κάνουμε διάκριση μεταξύ των δημοσίων επιχειρήσεων που μπορεί να αποκρατικοποιηθούν αμέσως και εκείνων που πρέπει να περάσουν από ένα στάδιο εξυγίανσης. Για τις μεν κερδοφόρες και αυτές που μπορούν να αποκρατικοποιηθούν αμέσως, λέμε, ότι η διαδικασία της αποκρατικοποίησης πρέπει να αρχίσει άμεσα με διάθεση σημαντικού ποσοστού μετοχών στο Χρηματιστήριο με διεθνή διαγωνισμό. Δεν βλέπουμε για ποιο λόγο να υπάρχουν περιορισμοί στο ύψος του μετοχικού κεφαλαίου που είχε διατεθεί, όπως το 49% ή κάτω από το 49%. 
Βεβαίως να υπάρχουν εγγυήσεις για τον εθνικό και κοινωνικό χαρακτήρα ορισμένων από αυτές τις επιχειρήσεις, σύμφωνα με τις επιταγές του Συντάγματος και δεν μπορούν πράγματι όλες να αποκρατικοποιηθούν, αυτό είναι γεγονός, αλλά το να λέμε γιατί να αποκρατικοποιηθούν οι κερδοφόρες και όχι οι μη κερδοφόρες, νομίζω ότι είναι ένα ψευτοδίλημμα . Διότι ακόμα και κερδοφόρες δημόσιες επιχειρήσεις σήμερα, είναι κερδοφόρες μόνο και μόνο επειδή απολαμβάνουν τεχνητά μονοπώλια. Μονοπώλια που καταργούνται αύριο μεθαύριο και 
 

  



Σελίδα 10464 
που θα φέρουν πολλές από αυτές τις επιχειρήσεις, εάν δεν βελτιώσουν τη λειτουργία τους, στη κατάσταση που είναι σήμερα η Ολυμπιακή, η οποία και αυτή όσο λειτουργούσε μέσα στο καρτέλ των διεθνών αεροπορικών εταιρειών, μέχρι πρόσφατα, δηλαδή, παρουσίαζε ικανοποιητικά αποτελέσματα, τα τελευταία όμως χρόνια που έχει ανοίξει ο ανταγωνισμός η Ολυμπιακή κατέρρευσε. Για τις μη κερδοφόρες ασφαλώς και πρέπει να προηγηθεί μία εξυγίανση. Επίσης υπάρχει μία σειρά από άλλα στοιχεία. Οι ΔΕΚΟ δεν δημοσιεύουν ισολογισμούς που να είναι αξιόπιστοι και έχουν ελεγχθεί από διεθνείς ελεγκτικούς οίκους. Δεν έχουν κανονισμούς προμηθειών, με αποτέλεσμα να υπάρχουν συνεχή σκάνδαλα στις προμήθειες. Δεν έχουν γενικούς κανονισμούς προσωπικού που να είναι συμβατοί με αυτά που συμβαίνουν στον ιδιωτικό τομέα. Και ασφαλώς στη διαδικασία αυτή της αποκρατικοποίησης πρέπει να υπάρξει, επειδή ο στόχος δεν είναι να εξασφαλιστούν μετοχές για συγκεκριμένους ιδιώτες μετόχους, πρέπει να υπάρξει και παροχή μετοχών προς τους εργαζομένους με προνομιακούς όρους, ακριβώς για να ενισχυθεί το κίνητρο των εργαζομένων να εργασθούν αποτελεσματικά για το μέλλον της επιχείρησης.
Και βεβαίως το δεύτερο στοιχείο, αυτό που δεν έχει η κυβερνητική πολιτική σε καμία περίπτωση, είναι η κατάργηση των μονοπωλιακών προνομίων και το άνοιγμα στο ανταγωνισμό. Το κράτος πρέπει να μείνει ρυθμιστής της οικονομικής δραστηριότητας. 'Οπου υπήρξε παραγωγός απέτυχε, και γι' αυτό το λόγο θεωρούμε ότι η μεν επερώτηση του Συνασπισμού όσον αφορά εμάς βρίσκεται στη λάθος κατεύθυνση, αλλά και η απάντηση του Υπουργού με τα ημίμετρα που χαρακτηρίζουν την οικονομική πολιτική, ασφαλώς δεν είναι ικανοποητική.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Ευχαριστώ, κύριε Πρόεδρε.
Κύριε Υπουργέ όσο μπόρεσα σας άκουσα, γιατί θλιβερό καθήκον με κράτησε έξω από την Αίθουσα.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Τα συλληπητήριά μου.
ΦΩΤΗΣ ΚΟΥΒΕΛΗΣ: Να είστε καλά.
Από όσο σας άκουσα και από όσο πληροφορήθηκα, δεν απαντήσατε συγκεκριμένα στα ερωτήματα που σας θέτει με την επερωτησή του ο Συνασπισμός. Εμείς δεν σας ρωτήσαμε μόνο εάν υπάρχουν ή δεν υπάρχουν επιχειρησιακά σχέδια. Εμείς σας ρωτήσαμε ποια είναι τα επιχειρησιακά σχέδια και αν αυτά εντάσσονται σε ένα συνολικότερο σχεδιασμό για την αντιμετώπιση της συγκεκριμένης καταστάσεως. Και έχω τη γνώμη, ότι θα συμφωνήσετε πως ήταν στοιχειώδης πολιτική υποχρέωσή σας να μας μιλήσετε γι' αυτά τα σχέδια, πολλώ δε μάλλον όταν αναφέρονται ή πρέπει να αναφέρονται σε κομβικά οικονομικά μεγέθη αυτής της ελληνικής οικονομίας. Δεν θα παρακολουθήσω τη θεωρητική σας ανάλυση, όχι γιατί συμφωνώ ή διαφωνώ, αλλά γιατί δεν είναι το ζητούμενο να συμφωνήσουμε ή να διαφωνήσουμε τι είναι ο κρατικομονοπωλιακός καπιταλισμός και πώς πρέπει να προωθείται η αποκρατικοποίηση. Πρέπει όμως να συμφωνήσουμε και εσείς και εμείς και όλες οι πτέρυγες της Βουλής ότι το λιγότερο κράτος με το οποίο προσωπικά και συμφωνώ σε καμία περίπτωση δεν μπορεί να σημαίνει αποσάθρωση των εργασιακών σχέσεων. Δεν νομίζω στο όνομα ποιου σοσιαλισμού ότι σας είναι ευχερές την ώρα που προωθείτε ιδιωτικοποιήσεις να εγκαταλείψετε ως φροντίδα και πολιτική μέριμνα τη διατήρηση των θέσεων εργασίας.
Σας είπε ο κ. Δραγασάκης ότι ανακαλύψατε στην Ιονική, ότι υπάρχουν εργαζόμενοι αφού αυτοί κινητοποιήθηκαν, η Ιονική έκλεισε λόγω της απεργίας των εκεί εργαζομένων και τότε διαπιστώσατε ότι υπάρχουν εργαζόμενοι, με τους οποίους οφείλατε να αναπτύξετε ένα συστηματικό διάλογο για την αντιμετώπιση των προβλημάτων τους και ιδιαίτερα να αντιμετωπίσετε ό,τι έχει σχέση με τη διατήρηση των θέσεων εργασίας.
Στην Ευρωπαϊκή 'Ενωση, στην οποία συχνά-πυκνά αναφέρεσθε, γνωρίζετε ότι όταν προωθείται η οποιαδήποτε ιδιωτικοποίηση, υπάρχει και η σχετική οδηγία και για τον εύλογο χρόνο διαλόγου αλλά και για τη συστηματική φροντίδα που πρέπει να υπάρχει για τη διασφάλιση των θέσεων εργασίας.
Πέστε μου, κύριε Υπουργέ, με την ειλικρίνεια που σας διακρίνει, γιατί σκεφθήκατε τώρα ότι υπάρχει ζήτημα ασφαλιστικών δικαιωμάτων των εργαζομένων στην Ιονική; Είναι ένα παρεμπίπτον ζήτημα; Δεν είναι μια υπόθεση η οποία χρεώνεται ως υποχρέωση σε κάθε υπεύθυνη Κυβέρνηση, όταν με δική της πολιτική ευθύνη το αναλαμβάνει αυτό; Εγώ θα συμφωνήσω μαζί σας, ότι είσθε κυβέρνηση για να λαμβάνετε την πολιτική σας ευθύνη. Αλλά από εκεί και πέρα η πολιτική σας ευθύνη δεν έχει ως στοιχείο και τη διατήρηση της εργασίας που είναι υποχρέωση του όποιου κράτους, της μιας ή της άλλης μορφής είτε υπό τη σοσιαλιστική εκδοχή είτε υπό τη νεοφιλελεύθερη εκδοχή, να εξασφαλίζεται αυτό το δικαίωμα στην εργασία;
Τώρα ανακαλύψατε ότι υπάρχει ασφαλιστικό πρόβλημα σε σχέση με τους εργαζομένους στην Ιονική Τράπεζα. Και βεβαίως δεν είναι ικανή δικαιολογία αυτή που ακούγεται από κάποια κυβερνητικά στελέχη ότι "και εμείς κάναμε λάθος". Υπήρξαν, λέει, λάθη και από τις δύο πλευρές, αλλά και εμείς κάναμε λάθος...
Και το ερώτημά μας είναι πάρα πολύ συγκεκριμένο: Τι θα κάνετε με τους εργαζόμενους, την ώρα που προωθείτε τις ιδιωτικοποιήσεις με το συγκεκριμένο ρυθμό και, όπως εμείς πιστεύουμε, χωρίς να έχετε εξασφαλισμένο ένα ολοκληρωμένο σχέδιο για τις λεγόμενες αποκρατικοποιήσεις ή για τις ιδιωτικοποιήσεις ακριβέστερα;
Τι θα κάνετε για παράδειγμα με αυτούς τους ανθρώπους που κανένας δεν τους εγγυάται την εργασιακή τους θέση και βρίσκονται σε μια δύσκολη εργασιακή ηλικία, είναι σαράντα, σαράντα πέντε ή πενήντα ετών; Θα τους παραδώσετε στο όνομα των ιδιωτικοποιήσεων που επιλέγετε ως κυβερνητική πολιτική βορά στην αγορά της ανεργίας και μάλιστα σε μία ηλικία όπου θα είναι αδύνατον να εξεύρουν νέα εργασία;
Από τα παραδείγματα που σημειώνονται σε πολλές ευρωπαϊκές χώρες, οφείλετε να διδαχθείτε. Κοιτάξτε τι γίνεται παρά τις προσπάθειες και στη Γαλλία και στη Γερμανία και σε άλλες ευρωπαϊκές χώρες που έχουν την ανεργία των μεσαίων ηλικιών, ανεργία η οποία στην κυριολεξία πλήττει την κοινωνική ισορροπία και τραυματίζει τον κοινωνικό ιστό. Δεν το βλέπετε αυτό;
Επίσης, σας ρωτήσαμε με ποια συγκεκριμένα κριτήρια προχωράτε στη διάλυση συγκεκριμένων οργανισμών.
Γιατί θέλετε για παράδειγμα να αλλάξετε το χαρακτήρα του Οργανισμού Σχολικών Κτιρίων; Ποια ανάγκη το επιβάλλει; Ποιον κρατισμό τροφοδοτεί ο Οργανισμός Σχολικών Κτιρίων, όταν ο οργανισμός αυτός, κύριε Αλογοσκούφη, δεν έχει συγκεκριμένη οικονομική πολιτική. Είναι ένα Νομικό Πρόσωπο Δημοσίου Δικαίου το οποίο εποπτεύει με επιτυχία όλα αυτά τα χρόνια την ανέγερση εκπαιδευτηρίων.
Θα μπορούσα να συμφωνήσω ή να διαφωνήσω μαζί σας για τα καταστήματα αφορολογήτων ειδών, τα οποία, ειρήσθω εν παρόδω ας ακουσθεί, αφήνουν είκοσι δισεκατομμύρια (20.000.000.000) δραχμές καθαρό κέρδος στο ελληνικό δημόσιο και έχουν μηδενικές εισφορές στα ασφαλιστικά ταμεία.
Επίσης, οι μισθοί επιβαρύνουν τον ετήσιο κύκλο εργασιών, τον τζίρο, μόνο με 8%, ενώ όλες οι άλλες ΔΕΚΟ επιβαρύνονται με τις αποδοχές των εργαζομένων περισσότερο από 22% και 23%.
Και ερωτώ: Ποια λογική λοιπόν, σας οδηγεί τον ΟΣΚ να τον διαλύσετε, να τον μετατρέψετε σε ανώνυμη εταιρεία και μάλιστα χωρίς να έχετε μιλήσει με σαφήνεια μέχρι αυτήν την ώρα τι θα κάνετε για τις θέσεις εργασίας των εκεί απασχολουμένων, εάν θα διατηρήσετε το νομικό status των εργασιακών σχέσεων και εάν θα διαφυλάξετε τις ασφαλιστικές ρυθμίσεις τις οποίες έχουν μέχρι αυτήν την ώρα οι εργαζόμενοι.
Βεβαίως, κύριοι συνάδελφοι, σας είναι γνωστό ότι η έννοια του κεκτημένου δεν υπάρχει στην έννομη ελληνική τάξη, για να μπορεί ο εργαζόμενος να πει ότι δεν έχεις δικαίωμα να 
 

  



Σελίδα 10465 
μου ανατρέψεις τις εργασιακές ή και τις ασφαλιστικές σχέσεις στο όνομα του κεκτημένου. Εάν όμως δεν υπάρχει το νομικό κεκτημένο, υπάρχει η πολιτική υποχρέωση από τη μεριά σας, κύριε Υπουργέ. Να καταλάβετε ότι δεν είναι δυνατόν να ανατρέψετε βασικούς τομείς των εργασιακών σχέσεων των Ελλήνων πολιτών.
'Οταν ο άλλος εισήλθε σε μια διαδικασία εργασίας, εισήλθε με ένα ορισμένο νομικό καθεστώς. 'Ηξερε πότε θα συνταξιοδοτηθεί, ήξερε ότι δεν θα απολυθεί ει μη μόνον για σπουδαίο λόγο. 'Ηξερε ότι η εργασιακή του σχέση είναι σχέση εργασίας αορίστου χρόνου. Ενδεικτικά τα παραδείγματα, κύριοι συνάδελφοι. Και έρχεται η Κυβέρνηση για όλα αυτά και δεν λέει τίποτε, δεν καταθέτει για να ενημερώσει τη Βουλή των Ελλήνων με πολύ συγκεκριμένο και εξειδικευμένο τρόπο τον επιχειρησιακό σχεδιασμό, με αποτέλεσμα, δικαιολογημένα, να εγείρεται όχι μόνο πολιτικό ερώτημα, κύριε Υπουργέ, αλλά και η αγωνία των Ελλήνων εργαζομένων σ'αυτούς τους οργανισμούς και σ'αυτές τις δημοσιες επιχειρήσεις τις οποίες θέλετε να ιδιωτικοποιήσετε.
Κύριε Υπουργέ, δεν θέλω να επαναλάβω πράγματα που ακούστηκαν και μέσα στην Αίθουσα αυτή, όχι σήμερα, αλλά και έξω από την Αίθουσα, αναφορικά με την Ιονική.
Εγώ θέλω να είμαι απόλυτα ειλικρινής μαζί σας. Λέγεται ότι προωθείτε την ιδιωτικοποίηση της Ιονικής όχι στο όνομα κάποιας πολιτικής επιλογής για το λιγότερο κράτος. Προωθείτε την ιδιωτικοποίησή της στο όνομα κάποιων συμφερόντων ιδιωτικού χαρακτήρα.
Τελειώνει αυτή η Σύνοδος και μπαίνουμε στα Θερινά Τμήματα και δεν προλαβαίνουμε ίσως να σας ζητήσουμε να καταθέσετε το έγγραφο που θα ακούσετε. Αλλά για πέστε μας. Ενήμερος Υπουργός είσθε.
Αναθέσατε σε μία ιδιωτική εταιρεία επώνυμη, τη "ΜΟΝΙΤΟΡ", να επεξεργαστεί ένα σχέδιο για το μέλλον της Ιονικής. Τι εισηγήθηκε, κύριε Υπουργέ, η "ΜΟΝΙΤΟΡ"; Μήπως εισηγήθηκε ως μόνη και αποκλειστική δυνατότητα τη συνένωση της Ιονικής με την Εμπορική Τράπεζα; Γιατί δεν ακολουθείτε την υπόδειξη της "ΜΟΝΙΤΟΡ" εάν και εφόσον αυτή είναι η πρότασή της;
Διάφορα λέγονται. 'Οτι πίσω από τις καθυστερήσεις, πίσω από τις αναμονές καιροφυλακτούν ιδιωτικά συμφέροντα και οργανωμένα οικονομικά κέντρα τα οποία θέλουν να αγοράσουν την Ιονική και μάλιστα απαξιωμένη, αντί πινακίου φακής. Και όλα αυτά προκύπτουν ως ερωτήματα, προβάλλονται ως κριτική ακριβώς, κύριε Υπουργέ. Γιατί δεν μας λέτε συγκεκριμένα τον επιχειρησιακό σας σχεδιασμό, δεν ονομάζετε με πολύ συγκεκριμένο τρόπο τα σχέδιά σας, έτσι ώστε και εμείς να μπορέσουμε να τα ελέγξουμε.
Εγώ δεν σας το κρύβω και δεν σας φιλοφρονώ. Απόψε μου έκανε εντύπωση ο εξαιρετικά πολιτικός τρόπος με τον οποίο αποφύγατε να απαντήσετε στα συγκεκριμένα ερωτήματα. Και αν θεωρητικολογήσατε, αυτό είναι δική σας υπόθεση. Αλλά δική μας υπόθεση και του ελληνικού λαού είναι, πέρα από τη γενικόλογη θεωρία περί των πολιτικών πραγμάτων και των πολιτικών συστημάτων, τι γίνεται με την πορεία αυτού του τόπου και τι γίνεται με τις δημόσιες επιχειρήσεις, τις οποίεςν δεν φτιάξαμε εμείς, κύριε Υπουργέ.
Αυτές τις δημόσιες επιχειρήσεις τις έκανε και η Νέα Δημοκρατία, τις συντηρήσατε και εσείς και οδηγήσατε εκεί έναν ατέλειωτο κόσμο, χωρίς κανένα σχέδιο. Και αυτόν τον κόσμο σήμερα θέλετε να τον παραδώσετε στην αγορά της ανεργίας χωρίς να έχει προηγηθεί το οποιοδήποτε πρόγραμμα εξυγίανσης.
Τις χιλιάδες των εργαζομένων στα catering δεν τις έβαλε ο Συνασπισμός της Αριστεράς και της Προόδου. Τον υπερπληθυσμό της Ολυμπιακής είναι προφανές ότι δεν τον διορίσαμε εμείς, όπως, δεν διορίσαμε και τα διοικητικά συμβούλια της Ολυμπιακής. Εσείς τα διορίσατε, κύριοι συνάδελφοι της Νέας Δημοκρατίας και εσείς, κύριε Υπουργέ και οι δικές σας κυβερνήσεις.
Επομένως εαυτούς σας να αιτιάσθε και όχι τον 'Ελληνα εργαζόμενο, ο οποίος σήμερα απεργεί και κινητοποιείται ακριβώς για να διατηρήσει τη θέση εργασίας.
Και ερωτώ απευθυνόμενος σε εσάς και τον κάθε καλοπροαίρετο: Κύριοι συνάδελφοι, όταν ο άλλος είναι σαράντα πέντε ή πενήντα χρονών και κινδυνεύει η θέση εργασίας του, δεν θα απεργήσει; Δεν θα κινητοποιηθεί; Τι θέλετε να κάνει όταν είναι βέβαιο ότι θα οδηγηθεί μέσα σε λίγο καιρό σε μία εργασιακή αβεβαιότητα και θα κινδυνεύσει το εισόδημά του;
Αυτά είναι ερωτήματα, στα οποία οφείλετε να απαντήσετε, κύριε Υπουργέ.
Κύριε Πρόεδρε, τελειώνοντας, θέλω να πω τα εξής: Υπάρχει μία κοινωνική αναστάτωση, κύριε Υπουργέ. Εάν δεν την βλέπετε, ειλικρινά λυπάμαι. Κινείσθε σε έναν μονόδρομο με αυταρχισμό και αλαζονεία. Δεν ξέρω πού υπολογίζετε, αλλά πρέπει να συνυπολογίσετε ότι αυτός ο μονόδρομός σας διαταράσσει την ισορροπία αυτής της κοινωνίας. Την ώρα που ιδιωτικοποιείτε πρέπει να λάβετε υπόψη σας ότι πρέπει να εγγυηθείτε -αυτό οφείλει να κάνει κάθε υπεύθυνη κυβέρνηση- το εισόδημα του μισθωτού, που την τελευταία δεκαετία έχει μειωθεί σε ποσοστό μεγαλύτερο και από το 18%. Και βεβαίως, δεν περιμένω να κάνετε ανακατανομή του εισοδήματος προς όφελος των εργαζομένων.
Εκείνο το οποίο διεκδικούμε είναι τουλάχιστον να διατηρήσετε το εισόδημα των εργαζομένων. Δεν φιλοδοξούμε ότι θα μειώσετε τις θέσεις ανεργίας. Τουλάχιστον, μην αυξήσετε την ανεργία. Η πολιτική σας όμως είναι μία πολιτική παραδομένη σε συντηρητικές απόψεις και αντιλήψεις.
Κάνετε όμως και κάτι άλλο. Ομνύετε στο όνομα της ΟΝΕ και της Ευρωπαϊκής 'Ενωσης για να δικαιολογήσετε πράγματα που καμία Ευρωπαϊκή 'Ενωση και καμία ΟΝΕ δεν σας επιτάσσει. 'Εχετε μπει στην επιλογή, με μία μανία, κύριε Υπουργέ, να πιάσετε τα χρονοδιαγράμματα της ΟΝΕ. Εγώ σας λέω ότι το πιθανότερο είναι να τα πιάσετε. Οφείλετε όμως, να πείτε από σήμερα στον ελληνικό λαό ποια θα είναι η επόμενη ημέρα από την ένταξη της χώρας στην ΟΝΕ, όταν θα έχετε ξεπουλήσει τα πάντα, όταν δεν θα έχει μείνει οικονομικός ιστός ικανός να οδηγήσει σε παραγωγή. Η επόμενη μέρα της ΟΝΕ είναι η κρίσιμη, κύριε Υπουργέ.
Για όλα αυτά όμως σιωπάτε. Και η σιωπή σας αναμφισβήτητα -και πιστέψτε με, δεν κάνω εύκολη αντιπολίτευση- εάν δεν ελέγχεται ως ύποπτη, τουλάχιστον η πολιτική σας ελέγχεται για τον ευκαιριακό, τον τυχαίο και τον αποσπασματικό τρόπο με τον οποίο ενεργείτε. Και όλα αυτά είναι χαρακτηριστικά μιας κυβερνητικής πολιτικής που απειλεί στην κυριολεξία τούτον τον τόπο.
ΠΡΟΕΔΡΕΥΩΝ (Νικόλαος Κατσαρός): Ο κ. Κολοζώφ έχει το λόγο.
ΟΡΕΣΤΗΣ ΚΟΛΟΖΩΦ: Κύριοι συνάδελφοι, είναι γεγονός ότι η βασική πολιτική που ασκείται τα τελευταία χρόνια από την Κυβέρνηση είναι η προσπάθειά της να προωθήσει τους στόχους της ιδιωτικοποίησης. Επίσης, είναι γεγονός ότι η ίδια δεν έφερε για συζήτηση αυτό το ζήτημα στη Βουλή. Χρειάστηκαν οι παρεμβάσεις των κομμάτων με τις επερωτήσεις τους, παλιότερα η δική μας, σήμερα του Συνασπισμού, για να κάνουμε μία συζήτηση γύρω από αυτό το ζήτημα.
Σήμερα ζούμε μία πραγματικότητα. Βλέπουμε πως η Κυβέρνηση με βίαιο τρόπο προωθεί τις ιδιωτικοποιήσεις όλων των δημοσίων επιχειρήσεων.
Και ας το διασκεδάζει ο κύριος Υπουργός, λέγοντας ότι: "'Οχι, προς Θεού, τα λιμάνια δεν θα πουληθούν!" Δεν θα πουληθούν οι εγκαταστάσεις, αλλά θα δοθεί η λειτουργία τους στους ιδιώτες.
Μα γενικά, αν δείτε μέσα από τι περνάει η ιδιωτικοποίηση, ιδιαίτερα στους μεγάλους οικονομικούς οργανισμούς, χρειάζεται και εκεί πέρα μια συστηματική προσπάθεια.
Προχωράει στις ιδιωτικοποιήσεις των δημόσιων επιχειρήσεων. Προωθεί αλλαγές στις εργασιακές σχέσεις. Προωθεί αλλαγές στο ασφαλιστικό σύστημα, που πάει προς την ανατροπή του. Με γρήγορους ρυθμούς, ολοκληρώνει το θεσμικό πλαίσιο, που ακριβώς της επιτρέπει να κάνει αυτά τα βήματα. Αυτήν την περίοδο προωθεί τα πρακτικά μέτρα, που θα ολοκληρώσουν αυτό που εμείς ονομάζουμε "ξεπούλημα της περιουσίας του κράτους" και αυτό που εσείς ονομάζετε 
 

  



Σελίδα 10466 
"ιδιωτικοποίηση".
Μας περιμένει -όλοι το γνωρίζουμε, άλλωστε αρκεί να ανοίξεις οποιαδήποτε εφημερίδα- ένα πολύ θερμό καλοκαίρι! Και όπως συνήθως γίνεται, όταν πρόκειται για τέτοια ζητήματα, που θίγουν τα συμφέροντα του ελληνικού λαού, προωθούνται στα Θερινά Τμήματα της Βουλής, για να υπάρξουν λιγότερες αντιστάσεις. Θα έρθουν το καλοκαίρι στα Θερινά Τμήματα τα ζητήματα των εργασιακών σχέσεων, τα ζητήματα των αλλαγών στο ασφαλιστικό σύστημα, αδιαφορώντας για τις συνέπειες, που θα έχουν αυτές οι ρυθμίσεις στη ζωή του λαού μας, που προσφέρεται σήμερα βορά στα συμφέροντα του μεγάλου ντόπιου και ξένου κεφαλαίου ανυπεράσπιστος.
Η Κυβέρνηση, με αυταρχικό τρόπο, προωθεί αυτήν τη διαδικασία, βάζοντας στην άκρη και τα τελευταία προσχήματα, που προσπάθησε να προβάλει προηγούμενα με το δήθεν κοινωνικό διάλογο με τους εργαζόμενους. Προχωράει προκλητικά στην ανατροπή των όποιων μέτρων προστάτευαν, έστω και ελάχιστα, τους εργαζόμενους. Η θέση πως δεν υπάρχουν κεκτημένα, σήμερα αποτελεί το χρυσό κανόνα του Πρωθυπουργού και της Κυβέρνησης.
Τα επιχειρήματα, που επιστρατεύει η Κυβέρνηση για να στηρίξει τις ιδιωτικοποιήσεις, θα σας τα απαριθμήσω. 'Ομως, πολύ πιο γλαφυρά τα απαρίθμησε ο Κοινοβουλευτικός Εκπρόσωπος της Νέας Δημοκρατίας προηγουμένως. Δεν βρήκα καμία διαφορά με αυτά που διακηρύσσουν οι Υπουργοί των παραγωγικών Υπουργείων.
Υπερχρέωση των επιχειρήσεων και οι κακές υπηρεσίες, που προσφέρουν οι επιχειρήσεις αυτές.
Δεν υπάρχει ορθολογική διαχείριση και επομένως, δεν είναι ανταγωνιστικές.
Οι εργαζόμενοι είναι δήθεν αδιάφοροι.
Οι εργασιακές σχέσεις πρέπει να είναι πιο ευέλικτες, χωρίς τις σημερινές αγκυλώσεις, που επιβαρύνουν τις επιχειρήσεις, κάνοντας πιο ανταγωνιστικά τα προϊόντα τους.
Προηγουμένως, ο κύριος Υπουργός, όταν τον διέκοψα και είπα ότι "εν πάση περιπτώσει, αφού είναι κερδοφόρες, γιατί τις πουλάτε;", μου έφερε ακριβώς αυτό το επιχείρημα: Το πόσο κερδίζουν και το πόσο περισσότερο θα κερδίζουν, αν πάνε στους ιδιώτες.
Κύριοι Βουλευτές, όλοι σας γνωρίζετε, σε όλες τις πτέρυγες αυτού του Κοινοβουλίου, ποια είναι η πραγματικότητα, ποια είναι η αλήθεια.
Σχετικά με τις υπερχρεώσεις των ΔΕΚΟ, γνωρίζετε ότι αυτές οφείλονται -αυτός είναι ένας από τους λόγους- στην ειδική τιμολογιακή πολιτική, που ασκούν αυτές οι επιχειρήσεις. Συχνά-πυκνά, φέρνονται τα πιο χαρακτηριστικά παραδείγματα. Εγώ δεν έχω χρόνο να δώσω πολλές λεπτομέρειες. Θα αναφέρω όμως χαρακτηριστικά για τη Δ.Ε.Η., το σκάνδαλο με την "ΠΕΣΙΝΕ": 23,74 δραχμές πουλιέται το κιλοβάτ στις οικίες, 6,93 δραχμές πουλιέται στην "ΠΕΣΙΝΕ". Και υπάρχει μία διαβάθμιση για τις άλλες επιχειρήσεις.
Η ΕΥΔΑΠ, η ΑΓΕΤ, οι εταιρείες λιπασμάτων, ο ΟΤΕ που είναι και στην ημερήσια διάταξη σήμερα για τη χρήση δικτύου από τις ιδιωτικές εταιρείες της κινητής τηλεφωνίας, πληρώνουν δέκα φορές λιγότερο απ' ό,τι οι καταναλωτές της.
Είναι μύθος πως οι επιχειρήσεις δημόσιου χαρακτήρα δεν είναι παραγωγικές γιατί είναι δημόσιες. Πάρα πολλές επιχειρήσεις παρά τη λαθεμένη πολιτική που ασκήθηκε και τη λεηλασία που υπέστησαν, είχαν πολλαπλά κέρδη σε σχέση με αντίστοιχες επιχειρήσεις του ιδιωτικού τομέα. Αν κάνετε τέτοιες συγκρίσεις θα βγάλετε τα συμπεράσματά σας. 
Το θέμα της ΑΓΕΤ. Ηταν κερδοφόρα όμως ήταν μονοπωλιακή, εντάξει. Αν δούμε τα ΕΛΔΑ και τα συγκρίνουμε με τα διϋλιστήρια Βαρδινογιάννη, θα διαπιστώσουμε ότι είναι μεγαλύτερη η παραγωγικότητα και περισσότερα τα κέρδη παρά το ότι προσφέρουν στον καταναλωτή καλύτερες τιμές.
ΣτονΟΣΕ σύμφωνα με τη μελέτη της ΠΛΑΝΟΖΕ που εκπονήθηκε το 1995 για τη διαμόρφωση του επιχειρησιακού σχεδίου του Οργανισμού, η παραγωγικότητα είναι πολύ ικανοποιητική, ίσως από τις καλύτερες στην Ευρώπη.
Κύριοι Βουλευτές, θα μπορούσα να συνεχίσω και να αναφερθώ και σε μια σειρά από άλλα ζητήματα. Ακόμα και για την ίδια την Ολυμπιακή τα είχαμε πει όταν συζητούσαμε.
Γνωρίζουμε πολύ καλά πως οι ιδιωτικοποιήσεις γίνονται μόνο για την εξυπηρέτηση του μεγάλου κεφαλαίου και για κανέναν άλλο λόγο. Γνωρίζετε πως έγινε τον τελευταίο ιδιαίτερα καιρό, συστηματική προσπάθεια υπονόμευσης πολλών δημόσιων επιχειρήσεων. Να πάρουμε τους ελληνικούς σιδηρόδρομους, τον ΟΣΕ; 'Ολος ο σχεδιασμός για τα μεγάλα έργα στην πρώτη του μορφή περιείχε μέσα και το σιδηροδρομικό δίκτυο, γιατί είναι πολύ φυσιολογικό. Είτε πάμε προς το νότο με τη σήραγγα του Αρτεμισίου είτε πάμε προς το δρόμο Αθηνών-Κορίνθου είτε πάμε προς άλλες κατευθύνσεις στο Ρίο-Αντίρριο, τα αρχικά σχέδια προέβλεπαν και το σιδηρόδρομο. Δεν προωθούνται. Γιατί δεν προωθούνται; Αυτή η επιλογή κάποιους συμφέρει και κάποιους δεν συμφέρει. Και φυσικά, συμφέρει τις αυτοκινητοβιομηχανίες.
Κύριε Πρόεδρε, βλέπω ότι ο χρόνος μου τελειώνει. 'Εκανα μεγάλο λάθος με το χρόνο, έβλεπα το χρόνο που έτρεχε και δεν είδα το τέλος του χρόνου.
ΠΡΟΕΔΡΕΥΩΝ (Νικόλαος Κατσαρός): Θα έχετε μια μικρή ανοχή. 
ΟΡΕΣΤΗΣ ΚΟΛΟΖΩΦ: Παρακαλώ να έχω την ανοχή σας και θα τελειώσω αμέσως.
ΠΡΟΕΔΡΕΥΩΝ (Νικόλαος Κατσαρός): Θα την έχετε, κύριε Κολοζώφ.
ΟΡΕΣΤΗΣ ΚΟΛΟΖΩΦ: Μ'αυτήν την υπονόμευση άνοιξε ο δρόμος για τις ιδιωτικοποιήσεις. 'Ομως, οι ιδιωτικοποιήσεις δεν γίνονται, κύριε Υπουργέ -το ξέρετε πάρα πολύ καλά- εάν αφήσετε τα πράγματα όπως έχουν. Ο ιδιώτης δεν θα πάρει αυτές τις επιχειρήσεις αν δεν αλλάξετε τις εργασιακές σχέσεις, αυτό που ονομάζουν οι βιομήχανοι βαρίδια, αγκυλώσεις, αυτό που λέει η Λευκή Βίβλος, αυτό που λένε οι κατευθύνσεις της Ευρωπαϊκής 'Ενωσης. Και ας λένε ορισμένοι συνάδελφοι εδώ πέρα ότι δεν είναι θέμα Ευρωπαϊκής 'Ενωσης είτε Διεθνούς Νομισματικού Ταμείου η κατεύθυνση είναι αυτή. Αυτή είναι η κατεύθυνση και μέσα σ' αυτά τα πλαίσια πάτε και σεις να εφαρμόσετε αυτήν την πολιτική. Και επειδή δεν σας βγαίνει, επειδή βρίσκετε αντιστάσεις, ασκείτε αυτό που ασκεί το κράτος. Και το κράτος δεν είναι ουδέτερο, κύριε Υπουργέ, και το ξέρετε πολύ καλά. Είδα ότι είσθε μελετητής του Λένιν και του Μάρξ και ξέρετε πολύ καλά, ότι το κράτος δεν είναι ουδέτερο. Το κράτος παίρνει θέση. Και η θέση που παίρνει το κράτος το δικό σας είναι υπέρ των συμφερόντων του μονοπωλίου, υπέρ των συμφερόντων των βιομηχάνων. Κτυπάτε τους εργαζόμενους που υπερασπίζονται τη δουλειά τους, που υπερασπίζονται τη θέση τους, που υπερασπίζονται τη παιδεία, που υπερασπίζονται το ψωμί τους. Τους κτυπάτε! Στρατοκρατείτε ολόκληρες περιοχές, όπως έγινε στην Ολυμπιάδα. Είμαστε η μόνη χώρα στο κόσμο -βρείτε μου μια άλλη χώρα- που στέλνει έξι χιλιάδες εργαζόμενους στα δικαστήρια γιατί διαμαρτύρονται.
Βρείτε μου μια άλλη χώρα στην Ευρώπη, που να χρησιμοποιείται ο κατασταλτικός μηχανισμός με τον τρόπο που χρησιμοποιείται σήμερα στη χώρα μας. Και στην Ευρώπη γίνονται κινητοποιήσεις, κύριε Υπουργέ, αλλά δεν παίρνονται τέτοια μέτρα.
Το τελευταίο -και κλείνω με αυτό, κύριε Πρόεδρε- στο οποίο δεν είδα να παίρνετε θέση σαν Κυβέρνηση, είναι η χθεσινή απόφαση του Αρείου Πάγου. Εξωφρενική. 'Οταν η απεργία κηρύσσεται παράνομη και καταχρηστική και απεργήσει ένας εργαζόμενος, αυτόματα μπορεί να απωλυθεί. Χάνει το δικαίωμα της εργασίας. Το 99% των δικαστικών αποφάσεων που παίρνονται στη χώρα μας, κύριε Υπουργέ -το ξέρετε πολύ καλά- και γι'αυτό είναι υπεύθυνο το κράτος, βγάζουν τις απεργίες των εργαζομένων παράνομες και καταχρηστικές.
Η Κυβέρνηση με τη βία πάει να περάσει μια πολιτική, που δεν μπορεί να περάσει στον ελληνικό λαό και θα το βρείτε μπροστά σας. Η βία ποτέ δεν είναι καλός σύμβουλος ούτε και η συκοφαντία.
ΠΡΟΕΔΡΕΥΩΝ (Νικόλαος Κατσαρός): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.
 

  



Σελίδα 10467 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, συζητείται σήμερα, με αφορμή την επερώτηση του Συνασπισμού, ένα επίκαιρο, αλλά και κορυφαίο, σημαντικό θέμα, οικονομικό, κοινωνικό και πολιτικό, που αφορά το δημόσιο τομέα και την ιδιωτικοποίησή του όπως αυτή προωθείται από την Κυβέρνηση.
Και ενώ είναι τόσο σημαντικό αυτό το θέμα, βλέπουμε ότι η Κυβέρνηση υποβάθμισε και σήμερα τη συζήτηση αυτή στη Βουλή για να αποδείξει για πολλοστή φορά πόσο άδικο έχει, πόσο ανακριβής είναι σ'αυτά που υποστηρίζει μέσα από κάποια ΜΜΕ ότι δήθεν θέλει το διάλογο, αφού εδώ στη Βουλή, στο ναό της δημοκρατίας, αρνείται ουσιαστικά σήμερα το διάλογο, όπως προκύπτει από την απουσία και του Υπουργού Εθνικής Οικονομίας και της Υπουργού Ανάπτυξης στην οποία απευθύνεται η επερώτηση.
Ασφαλώς τυπικά είναι εντάξει η Κυβέρνηση με τον Κανονισμό της Βουλής. Θα μπορούσε να στείλει τον οποιονδήποτε Υφυπουργό ακόμα και τον Υφυπουργό Πολιτισμού. Τυπικά, θα ήταν εντάξει. Μα, αυτό της καταλογίζουν οι εργαζόμενοι, αυτό της καταλογίζουν τα κόμματα της Αντιπολίτευσης, ότι η Κυβέρνηση σ'αυτές τις κρίσιμες για την οικονομία, τη χώρα, την κοινωνία, το λαό στιγμές, προσφεύγει σε τυπικές διαδικασίες και αρνείται τον ουσιαστικό διάλογο και με τους εργαζόμενους και με το λαό, αλλά και με τα Κόμματα μέσα στη Βουλή.
'Ετσι είναι υποκριτικά όλα όσα διακηρύσσει αυτές τις μέρες ο Υπουργός Εθνικής Οικονομίας, ο Υπουργός Εργασίας, ο Υπουργός Παιδείας, γιατί φαίνεται ότι έχουν κάνει λαθεμένους υπολογισμούς.
Φαίνεται καθαρά και από τη σημερινή συζήτηση και την υποβάθμισή της στην ουσία, ότι η Κυβέρνηση πιστεύει -ιστορικά, ανιστόρητη αποδεικνύεται- ότι με τη χρήση των ΜΑΤ, με τη χρήση της βίας, χωρίς να φταίνε τα αστυνομικά όργανα -ξεκαθαρίζουμε τη θέση μας- και με την προσφυγή στη δικαιοσύνη -όπως γινόταν το 1974-1981 με τον αντεργατικό νόμο 330- κηρύσσει κατά μονότονο τρόπο παράνομες και καταχρηστικές τις απεργίες των εργαζομένων, και ότι έτσι θα μπορέσει να περάσει αυτήν την αδιέξοδη οικονομικά και κοινωνικά πολιτική της, για να υπηρετήσει τελικά τους ισχυρούς στην Ευρώπη και στην Ελλάδα, σε βάρος των συμφερόντων της ελληνικής οικονομίας, αλλά και της πλειοψηφίας του ελληνικού λαού.
Καταγγέλλουμε αυτήν την έλλειψη ουσιαστικού διαλόγου και σήμερα μέσα στη Βουλή από την πλευρά της Κυβέρνησης, για να αντιληφθεί έτσι ο ελληνικός λαός ότι αυτή η Κυβέρνηση ακολουθεί συνειδητά το δρόμο του αυταρχισμού, τον αντιδημοκρατικό δρόμο, προκειμένου τελικά να υποθηκεύσει το μέλλον αυτού του τόπου και αυτού του λαού.
Κυρίες και κύριοι συνάδελφοι, είχα την ευκαιρία πριν από ένα μήνα να δημοσιεύσω ένα άρθρο σε μία εφημερίδα αθηναϊκή για το δημόσιο τομέα και τις ιδιωτικοποιήσεις. Εκεί ανέφερα συγκριτικά στοιχεία. Ανέφερα τι έγινε στη δεκαετία του '80 και στην Ασία και στην Ευρώπη, όπου επιχειρήθηκαν ιδιωτικοποιήσεις. Απ' αυτήν τη συγκριτική μελέτη για τη δεκαετία του '80, που δεν επιδέχεται αμφισβήτηση, αποδεικνύεται ότι είναι άνθρακες ο θησαυρός της ιδιωτικοποίησης που θα λύσει δήθεν το ζήτημα της παραγωγικότητας, που θα μειώσει τα ελλείμματα, που θα συμβάλει δήθεν στην ανάπτυξη της χώρας.
Παρατηρήσαμε αυτήν τη δεκαετία του '80 σε όλες τις χώρες που έγιναν ιδιωτικοποιήσεις, που δεν είναι υγιής οικονομικός τρόπος στη μείωση των ελλειμμάτων, του πληθωρισμού και της παραγωγικότητας, ότι τα αποτελέσματα ήταν από αρνητικά μέχρι ελάχιστα θετικά. Είδαμε ότι σε πολλές χώρες δημόσιες επιχειρήσεις που ιδιωτικοποιήθηκαν επειδή είχαν αρνητικά αποτελέσματα οδηγήθηκαν και στο κλείσιμο. Ορισμένες δε απ' αυτές αναγκάστηκε να τις ξαναπάρει πάλι το κράτος για να τις λειτουργήσει, επειδή είχαν στρατηγική σημασία για την οικονομία και την κοινωνία των χωρών αυτών.
Το Δημοκρατικό Κοινωνικό Κίνημα θεωρεί αδιέξοδη αυτήν την πολιτική που εφαρμόζει η Κυβέρνηση. Θεωρεί ότι αυτή η πολιτική της ιδιωτικοποίησης ή της "μετοχοποίησης" που η Κυβέρνηση βρήκε αυτόν τον όρο γιατί δεν τολμάει να στηρίξει τη δική της πολιτική στο λαό -γιατί ξέρει ότι είναι βλαπτική για την Ελλάδα, την οικονομία και το λαό- κερδοφόρων, στρατηγικής σημασίας για την οικονομία και την κοινωνία, επιχειρήσεων όπως είναι ο Ο.Τ.Ε., η Ολυμπιακή, η Πολεμική Βιομηχανία, οι συγκοινωνίες, είναι μεγάλο λάθος, πέρα από το ότι οι διαδικασίες είναι αδιαφανείς, γιατί οδηγούμαστε στον αφελληνισμό των μέσων παραγωγής, οδηγούμαστε στον αφελληνισμό της ελληνικής οικονομίας, παραδίνουμε τα βασικά μέσα παραγωγής στις πολυεθνικές εταιρείες, στις μεγάλες ευρωπαϊκές και διεθνείς εταιρείες ή σε κάποιους μέσα στην Ελλάδα μεγαλοεπιχειρηματίες που μετριώνται στα δάκτυλα των δύο χεριών. Πραγματικά οδηγούμε σε ύφεση την οικονομία σε μόνιμη βάση. Οδηγούμε σε μεγάλη έξαρση την ανεργία και σε προβλήματα την νεολαία, αλλά και την πλειοψηφία του ελληνικού λαού.
Δεν έχω χρόνο για να αναπτύξω αναλυτικά τις θέσεις του ΔΗ.Κ.ΚΙ., που είναι ότι χρειάζεται και ο δημόσιος τομέας με περιορισμένους στρατηγικούς τομείς της οικονομίας και κοινωνίας και ο ιδιωτικός τομέας με έμφαση τη μικρομεσαία επιχείρηση, μια και δεν έχουμε εθνική μεγαλοαστική τάξη ούτε μεγάλη βιομηχανία, αλλά και ο κοινωνικός τομέας.
Θα πρέπει και οι τρεις και όχι μόνο ο δημόσιος τομέας, να εκσυγχρονιστούν άμεσα, με επενδύσεις σύγχρονης τεχνολογίας, για να βελτιώσουν την ποιότητα των παρεχομένων υπηρεσιών και των παραγομένων αγαθών, για να στηρίξουν και να βοηθήσουν και τον ιδιωτικό και κοινωνικό τομέα. Θα πρέπει οι τρεις τομείς να λειτουργήσουν παράλληλα, συμπληρώνοντας ο ένας τον άλλο στα πλαίσια ενός αποκεντρωμένου δημοκρατικού προγραμματισμού. Μόνο έτσι θα ενεργοποιήσουμε, με παράλληλη πολιτική κοινωνικής προστασίας, το σύνολο του ελληνικού λαού. Μόνο έτσι θα δώσουμε όραμα και προοπτική στη νεολαία, αλλά και σε όλο τον ελληνικό λαό. Μόνο έτσι θα μπορέσουμε να διασφαλίσουμε εργασιακή ειρήνη όχι με αφαιρέσεις είτε αποδοχών είτε συλλογικών και ατομικών δικαιωμάτων των εργαζομένων. Μόνο έτσι θα μπορέσουμε πραγματικά να οδηγήσουμε την οικονομία σε μία δυναμική πορεία στην Ενωμένη Ευρώπη αλλά και στο διεθνές περιβάλλον, ώστε να συμμετάσχουμε με τη μερίδα που μας αναλογεί και στον ευρωπαϊκό και στο διεθνή καταμερισμό εργασίας.
Αυτή η πολιτική που εφαρμόζει η Κυβέρνηση και την οποία σαφώς στηρίζει η Νέα Δημοκρατία -είναι γνωστή στον ελληνικο λαό για τις συντηρητικές νεοφιλελεύθερες απόψεις- οδηγεί πράγματι μελλοντικά σε μία κατάσταση, που φαντάζεσθε, κύριοι συνάδελφοι, τι θα γίνει αν συνεχιστεί αυτή η ιδιωτική επενδυτική άπνοια. Και υπάρχει τέτοια κατάσταση τα τελευταία οκτώ χρόνια, παρ' ότι και η Νέα Δημοκρατία και το ΠΑ.ΣΟ.Κ. τα έδωσαν όλα στους μεγαλοεπιχειρηματίες, δήθεν για να σωρεύσουν κεφάλαιο, να κάνουν επενδύσεις και να δημιουργήσουν ανάπτυξη και θέσεις εργασίας. Αντιλαμβάνεσθε τι θα γίνει, αν πουληθούν, όπως πάτε και το κάνετε, αυτές οι κερδοφόρες στρατηγικής σημασίας για την οικονομία δημόσιες επιχειρήσεις, αντί να τις εκσυγχρονίσετε και να τις εξυγιάνετε;
Το κράτος δεν θα έχει μοχλό παρέμβασης, ακόμη και με τη δική σας λογική τη νεοφιλελεύθερη, όχι στην αγορά αλλά στην ανάπτυξη για να περιορίσετε το μεγάλο κοινωνικό πρόβλημα της ανεργίας. Αντιλαμβάνεσθε πού οδηγείτε τη χώρα με αυτό το ξεπούλημα κερδοφόρων στρατηγικής σημασίας επιχειρήσεων;
Για την Ιονική, ποια είναι η λογική σας; Δεν την έχετε πει μέχρι τώρα στον ελληνικό λαό. 'Εθεσα το ζήτημα που θα σας πω και προχθές με αφορμή συζήτησης επίκαιρης ερώτησης προς τον Πρωθυπουργό, ο οποίος δεν απήντησε καθόλου. Και αυτό καθιστά ένοχο τον κύριο Πρωθυπουργό και την Κυβέρνησή του. Επαναλαμβάνω το ίδιο ερώτημα: Εδώ και τώρα καταθέστε στη Βουλή την έκθεση της MONITOR, στην οποία κατέβαλε διακόσια εξήντα εκατομμύρια η κρατική Ιονική Τράπεζα, για να κάνει προτάσεις για τον εκσυγχρονισμό της. Δεν την καταθέτε. Γιατί; Δικό σας τσιφλίκι είναι; Τα διακόσια
 

  



Σελίδα 10468 
εξήντα εκατομμύρια, είναι εκατομμύρια του ελληνικού λαού. Γιατί αρνείσθε επίμονα να καταθέσετε αυτήν την έκθεση; Γιατί ακριβώς εκεί δεν σας λέει για ιδιωτικοποίηση, όπως πάτε να κάνετε για να εξυπηρετήσετε συγκεκριμένη εταιρεία, συγκεκριμένο ιδιώτη.
Σας καλώ αυτήν τη στιγμή, κύριε Υφυπουργέ, να καταθέσετε αυτήν την έκθεση της MONITOR, στην οποία πλήρωσε διακόσια εξήντα εκατομμύρια η διοίκηση της κρατικής Ιονικής Τράπεζας. Αν δεν την καταθέσετε, σας καταγγέλλουμε από αυτό το Βήμα ότι δολίως ενεργείτε στο θέμα της Ιονικής Τράπεζας, ότι αποκρύπτετε την αλήθεια από τους εργαζόμενους, από τον ελληνικό λαό και από τη Βουλή και ότι σκοπός σας είναι όχι να αντιμετωπίσετε τα προβλήματα του τραπεζικού συστήματος, αλλά να εξυπηρετήσετε και να διευκολύνετε τα συμφέροντα συγκεκριμένης ιδιωτικής τράπεζας και συγκεκριμένου επιχειρηματία που είναι κοινό μυστικό στον ελληνικό λαό αλλά και στα κόμματα ότι είναι κομματικός φίλος της σημερινής Κυβέρνησης και του Πρωθυπουργού.
Το τονίζω: Αν δεν καταθέσετε σήμερα -το βάζω για δεύτερη φορά, την πρώτη στον Πρωθυπουργό και τη δεύτερη σε σας- αυτήν την έκθεση, τότε πραγματικά ανοίγετε τις πόρτες για άλλους δρόμους.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΠΑ.ΣΟ.Κ., κ. Σφυρίου έχει το λόγο.
ΚΟΣΜΑΣ ΣΦΥΡΙΟΥ: Κύριοι συνάδελφοι, θα μπορούσε κανείς να δεχθεί τα πολιτικά επιχειρήματα, να ακούσει την αντίθετη άποψη, όπως διατυπώνεται από την Αντιπολίτευση και να συμμετάσχει υπεύθυνα σε έναν διάλογο γύρω από το επίμαχο θέμα που συζητάμε. Νομίζω ότι αυτό το αποδεχόμαστε όλοι σαν κανόνα του κοινοβουλευτικού διαλόγου. Εκείνο το οποίο απορρίπτουμε και μάλιστα με εντονότατο τρόπο είναι η ανευθυνότητα με την οποία εκτοξεύονται καταγγελίες και προσωπικές κατηγορίες, οι οποίες είναι και ανεύθυνες και αστήρικτες και επικίνδυνες. 'Οταν ο Πρόεδρος του ΔΗ.Κ.ΚΙ. καταγγέλει ότι τάχα "η ιδιωτικοποίηση της Ιονικής πηγαίνει προς συγκεκριμένο κομματικό ή προσωπικό φίλο του Πρωθυπουργού" αυτά είναι απαράδεκτα, επικίνδυνα και βεβαίως δεν έχουν καμία σχέση με την πραγματικότητα.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Να καταθέσετε την έκθεση.
ΚΟΣΜΑΣ ΣΦΥΡΙΟΥ: Θα απαντήσει η Κυβέρνηση. Εγώ αποκρούω, με εντονότατο τρόπο, τέτοιου είδους κατηγορίες, οι οποίες δεν έχουν καμία σχέση με την πραγματικότητα και δεν συμβάλλουν στον κοινοβουλευτικό διάλογο. Με δεδομένο ότι είναι γνωστό πως η όποια απόφαση λάβει στις 19 του μηνός η μητρική εταιρεία και κύριος μέτοχος της Ιονικής Τράπεζας, στη γενική της συνέλευση, θα ληφθεί με διαδικασία απόλυτα διαφανή και κατοχυρωμένη βάσει της ισχύουσας ελληνικής νομοθεσίας και της διεθνούς πρακτικής, μέσω του Χρηματιστηρίου Αξιών Αθηνών και επομένως ανοικτή και δημόσια, προς οποιονδήποτε εκδηλώσει ενδιαφέρον σε αυτήν τη διαδικασία ιδιωτικοποίησης. Εφόσον αυτή η διαδικασία είναι γνωστή, είναι απαράδεκτο να γίνονται τέτοιες καταγγελίες αστήρικτες για τη δημιουργία εντυπώσεων για να τροφοδοτηθούν αύριο οι στήλες των εφημερίδων.
Αν μιλάμε με σοβαρότητα και υπευθυνότητα για το τι πρέπει να γίνει στη δομή της ελληνικής κοινωνίας -έχουμε μιλήσει πάρα πολλές φορές για την ανάγκη διαρθρωτικών και δομικών αλλαγών- πρέπει να μιλάμε με στοιχεία και επιχειρήματα και όχι με τέτοιου είδους "ρουκέτες" για να τροφοδοτηθούν αύριο οι στήλες των εφημερίδων και τα παραπολιτικά.
(Στο σημείο αυτό την Προεδρική 'Εδρα καταλάμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
'Ερχομαι στην ουσία του θέματος. Αφορά την προοπτική των επιχειρήσεων στρατηγικής σημασίας της χώρας μας. 'Εχει τονισθεί κατ' επανάληψη, ότι οι επιχειρήσεις που είναι στο δημόσιο τομέα και είναι στρατηγικής σημασίας (και μάλιστα ιδιαίτερης σημασίας για το ελληνικό κοινωνικό σύνολο), θα παραμείνουν κάτω απο τον έλεγχο του ελληνικού δημοσίου. 'Εχει τονισθεί πως άλλες απ' αυτές θα παραμείνουν κατά 100% υπό τον έλεγχο του ελληνικού δημοσίου, ακόμη και σε εκείνες τις περιπτώσεις που θα αλλάξει η δομή τους και δεν θα είναι οργανισμοί με το παλιό μοντέλο, αλλά θα γίνουν ανώνυμες εταιρείες, με μία η μετοχή και αυτή θα ανήκει στο ελληνικό δημόσιο. Καταλαβαίνετε ότι μιλάμε για διαφορετική λειτουργική δομή, αλλά με έλεγχο του δημοσίου σε ό,τι αφορά το μετοχικό κεφάλαιο. Δεν τίθεται, λοιπόν, θέμα για τις επιχειρήσεις στρατηγικής σημασίας. Ακόμη και αν ένα μέρος τους, μέσω του Χρηματιστηρίου, μετοχοποιηθεί, αυτό δεν θα ξεπερνά το 49%.
Αναφέρθηκε πάρα πολλές φορές εδώ ο ΟΤΕ και έλεγε ο κ. Κολοζώφ ότι την ίδια πολιτική εφάρμοζε η Νέα Δημοκρατία και την ίδια τάχα εφαρμόζει και το ΠΑ.ΣΟ.Κ. τώρα.
Μα, η Νέα Δημοκρατία ιδιωτικοποιούσε το 25% -αν θυμάμαι καλά- με τον σχετικό νόμο του ΟΤΕ και παρέδιδε στους ιδιώτες, που θα είχαν το μειοψηφικό πακέτο, τη διοίκηση του Οργανισμού. Είναι η ίδια πολιτική που εφαρμόστηκε με επιτυχία -πιστεύω- τα δύο, τρία τελευταία χρόνια από την πλευρά της Κυβέρνησης του ΠΑ.ΣΟ.Κ; Ασφαλώς όχι.
Τώρα διαφεύγει της προσοχής μας άραγε ή επίτηδες το κάνουμε πως δεν το κατανοούμε ή τάχα πως δεν το κατέχουμε, πως ακόμα και αν ολοκληρωθεί όλο το πρόγραμμα των διαρθρωτικών αλλαγών μετοχοποιήσεων και ιδιωτικοποιήσεων που έχει εξαγγείλει η Κυβέρνηση στην Ελλάδα, θα εξακολουθούμε να έχουμε το μεγαλύτερο εύρος δημόσιου τομέα από όλες τις ευρωπαϊκές χώρες και μάλιστα με τη μεγαλύτερη συμμετοχή στο Ακαθάριστο Εθνικό Προϊόν προερχόμενο από το δημόσιο τομέα και όχι από τον ιδιωτικό ή από τον κοινωνικό τομέα; Αυτό μας διαφεύγει της προσοχής μας; Δηλάδη, αυτό μπορεί να ερμηνευτεί με τη φράση που ακούστηκε είτε από το ΚΚΕ είτε από τον κ. Κουβέλη προηγουμένως, ότι "ξεπουλάει η Κυβέρνηση τα πάντα", ξεπουλάει όλο τον δημόσιο τομέα; Μα όχι, κύριοι συνάδελφοι. Το μεγαλύτερο μέρος πάλι του Ακαθάριστου Εθνικού Προϊόντος από το δημόσιο τομέα θα προέρχεται και θα έχει και το μεγαλύτερο εύρος του δημόσιου τομέα σε όλην την Ευρώπη, ακόμη και μετά την ολοκλήρωση αυτού του προγράμματος, απ' ό,τι δείχνουν τα σχετικά στοιχεία.
Μας είπατε, ότι ακολουθούμε την πολιτική της συντηρητικής παράταξης, ταυτίσατε την πολιτική μας με αυτήν της Νέας Δημοκρατίας. 'Ηθελα να ρωτήσω: Ξέρετε καμία χώρα αυτήν τη στιγμή που μιλούμε, είτε στην Ευρώπη είτε ακόμη και μεταξύ των χωρών του άλλοτε λεγόμενου υπαρκτού σοσιαλισμού, που να μην έχει προχωρήσει σε δομικές αλλαγές ή να μην προχωρεί αυτήν τη στιγμή, περιορίζοντας το εύρος του δημόσιου τομέα. 'Οταν διεθνώς οι εξελίξεις και η ίδια η ζωή απέδειξαν ότι έχει κριθεί στα πλαίσια του διεθνούς ανταγωνισμού, της παγκοσμιοποίησης της οικονομίας ότι είναι χαμηλό το επίπεδο ανταγωνιστικότητας αυτών των επιχειρήσεων; Δεν είναι μόνο ελληνικό φαινόμενο, αλλά είναι φαινόμενο και άλλων ευρωπαϊκών, αλλά και μη ευρωπαϊκών κρατών.
Ξαφνικά ερχόμαστε και λέμε, ότι δήθεν μόνο εδώ στην Ελλάδα ακολουθείται μία πολιτική που και η Νέα Δημοκρατία ακολούθησε πριν από λίγα χρόνια. Δεν είναι έτσι. Η πραγματικότητα είναι άλλη. 'Οποιος καλόπιστος παρατηρητής παρακολουθεί τις εξελίξεις στο διεθνή αλλά και στον ευρωπαϊκό χώρο, που μας ενδιαφέρει ιδιαίτερα, ασφαλώς μιλάει για το αντίθετο, κύριοι συνάδελφοι. Εκ των πραγμάτων, με την εξέλιξη του διεθνούς ανταγωνισμού στο τέλος του 20ου αιώνα έχει οδηγήσει τις περισσότερες χώρες προς αυτήν την κατεύθυνση.
Βέβαια, μας είπε ο κ. Τσοβόλας, ότι υπάρχουν μερικές χώρες οι οποίες, βλέποντας ότι υπήρξε αρνητικό αποτέλεσμα ή ελάχιστα θετικό αποτέλεσμα, ξαναγυρίζουν και ξαναφέρνουν κάτω από το δημόσιο τομέα επιχειρήσεις που έκριναν ότι είναι στρατηγικής σημασίας.
Μα, εμείς είπαμε, ότι τις στρατηγικής σημασίας επιχειρήσεις δεν τις ιδιωτικοποιούμε. Αυτή είναι σταθερή θέση, η οποία κατοχυρώνεται στην εφαρμοζόμενη από την Κυβέρνηση πολιτική των διαρθρωτικών μέτρων που έχουν εξαγγελθεί.
Τώρα, ήθελα ειλικρινά να παρατηρήσω: Εάν έχουμε μία δημόσια επιχείρηση, η οποία δεν είναι στο στρατηγικό τομέα 
 

  



Σελίδα 10469 
και αν η επιχείρηση, η οποία αναπαράγει χρόνο με το χρόνο τα ελλείμματά της και δεν έχει ανταγωνιστικότητα, βέβαια, ούτε να παράσχει καλές και χαμηλού κόστους υπηρεσίες στον πολίτη, αλλά ούτε να επενδύσει και να εκσυγχρονστεί. Θέλω να ρωτήσω, αυτή συμβάλλει στην καταπολέμηση της ανεργίας; Δημιουργεί θέσεις απασχόλησης;
'Αραγε, εάν εξυγιανθεί μία επιχείρηση, εάν αντλήσει κεφάλαια από την κεφαλαιαγορά, (την ελληνική ή την ξένη) εκσυγχρονιστεί, επενδύσει και ανοίξει τον ορίζοντα της, δεν ανοίγονται και περισσότερες προοπτικές για μεγαλύτερη απασχόληση, άρα για συγκράτηση του ποσοστού της ανεργίας; Η απλή λογική εκεί οδηγεί.
Στο φαύλο κύκλο των ελλειμμάτων, της αποτελμάτωσης σε ό,τι αφορά τον εκσυγχρονισμό των επιχειρήσεων, θα βρούμε τη δημιουργία θέσεων απασχόλησης και την καταπολέμηση της ανεργίας;
Ασφαλώς, όχι κύριοι συναδελφοι. Δυστυχώς δεν υπάρχει χρόνος, για ένα σημαντικό τέτοιο κεφάλαιο, ώστε να μακρυγορήσει κανείς. Επαναλαμβάνω ότι είναι δύσκολο να καλυφθεί το θέμα όμως πρέπει να αξιώσω μία απάντηση στο ερώτημα (πρέπει να τη δώσουν καλόπιστα όλα τα κόμματα): 'Ερχεται το 2000 και κάτω από τις διεθνείς συνθήκες που υπάρχουν εμείς πρέπει να πολιτευόμαστε με προστατευτικούς όρους του 1950 και 1960; Αυτό είναι ουτοπικό βέβαια, είναι αδύνατο να εφαρμοσθεί. Αντίθετα πρέπει να απαγκιστρωθούμε από ορισμένες λογικές και συσχετισμούς ή νοοτροπίες που κάτω από άλλες συνθήκες (τις πρώτες δεκαετίες μετά τον πόλεμο) μπορεί να είχαν ιδιαίτερη σημασία και αξία, τώρα όμως δεν μπορούν να έχουν αντιστοίχηση με τη σημερινή πραγματικότητα, τη πραγματικότητα δηλαδή του 2000 και τη νέα εκατονταετηρίδα που έρχεται.
ΠΡΟΕΔΡΕΥΩΝ (Λουκάς Αποστολίδης): Ο κ. Δραγασάκης έχει το λόγο.
ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε κυρίες και κύριοι συνάδελφοι, νομίζω ότι παρά τους υποτονικούς τόνους απόψε από άποψη περιεχομένου η συζήτηση ήταν χρήσιμη και με θετικό και με αρνητικό τρόπο. Το θέμα που συζητάμε απόψε οπωσδήποτε χρήζει ιδιαίτερης προσοχής και πιστεύω σ' αυτό να συμφωνούμε όλοι γιατί όταν μιλάμε για δημόσιες επιχειρήσεις μιλάμε για σωρευμένη περιουσία του ελληνικού λαού. Μη ξεχνάμε ότι μιλάμε για ΔΕΗ, ΟΤΕ, Τράπεζες και εκεί μέσα υπάρχει η συνεισφορά ανθρώπων για αρκετές δεκαετίες. Επομένως οι αποφάσεις για εκποίηση αυτών των επιχειρήσεων ανεξάρτητα από τη θέση που ο καθένας έχει εδώ είναι μία πράξη ευθύνης. Είναι μία πράξη για την οποία νομιμοποιείται η Αντιπολίτευση να έχει την άποψή της να την υπερασπίζεται σταθερά και δεν είναι τόσο παράξενο να απαιτούμε τουλάχιστον το στοιχειώδες. Δηλαδή αυτά που είπατε εσείς, κύριε Σφυρίου, ως Κοινοβουλευτικός Εκπρόσωπος του ΠΑΣΟΚ να ξέρουμε αν είναι πολιτική της Κυβέρνησης. Ξέρετε ότι αυτά που είπατε εκφράζουν εσάς και ενδεχομένως την Κοινοβουλευτική Ομάδα του κόμματός σας. 'Εχω μπροστά μου δηλώσεις του κ. Παπαντωνίου και άλλων Υπουργών. Δεν έχει νόημα να μας διαβεβαιώνετε ότι όσες είναι στρατηγικής σημασίας θα μείνουν υπό δημόσιο έλεγχο. Ούτε εμείς του Συνασπισμού είμαστε εκείνοι που θα στηλιτεύσουμε την ύπαρξη πλουραλιστικών απόψεων σε ένα πολιτικό χώρο. Δεν το κρύβουμε ότι στις γραμμές μας όλα αυτά τα θέματα τα συζητάμε.'Ομως από τη στιγμή που ασκείς εξουσία είναι θέμα που πρέπει να αποσαφηνίζεται σαν τελική σου θέση και απόφαση. Και εγώ επισημαίνω ότι σ' αυτό το μείζον θέμα αυτή η ασάφεια αυτή η διαφορετικότητα αυτή η εικόνα μου δίνει την εντύπωση της απουσίας συγκροτημένης πολιτικής, γεγονός που δημιουργεί και ένα κλίμα ότι η Κυβέρνηση άγεται και φέρεται από ομάδες συμφερόντων που είναι ισχυρότατες. Εξάλλου παίζεται στη χώρα μας ένα άσχημο παιχνίδι, γιατί παρακολουθεί κανείς τα μέσα ενημέρωσης που αναφέρονται στις αγορές και οι οποίες περιμένουν δήθεν να δουν αν θα πουληθεί η Ιονική και από εκεί και πέρα θα εξαρτηθεί αν θα αφήσουν τα κεφάλαιά τους στη χώρα ή θα τα πάρουν έξω. Μα είναι σοβαρά πράγματα αυτά; 'Ολα αυτά μένουν αναπάντητα και επάνω σ' αυτά οικοδομούνται αντιλήψεις και στηρίζονται σοβαρές επιλογές πάνω σε πράγματα ανόητα.
Αυτό δεν γίνεται σε καμία χώρα. Οι αγορές ενδιαφέρονται εάν πέφτει ο πληθωρισμός, αν πέφτουν τα επιτόκια. Από εκεί και πέρα, όλα όσα αναφέρονται στις αγορές είναι κερδοσκοπικά παιχνίδια, παιχνίδια Χρηματιστηρίου.
Η πρώτη παρατήρηση όμως που ήθελα να κάνω είναι αυτό που είπε και ο κ. Τσοβόλας. Εγώ, δεν θεωρώ την παρουσία του Υφυπουργού υποβάθμιση βεβαίως, αλλά πραγματικά, κύριε Υφυπουργέ, θα μπορούσα να έρθω και στο γραφείο σας να πούμε αυτά και πολύ περισσότερα μεταξύ μας. Είναι γεγονός ότι τα ερωτήματα που θέσαμε απαιτούσαν μια πληρέστερη παρουσία της Κυβέρνησης. Το θέμα όμως της υποβάθμισης για μας είναι διαφορετικό. Είναι η υποβάθμιση του Κοινοβουλίου. Ζητάμε και εμείς την μελέτη της MONITOR. 'Εχουμε καταθέσει αίτηση κατάθεσης εγγράφων. Δεν δίνεται.
Ακούμε στα ραδιόφωνα το επιχείρημα ότι έχει επιχειρηματικά μυστικά. Δεν έχει. Η μεγάλη μελέτη έχει διάφορα στοιχεία βεβαίως, αλλά υπάρχει και ένα παράρτημα συμπερασμάτων τριάντα με σαράντα σελίδων, που είναι τα τελικά συμπεράσματα. Αυτή η λύση, η δεύτερη λύση, η τρίτη λύση, η πέμπτη λύση. Γιατί δεν το δίνει αυτό η Κυβέρνηση, αφού αυτή η μελέτη αποτελεί τη βάση πολιτικών επιλογών και αποφάσεων;
Διαλύετε το ΕΛ.ΚΕ.ΠΑ. Ζητάμε τη μελέτη, το σκεπτικό, με βάση το οποίο το Υπουργικό Συμβούλιο πήρε την απόφαση να διαλύσει αυτόν τον οργανισμό. Το ζητήσαμε με αίτηση κατάθεσης εγγράφων. Δεν μας το δίνει η Κυβέρνηση. Διαβάζουμε στον Τύπο ότι διαλύεται το ΕΛ.ΚΕ.ΠΑ. για να ενισχυθούν κάποια μικροσυμφέροντα. Να το πιστέψουμε; Αρνούμαστε να το πιστέψουμε. Αλλά, γιατί δεν ανταποκρίνεται η Κυβέρνηση σε αυτό το στοιχειώδες καθήκον πληροφόρησης;
Ζητάμε να δούμε το πρόγραμμα σύγκλισης. Διαβάσαμε την Κυριακή στις εφημερίδες: "Τα νέα στοιχεία του προγράμματος σύγκλισης". Θα γινόταν ζημιά αν ερχόταν εδώ το πρόγραμμα σύγκλισης να το συζητήσουμε στο Κοινοβούλιο, να ακουστούν κάποιες απόψεις; Με αυτήν την έννοια λοιπόν, υπάρχει υποβάθμιση πραγματικά.
Σε ό,τι αφορά τα θεωρητικά θέματα που θέσατε, έχει νόημα να συζητιούνται. Βεβαίως, ο Λένιν και ο Μάρξ μάλλον θα μειδιούσαν, διότι αυτοί στη θέση του κράτους ήθελαν την κοινωνία και γι'αυτό προσωπικά, δεν μπορώ να μπω στη συζήτηση για την ποσοτική θεωρία του κράτους, πολύ κράτος, λίγο κράτος, μεγάλο κράτος, μικρό κράτος. Βεβαίως, να μικρύνει το κράτος, αλλά όχι για να ενισχυθούν ανεξέλεγκτα ιδιωτικά συμφέροντα. Να μικρύνει το κράτος παιρνώντας λειτουργίες σε όργανα που είναι πιο κοντά στην κοινωνία και πιο κοντά στον έλεγχο των πολιτών.
Εκείνο όμως που είναι σοβαρό και προκύπτει και από αυτά που είπε και ο κύριος Υφυπουργός και από αυτά που είπε ο κ.Αλογοσκούφης, είναι μια αντίληψη ότι η εμπλοκή του κράτους στην οικονομία και μάλιστα στην επιχειρηματική δράση, ήταν είτε θέμα ιδεοληψίας είτε θέμα λάθους είτε θέμα παρωχημένων αντιλήψεων. Αυτό το θεωρώ σοβαρό, διότι η παρέμβαση του κράτους στην οικονομία προήλθε ως ανάγκη του ίδιου του συστήματος, της ίδιας της οικονομίας.
'Εγινε υποχρεωτική η άμεση παρέμβαση του κράτους στην οικονομία για να διορθωθούν οι ανισορροπίες που γεννούσαν οι αγορές και η ελεύθερη λειτουργία τους για να αμβλυνθούν οι ανισότητες, για να συγκρατηθεί η αύξηση της ανεργίας σε ανεξέλεγκτα επίπεδα.
Σήμερα, προκύπτουν δύο ερωτήματα. Το ξέρω ότι δεν είναι του συρμού αυτά τα πράγματα, αλλά εγώ θα τα θέσω.
Το πρώτο, λοιπόν, ερώτημα είναι: Σήμερα εξέλειψαν οι αιτίες που κάποτε δημιούργησαν την ανάγκη παρέμβασης του κράτους στην οικονομία, ακόμα και στην παραγωγική δραστηριότητα;
Αν μεν έχουν εκλείψει αυτές οι ανάγκες, ενδεχομένως να μην υπάρχουν τόσα προβλήματα, όσα εμείς θέτουμε. Αν όμως ο καπιταλισμός εξακολουθεί να είναι ένα σύστημα, που αναπτύσσεται μέσα από τις κρίσεις του, τότε προκύπτει το ερώτημα, το οποίο είναι και θεωρητικό και πολιτικό πρακτικό, 
 

  



Σελίδα 10470 
ενός νέου μηχανισμού ρύθμισης της οικονομίας, ενός νέου μηχανισμού παρέμβασης στην οικονομία.
Εμείς φοβόμαστε ότι η εξάλειψη των παλιών εργαλείων, χωρίς να αντικαθίστανται από κάποια καινούρια, απλώς προετοιμάζει το κλίμα για ανεξέλεγκτες κοινωνικές αντιθέσεις, για αύξηση της ανεργίας, για επιδείνωση των προβλημάτων κοινωνικής συνοχής. Βεβαίως, αυτά θα εμφανιστούν αργότερα, μελλοντικά.
Το δεύτερο θεωρητικό ερώτημα, που και αυτό έχει πρακτική αξία, αφορά στην ευθύνη των επιχειρήσεων. Οι δημόσιες επιχειρήσεις που είχαμε, παρά τα χάλια που τους καταλογίζουμε όλοι, ασκούσαν μία πολιτική με ευρεία ευθύνη. Δηλαδή, η ΔΕΗ λειτουργούσε και σχεδίαζε τα δίκτυά της, προσπαθώντας να κερδίζει -και εμείς θα θέλαμε να κερδίζει και περισσότερα- αλλά και να πηγαίνει το ρεύμα στα χωριά, στα νησιά. Ασκούσε, λοιπόν, μία ευρύτερη πολιτική.
Η ιδιωτική επιχείρηση δεν υπόκειται σε κανένα άλλο σύστημα ευθυνών, πέρα από την ευθύνη του μετόχου και την ευθύνη του κέρδους.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Και της λειτουργίας του ανταγωνισμού.
ΙΩΑΝΝΗΣ ΔΡΑΓΑΣΑΚΗΣ: Ο 'Οσκαρ Λαφοντέν, ο Πρόεδρος του Σοσιαλδημοκρατικού Κόμματος της Γερμανίας τελευταία αναδεικνύει αυτό το θέμα και διατυπώνει την άποψη ότι πολύ περισσότερο λόγω ιδιωτικοποιήσεων, πρέπει να υπάρξει ένα πλαίσιο ευρύτερων ευθυνών και για τις ιδιωτικές επιχειρήσεις. Εγώ το θεωρώ σε μεγάλο βαθμό ουτοπία, αλλά αποτελεί έστω μία αναγνώριση του προβλήματος.
Επομένως, η πολιτική των ιδιωτικοποιήσεων, πέρα από τα άμεσα προβλήματα που δημιουργεί και που ορισμένα τα θίξαμε, θέτει και δύο προβλήματα στρατηγικής σημασίας, όπου το ένα αφορά τα μέσα και τους τρόπους ρύθμισης της οικονομίας στην προοπτική και το μέλλον. Το δεύτερο πρόβλημα αφορά αυτό που είπα και εισηγητικά, το θεσμικό πλαίσιο, που πρέπει να αφορά και να καθορίζει ευθύνες και όρους λειτουργίας τόσο για τη δημόσια, όσο και για την ιδιωτική επιχειρηματική δράση.
Ακριβώς γι'αυτό εμείς πιστεύουμε ότι, πέρα από αυτήν τη συγκυρία, όπου ορισμένα πράγματα προβάλλονται με τη μορφή μόδας κλπ., οι ίδιες οι κοινωνικές ανάγκες, οι ίδιες -αν θέλετε- οι αντιθέσεις της κοινωνικής και οικονομικής ανάπτυξης κάνουν ορατά τα προβλήματα, τα οποία καθιστούν αναγκαία όχι μία διολίσθηση με τη μία ή την άλλη μορφή προς νεοφιλελεύθερες αντιλήψεις, αλλά πραγματικά μία εναλλακτική αριστερή στρατηγική, για την οποία -δεν το αρνούμαστε- πρέπει να προσδιορίσουμε με ποιο συγκεκριμένο τρόπο τα στοιχεία της.
Αλλά η κατεύθυνση -κατά τη γνώμη μας- η θετική, προς την οποία πρέπει να στραφούν και οι πολιτικές δυνάμεις που αναφέρονται στην Αριστερά και οι εργαζόμενοι, οι οποίοι αγωνίζονται για τα άμεσα προβλήματά τους, είναι αυτή η κατεύθυνση προς την οποία νομίζω ότι πρέπει να στρέψουμε και τις θεωρητικές μας αναζητήσεις, αλλά και τα εντελώς πιο συγκεκριμένα και πρακτικά θέματα, που έχουμε μπροστά μας.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, κύριε Υπουργέ, εγώ θα αφήσω τις θεωρίες, οι οποίες μπορεί να έχουν κάποια αξία. Αυτό που μετράει σήμερα είναι η πρακτική της κυβερνητικής πολιτικής, που βέβαια συνοδεύεται -ως γνωστόν- και με την επίδειξη σκληρής γραμμής με τη χρησιμοποίηση των ΜΑΤ και με το τι αποτελέσματα έχει μέχρι σήμερα.
Θα σταθώ σε δύο περιπτώσεις, που σε αυτές ουσιαστικά έχετε επιχειρήσει να εφαρμόσετε τις ιδιωτικοποιήσεις, στον τραπεζικό τομέα και στον ΟΤΕ, στην τηλεφωνία. Ποια είναι η πολιτική στον τραπεζικό τομέα;
Αρκεί να πάμε στην περσινή χρονιά. Πέρσι ακριβώς την ίδια περίοδο, είναι γνωστό ότι η Κυβέρνηση πίεζε εμμέσως το ΤΣΜΕΔΕ, το ταμείο των μηχανικών και το Ταχυδρομικό Ταμιευτήριο να αγοράσουν την Τράπεζα Αττικής. Μάλιστα, εκείνη την περίοδο υπήρχαν απόψεις από σοβαρούς τραπεζίτες ότι θα επικρατήσουν στη χώρα μας δύο-τρία τραπεζικά μονοπώλια.
Ποια λοιπόν, ήταν η λογική τότε, που σπρώχνατε ουσιαστικά ένα ασφαλιστικό ταμείο να αγοράσει την Τράπεζα Αττικής και σήμερα που υπάρχει ένα ενδιαφέρον από ασφαλιστικά ταμεία για την αγορά της Ιονικής Τράπεζας, έρχεστε και λέτε ότι δεν συμφέρει, ότι δεν πρέπει να γίνει αυτή η αγοραπωλησία;
Δήλωσε η Κυβέρνηση ότι η συγχώνευση Ιονικής-Εμπορικής δεν συμφέρει, γιατί θα υπήρχε μείωση του προσωπικού, βάσει της μελέτης της MONITOR, αλλά ταυτόχρονα δεν δίνετε στη δημοσιότητα αυτήν τη μελέτη.
Τέλος πάντως κύριε Υπουργέ, ούτε κρατικό μυστικό να ήταν ή θέμα εθνικής άμυνας. Γιατί δεν δίνετε στη δημοσιότητα αυτήν τη μελέτη; Και πώς οι επίδοξοι αγοραστές θα αγοράσουν την τράπεζα τη στιγμή που δεν γνωρίζουν αυτά -υποτίθεται- τα απόρρητα στοιχεία, ενώ εμείς -επιτρέψτε μας να έχουμε αμφιβολίες- πιστεύουμε ότι μπορεί να γνωρίζουν τα στοιχεία που αναφέρει η μελέτη και δυστυχώς δεν τα γνωρίζει ο ελληνικός λαός, δεν τα γνωρίζει το ελληνικό Κοινοβούλιο.
'Εχετε υπόψη σας τις τελευταίες δηλώσεις που λένε οι υποψήφιοι αγοραστές ότι "αυτά τα χρηματιστηριακά παιχνίδια ξεχάστε τα, εμείς δεν θα αγοράσουμε την τράπεζα με βάση αυτές τις τιμές που διαμορφώνονται στα χρηματιστήρια αλλά με βάση τη λογιστική τους αξία". Αυτό σημαίνει πολλά κύριε Υπουργέ.
Δυστυχώς ο χρόνος μου τελειώνει, αλλά θέλω να αναφερθώ στο εξής: Η Ιονική Τράπεζα λέτε ότι έχει μόνο το 5% του τραπεζικού τομέα, ενώ η Εθνική έχει πάνω από 50% και μας ενδιαφέρει να κρατήσουμε την Εθνική. Ποια Εθνική; Εδώ πρόσφατα δημοσιεύματα αναφέρουν ότι ήδη και εκεί εν κρυπτώ έχετε προχωρήσει στην ιδιωτικοποίηση.
Τελειώνοντας, κύριε Υπουργέ, επειδή αναφέρατε σαν επιτυχημένο παράδειγμα τον ΟΤΕ, θέλω να πω ότι η αύξηση των εσόδων του ΟΤΕ ξέρετε ότι προήλθε από την εσωτερική τηλεφωνία και από την αύξηση των παγίων.
Είναι χαρακτηριστικό ότι το 1993 από χίλιες εβδομήντα πέντε (1075) δραχμές το βασικό μηνιαίο τέλος, σε πέντε χρόνια έφθασε στις δύο χιλιάδες πενήντα (2050) δραχμές. Δηλαδή διπλασιασμός. 'Ολα αυτά ποιον επιβάρυναν; Επιβάρυναν το χρήστη.
Για μας, κύριε Υπουργέ, δεν υπάρχει από πλευράς Κυβέρνησης συγκεκριμένη αναπτυξιακή πολιτική, μια πολιτική που, ενώ εξαγγέλλει ιδιωτικοποιήσεις, ταυτόχρονα δεν εξαγγέλλει αναπτυξιακές πρωτοβουλίες.
ΠΡΟΕΔΡΕΥΩΝ (Λουκας Αποστολίδης): Η κ. Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, επειδή είχα εξειδικεύσει την ομιλία μου πάνω στο θέμα των λιμανιών, θέλω να επισημάνω ότι δεν μου απαντήσατε παρ' όλο που κάνατε την προσπάθεια να μου απαντήσετε.
Θέλω να σας υπενθυμίσω ότι κατ' επανάληψη και ο κύριος Πρωθυπουργός και ο Υπουργός Εμπορικής Ναυτιλίας αλλά και άλλοι Υπουργοί είχαν επισημάνει ότι τα λιμάνια είναι στρατηγικής σημασίας και έχουν στρατηγικά χαρακτηριστικά που δεν επιτρέπεται η ιδιωτικοποίηση.
Είναι αλήθεια ομολογουμένως ότι κάτω από την πίεση των εργαζομένων έχετε αλλάξει πολλές απόψεις. Η τελευταία άποψη που κυκλοφορεί μιλάει για την Α.Ε., την ιδιωτικοποίηση και εισαγωγή του 49% στο Χρηματιστήριο.
Ξέρετε πολύ καλά κύριε Υπουργέ, ότι η αγορά διαμορφώνει κανόνες για την εισαγωγή στο Χρηματιστήριο και η μειοψηφία είναι υποχρεωμένη να ακουστεί. Η μειοψηφία εδώ στην αγορά ακούγεται, η μειοψηφία εδώ στη Βουλή δεν ακούγεται ποτέ κύριε Υφυπουργέ και ουδέποτε κάποια πρόταση που είναι χρήσιμη και στην Κυβέρνηση δεν έχει ληφθεί υπόψη. Θεωρώ ότι αυτό δεν είναι καλό σημάδι λειτουργίας της δημοκρατίας.
Εδώ όχι μόνο σε θεωρητικό επίπεδο, αλλά και με συγκεκριμένα στοιχεία σας αποδείξαμε ότι τα λιμάνια μπορούν να 
 

  



Σελίδα 10471 
κάνουν πολιτικές βιώσιμες. Καταθέσαμε συγκεκριμένα στοιχεία, αλλά εσείς εξακολουθείτε να μην τα λαμβάνετε υπόψη σας. Δεν τα καταθέσαμε μόνο εμείς, που μπορείτε να πείτε ότι υπάρχει έλλειψη ενημέρωσης, αλλά έχουν κατατεθεί και από τους φορείς της πόλης και από τους εργαζόμενους.
Μιλήσατε για έλλειψη ανταγωνιστικότητας. Και εδώ πάλι καταθέσαμε στοιχεία μέσα από την ευρωπαϊκή εμπειρία. Είπε και ο κ. Τσοβόλας ότι είχε κάνει ένα άρθρο παλαιότερα που το είχα διαβάσει, ότι δεν διαγράφουμε λόγω δημόσιου χαρακτήρα την ανταγωνιστικότητα. Η έκθεση, λοιπόν, λέει ότι η ιδιωτικοποίηση περιόριζε τον ανταγωνισμό, την αποδοτικότητα και είχε σαν αποτέλεσμα τη μείωση των επενδύσεων.
Τελειώνοντας θέλω να πω και κάτι άλλο, κύριε Υφυπουργέ. Εσείς είπατε ότι θέλετε να ιδιωτικοποιήσετε κάποιες υπηρεσίες. Το ζήτημα των οικοπέδων και το άλλο είναι μια άλλη κουβέντα που θα μπορούμε κάποια άλλη στιγμή να την κάνουμε. Θα ιδιωτικοποιήσετε τις υπηρεσίες λέτε. 'Ομως ποιες υπηρεσίες; Οι υπηρεσίες-φιλέτο.
Θέλω να σας ρωτήσω και κάτι άλλο. Τα τοξικά του λιμανιού του Πειραιά τι θα τα κάνετε που ξέρετε πολύ καλά ότι υπάρχει ένα σοβαρό θέμα ως προς το χώρο υποδοχής και έχετε τεράστιο κόστος.
Τελειώνοντας ζητούμε να αναθεωρήσετε την πολιτική των ιδιωτικοποιήσεων γιατί δημιουργεί κοινωνική αναστάτωση.
Ο αυταρχισμός που αυτές τις μέρες έχει ζήσει η χώρα μας, είναι απαράδεκτος γιατί πιστεύουμε ότι καταστρέφει τον κοινωνικό ιστό και δημιουργεί σοβαρά προβλήματα στη λειτουργία ολόκληρης της χώρας και ως προς το δικαίωμα του να λέμε ότι συμμετέχουμε σαν ισότιμοι εταίροι στην Ευρωπαϊκή 'Ενωση. Δημιουργεί σοβαρά προβλήματα στην ανάπτυξη.
Θέλω να σας πω και κάτι άλλο. Πιστεύω, κύριε Υφυπουργέ, ότι τορπιλίζει το όραμα της Ενωμένης Ευρώπης. Εμείς επιμένουμε να βλέπουμε τη χώρα μας ενταγμένη στην Ευρώπη, αλλά με έναν πολιτισμό ευρωπαϊκό, που κατοχυρώνει όλα τα δικαιώματα των εργαζομένων και δεν χρησιμοποιεί τα ΜΑΤ για να επιβάλει τη σιωπή.
Καλούμε, λοιπόν, την Κυβέρνηση να αναθεωρήσει την πολιτική της. Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.
'Οσον αφορά την κυρία συνάδελφο που μίλησε τελευταία, για να μην επανέλθουμε, θα ήθελα να πω τα εξής. 'Οσον αφορά τα λιμάνια, αγαπητή κυρία συνάδελφε, σας παρακαλώ, κάντε μία συγκεκριμένη ερώτηση, γιατί εγώ δεν μπορώ να σας απαντήσω, ούτε για τα λύματα ούτε για τα οικολογικά των λιμανιών. Θα πρέπει να σας απαντήσει το αρμόδιο Υπουργείο, για να έχετε μια πιο λεπτομερή απάντηση. 'Οσον αφορά τα γενικά που αναφερθήκατε, περιλαμβάνονται στις απαντήσεις που θα δώσω στους άλλους συναδέλφους τώρα.
Πριν από όλα, θα ήθελα να κάνω μία μικρή παρατήρηση για τον κ. Αλογοσκούφη, ο οποίος έφυγε. 'Ηθελα να πω ότι στα αμφιθέατρα δεν είχε ακούσει φαίνεται συζητήσεις, μέρος των οποίων ή ελάχιστη ένδειξη ήταν αυτό που είπαμε εδώ απόψε.
Δεν τα ακούσατε, κύριε Αλογοσκούφη, γιατί στα αμφιθέατρα οι αριστεροί μαλώναμε μεταξύ μας και όχι για να πείσουμε τη δεξιά. Γι' αυτό δεν είχατε ακούσει ούτε τότε ούτε τώρα μπορείτε να καταλάβετε αυτά που λέμε εμείς.
Σε κάθε περίπτωση πρέπει να πω ότι ο κρατισμός και αυτό που αντιμετωπίζουμε σήμερα δεν ήταν έργο της σοσιαλιστικής κυβέρνησης. Το είπαν συνάδελφοι του Συνασπισμού, ο κ. Κουβέλης ιδιαίτερα, το γνωρίζει και όλος ο κόσμος. Δεν ιδιωτικοποιήσαμε εμείς εν πάση περιπτώσει, ούτε την Ιονική ούτε την Ολυμπιακή. Αλλά δεν είναι θέματα αυτά για να επανερχόμαστε. Ποιος ήταν ο κρατισμός και γιατί εγένετο εκείνη την εποχή και τι συμφέροντα εξυπηρετούσε είναι μία υπόθεση του παρελθόντος και δεν θέλω να ανοίξω τέτοιες πληγές. Με ενδιαφέρει τι κάνουμε σήμερα και πώς μπορούμε να αντιμετωπίσουμε τη σημερινή κατάσταση, για να πάμε καλύτερα.
Ο κ. Κουβέλης επέμεινε να είμαι πιο συγκεκριμένος για τα επιχειρησιακά σχέδια και ο ίδιος αναφέρθηκε στον Οργανισμό Σχολικών Κτιρίων. Ο κ. Δραγασάκης αναφέρθηκε επίσης στο ΕΛΚΕΠΑ κλπ.
Αυτό το θέμα, αγαπητοί συνάδελφοι του Συνασπισμού, της κατάργησης δηλαδή ορισμένων οργανισμών έχει γνωστοποιηθεί με την κατάθεση του προϋπολογισμού του 1998. Οι σχετικές αποφάσεις του Υπουργικού Συμβουλίου για τους Οργανισμούς ήταν αποτέλεσμα διετούς προεργασίας από διυπουργική επιτροπή υψηλού επιπέδου, νόμος 2469/1997, με τον οποίο έγινε η σύσταση της διαρκούς γνωμοδοτικής επιτροπής φορέων του δημόσιου τομέα, η οποία και εισηγήθηκε στην Κυβέρνηση για να πάρει τις αποφάσεις της. Και βεβαίως δεν είναι αυτήν τη στιγμή έτοιμη για κάθε επιχείρηση, για το πώς ακριβώς θα δράσει, όταν θα έρθει η στιγμή, να δούμε τι μέρος θα ιδιωτικοποιηθεί ή θα περάσει από το Χρηματιστήριο κ.ο.κ. Γι' αυτό δεν μπορούμε να σας πούμε για τον κάθε συγκεκριμένο οργανισμό το πως θα προχωρήσουμε. 'Εχουμε καιρό. Είναι προσδιορισμένοι ποιοι είναι, το γνωρίζετε, γιατί έχει ανακοινωθεί και όταν θα έρθει η ώρα τους θα έχετε και τις αναγκαίες λεπτομέρειες.
Παρατήρησε ο κ. Κουβέλης ότι απέδειξε η Ιονική ότι δεν είχαμε από την αρχή προβληματισθεί ή εν πάση περιπτώσει σχεδιάσει, τι θα κάνουμε με τη διατήρηση των θέσεων εργασίας και για τα ασφαλιστικά δικαιώματα των εργαζομένων. Δεν είναι αληθές αυτό.
Είχαμε πει από την αρχή ότι η ιδιωτικοποίηση της Ιονικής θα ακολουθήσει το παράδειγμα της Τράπεζας Μακεδονίας-Θράκης, όπου κατοχυρώθηκαν οι εργαζόμενοι για ένα χρονικό διάστημα κλπ. και ήμασταν σε συνεχή επαφή. Μέχρι που θα έφθανε η ώρα της τελικής απόφασης της Εμπορικής για την πώληση της Ιονικής, όλα ήταν υπό προβληματισμό εν πάση περιπτώσει. Αλλά το παράδειγμα της Μακεδονίας-Θράκης ήταν εκείνο που μας οδηγούσε για την απόφαση που πήραμε για την ιδιωτικοποίηση της Iονικής.
Νομίζω ότι για το παράδειγμα Μακεδονίας-Θράκης κανένας δεν μιλάει. Δεν μιλάμε γιατί; Γιατί επέτυχε ή ήταν και αυτό μια καταστροφική απόφαση μιας δημόσιας επιχείρησης η οποία ιδιωτικοποιήθηκε;
Επίσης, για την κρίσιμη ηλικία των εργαζομένων που προβληματίστηκε ο κ. Κουβέλης, θέλω να πω ότι ασφαλώς το έχουμε υπόψη μας, αλλά -δεν μ'αρέσει να λέω πάντα αυτό το πρώτη φορά κλπ.- είναι γεγονός, ότι και για την κρίσιμη ηλικία, για τους νέους άνεργους αλλά και για πολλές άλλες κατηγορίες εργαζομένων υπάρχει ένα ολόκληρο σχέδιο και υπάρχουν και χρήματα, δισεκατομμύρια, με τα οποία προσπαθούμε να επανεκπαιδεύσουμε εν πάση περιπτώσει ή όπως θέλετε πάρτε το, να μπορέσουμε να δώσουμε επιδοτήσεις σε διάφορες επιχειρήσεις, για να εκπαιδεύσουν αυτούς τους ανθρώπους να βρουν εργασία κλπ.
Αυτά δεν ήταν της σημερινής επερώτησης για να σας φέρω και στοιχεία για τους κλάδους και τις κλίμακες των εργαζομένων που αφορούν όλες αυτές οι αποφάσεις που έχουμε πάρει, όσον αφορά το πώς εξυπηρετούνται και πόσα χρήματα υπάρχουν. 'Ομως, είναι γεγονός αυτό που σας λέω και το γνωρίζετε.
Στην Ιονική -το είπαν σχεδόν όλοι οι συνάδελφοι της Αντιπολίτευσης- κρύβονται συμφέροντα ιδιωτικού χαρακτήρα. Πολλοί μάλιστα προσδιόρισαν ή εν πάση περιπτώσει φωτογράφισαν και συγκεκριμένους επιχειρηματίες κλπ. Γιατί, κύριε συνάδελφε; Δεν θα υπάρξει στην ιδιωτικοποίηση ένα συγκεκριμένο γενικό πλαίσιο στο οποίο μπορεί ο οποιοσδήποτε να συμμετάσχει; Πώς θα τη δώσουμε σε ένα συγκεκριμένο επιχειρηματία; Το αναφέρω με ολίγην αγανάκτηση, διότι λέμε, λέμε κουβέντες για να δημιουργούμε εντυπώσεις, χωρίς πουθενά να στηρίζουμε αυτά που λέμε. Δεν είναι σοβαρά πράγματα. Η μετοχοποίηση αφορά συγκεκριμένο επιχειρηματία; Για όνομα του Θεού!
Τώρα, για την κοινωνική αναστάτωση, ιδιαίτερα μάλιστα τελευταία, τόσο με τις ιδιωτικοποιήσεις -ιδιαίτερα της Ιονικής- όσο και με τις αντιδράσεις των εκπαιδευτικών στην επετηρίδα 
 

  



Σελίδα 10472 
και στη γενικότερη εκπαιδευτική μεταρρύθμιση. Δεν λαμβάνουμε υπόψη την κοινωνική αναστάτωση; Βεβαίως τη λαμβάνουμε υπόψη, αγαπητοί συνάδελφοι, και πάρα πολύ μάλιστα, αλλά έχουμε πει και επιμένουμε, ότι την ευθύνη αυτήν την αναλαμβάνουμε εμείς.
'Εχουμε πει πολλές φορές, ότι οι προσαρμογές δεν είναι ανώδυνες. 'Ομως, θέλουμε να ακολουθήσουμε τον επώδυνο τρόπο για να αφήσουμε κάτι στην Ελλάδα πίσω φεύγοντας από εδώ. Και αυτό επίσης το έχουμε τονίσει πολλές φορές. Δεν είναι ανάγκη να συμφωνούμε όλοι σ'αυτά. Εκείνος, όμως, που έχει την ευθύνη είναι η Κυβέρνηση -και δεν έχει την ευθύνη την κομματική, αυτήν τη στιγμή που είναι Κυβέρνηση- έχει την ευθύνη ολόκληρου του έθνους, δεν πρέπει αυτό να το ξεχνάμε. Είναι πολύ πιο εύκολο στην Αντιπολίτευση -το αντιλαμβάνομαι- να κάνει κριτική, να κάνει τις παρατηρήσεις της. Δυστυχώς, όμως, την ευθύνη την έχει η Κυβέρνηση. Ε, λοιπόν, αυτήν την ευθύνη την αναλαμβάνουμε εξ ολοκλήρου και θα τα βγάλουμε πέρα. Αυτά σε ό,τι αφορά τις παρατηρήσεις του κ. Κουβέλη.
Ο κ. Κολοζώφ μίλησε για τις αλλαγές στις εργασιακές σχέσεις και τις αλλαγές στο ασφαλιστικό σύστημα. Και αυτό έχει ανακοινωθεί, κύριε Κολοζώφ, δεν είναι υποχρεωτικό να συμφωνήσετε. Αντιλαμβάνομαι τις ιδέες σας, προβληματίζομαι στις διαφωνίες σας, ξέρουμε τι σημαίνουν όλες αυτές οι αλλαγές. 'Εχουμε ανακοινώσει, ως ποιο σημείο θα φθάσουν από πάρα πολύ καιρό. Το έχουμε πει. Επεξεργαζόμαστε συγκεκριμένο νομοσχέδιο, θα το φέρουμε στη Βουλή για να ψηφιστεί κλπ.
Τώρα, το ασφαλιστικό σύστημα χρήζει αλλαγής και το ξέρετε όλοι ότι χρήζει αλλαγής. Δεν είναι καλά τα ασφαλιστικά μας ταμεία. Να τα αφήσουμε ως έχουν, ανεύθυνα; Είμαστε Κυβέρνηση -λέω, όποιοι κυβερνούν- για μια τετραετία. Να μη σκεφτόμαστε τους υπόλοιπους; Να κοιτάμε μόνο το δικό μας κομματικό συμφέρον; Να μην αναστατωθεί τίποτε, να μην κινηθεί τίποτε και στο τέλος όλα να καταστραφούν;
Χρειάζεται παρέμβαση στα ασφαλιστικά ταμεία, όλοι το ξέρουμε. Ε, ας το πούμε και καμιά φορά ότι χρειάζεται. Είναι καλύτερα να λέμε ότι δεν προχωράτε, όπως θέλουμε εμείς, αλλά το ότι χρειάζεται παρέμβαση στα ασφαλιστικά ταμεία είναι γεγονός.
"Δεν υπάρχει σύγκριση των δημοσίων με τις ιδιωτικές επιχειρήσεις".. Ασφαλώς έχετε δίκιο. Κανείς δεν ισχυρίστηκε κάτι τέτοιο, ούτε είναι αυτή η φιλοσοφία των ιδιωτικοποιήσεων.
Δεν τις δίνουμε στους ιδιώτες γιατί μπορούν να αποδώσουν καλύτερα από το δημόσιο, υπάρχουν και στις δύο περιπτώσεις επιτυχίες και αποτυχίες. Αυτό είναι γεγονός, έχουμε εξηγήσει για ποιους λόγους έχουμε επιλέξει ορισμένες επιχειρήσεις που πρέπει να ιδιωτικοποιηθούν και τι θα πρέπει να εξυπηρετήσουν αυτές οι ιδιωτικοποιήσεις. Μου είπατε για τις κινητοποιήσεις στην Ευρώπη και την εξωφρενική απόφαση του Αρείου Πάγου. Για όνομα του Θεού. Μη βλέπουμε πάντα την Κυβέρνηση πίσω από οποιαδήποτε δικαστική απόφαση. Είναι λάθος και είναι και επικίνδυνο.
ΟΡΕΣΤΗΣ ΚΟΛΟΖΩΦ: Τοποθετήθηκε η Κυβέρνηση στο ζήτημα αυτό, κύριε Υπουργέ; 
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Γιατί να τοποθετηθεί σε μία απόφαση δικαστηρίου; Για όνομα του Θεού.
Τώρα, όσον αφορά τις κινητοποιήσεις στην Ευρώπη αφήστε σε μένα που γνωρίζω λίγο τις κινητοποιήσεις στην Ευρώπη πως αντιμετωπίζονται και τι χαρακτήρα έχουν. Δεν θα πω περισσότερα επ'αυτού. Ας ζήσετε όπως έζησα εγώ κινητοποιήσεις στην Ευρώπη και εν ονόματι της ευρωπαϊκής δημοκρατίας έχω κάνει καρούμπαλα στο κεφάλι και ξέρω.
ΟΡΕΣΤΗΣ ΚΟΛΟΖΩΦ: Το ξεχάσατε.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν ξέχασα τίποτα.
Κύριε Τσοβόλα, νομίζω ότι διόρθωσε κάπως την παρατήρησή σας ο κ. Δραγασάκης. Νομίζω έχετε κάνει και Υπουργός και Υφυπουργός. Δεν είναι υποβάθμιση όταν μιλάει ένας Υφυπουργός. Τουλάχιστον, έχει και εκείνος την προσωπικότητά του και τις αρμοδιότητές του.
Σε ό,τι αφορά όμως τη γενική σας παρατήρηση ο Υπουργός δικαιολογείται γιατί λείπει στο εξωτερικό. Στις άλλες γενικές σας παρατηρήσεις νομίζω ότι δεν έχετε δίκιο. Ούτε επενδυτική άπνοια υπάρχει, ακριβώς το αντίθετο συμβαίνει, μακάρι να είχαμε ακόμη περισσότερες επενδύσεις τόσο στο δημόσιο όσο και στον ιδιωτικό τομέα αλλά κάθε άλλο παρά επενδυτική άπνοια υπάρχει. Ούτε οδηγούμε σε ύφεση την οικονομία. Και εδώ συμβαίνει ακριβώς το αντίθετο. Μπορεί να είναι 3,5% η αύξηση του Ακαθάριστου Εθνικού Προϊόντος ετησίως πέρσι και φέτος όπως υπολογίζουμε, αλλά είναι μία αύξηση δεν είναι ύφεση σε κάθε περίπτωση.
Για τις αδιαφανείς διαδικασίες μίλησα προηγουμένως, δεν είναι καθόλου αδιαφανείς. 'Ισα-ίσα που οι μετοχοποιήσεις, ιδιαίτερα με τον τρόπο που προσπαθούμε να ιδιωτικοποιήσουμε μέσω του Χρηματιστηρίου, νομίζουμε ότι κάθε άλλο παρά αδιαφανείς είναι. Είναι διαφανέστατες, είναι διαυγείς σε όλον τον κόσμο και θα ήταν ευχάριστο να μπορούμε όλες τις ιδιωτικοποιήσεις να τις κάνουμε με τον ίδιο τρόπο για να μην υπάρχουν παρεξηγήσεις.
Κύριε Δραγασάκη, είναι σωρευμένη περιουσία του ελληνικού λαού ό,τι θεωρούμε δημόσιο και ό,τι δεν θεωρούμε δημόσιο είναι επίσης σωρευμένη περιουσία του ελληνικού λαού. Το θέμα είναι πώς εκμεταλλευόμαστε αυτήν την περιουσία για να αποδώσει καλύτερα για τον ελληνικό λαό. Είναι εύκολο να φθάσουμε και στη θρησκευτική παραβολή των τριών που τους έδωσε από μία δραχμή ο Χριστός και ο ένας την έχωσε κάτω από το έδαφος, ο άλλος τον περίμενε πότε θα γυρίσει και ο τρίτος την πολλαπλασίασε. Περιουσία, λοιπόν, υπάρχει και οικοδομήματα υπάρχουν και σπίτια υπάρχουν και θάλασσες υπάρχουν και περιουσίες υπάρχουν. Το θέμα είναι πώς το βάζεις μπροστά να μας αποδώσει. Και φροντίζουμε αυτό να κάνουμε ώστε να αποδώσει καλύτερα.
Για το ΕΛΚΕΠΑ και τους διάφορους οργανισμούς σας απήντησα από πού πάρθηκαν αυτές οι αποφάσεις. Και όταν έρθει η ώρα για το συγκεκριμένο οργανισμό, θα πούμε περισσότερα.
Πολλά ειπώθηκαν για τη MONITOR. Και ότι υπάρχει μία μελέτη την οποία ζητάτε από την Κυβέρνηση και δεν σας έχει δοθεί. Η Κυβέρνηση σας έχει εξηγήσει πολλές φορές ποιοι είναι οι λόγοι που αυτήν τη στιγμή δεν μπορεί να κάνει αυτήν τη μελέτη δημόσια γνωστή. Θα έλθει στην ώρα της και θα το γνωρίζετε όλοι. Δεν είναι ότι κρύβουμε κάτι. Είπα ότι οι μελέτες είναι πολλαπλών κατευθύνσεων. Είναι μελέτες οι οποίες λένε δεν θέλω να ιδιωτικοποιήσω κάτι, είναι μελέτες που λένε θέλω να ιδιωτικοποιήσω κάτι, αν δεν το ιδιωτικοποιήσω τι προβλέπετε, τι είναι το καλύτερο και στο τέλος η Κυβέρνηση παίρνει μια απόφαση γι'αυτό και σας είπα ότι έχει την ευθύνη μέχρι το τέλος.
Σε ό,τι αφορά το κράτος, συμφωνώ μαζί σας και νομίζω ότι το γνωρίζετε πως δεν θεωρώ το κράτος ουδέτερο. Ασφαλώς το κράτος δεν είναι ουδέτερο και ασφαλώς το κράτος σ' αυτό το οικονομικοκοινωνικό σύστημα, που ζούμε σήμερα, μπορεί να παρεμβαίνει ρυθμιστικά, ώστε να μειώνει, εν πάση περιπτώσει, τη δύναμη εξάρτησής του από συμφέροντα, τα οποία είναι εναντίον των συμφερόντων του λαού. Και αυτό κάνει ή κάνουν οι σοσιαλιστικές κυβερνήσεις.
Δεν είναι σοσιαλιστικό το κράτος. Μπορεί όμως η κυβέρνηση να είναι σοσιαλιστική, για να το κατευθύνει σωστότερα. 
Θα γίνει αυτό που λέτε εσείς, όταν το όνειρο το δικό μου και το δικό σας γίνει πραγματικότητα, όταν το κράτος θα διαλυθεί και στη θέση του θα έρθει η κοινωνία μόνη της, για να ανταποκριθεί στις δικές της ανάγκες.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Πέσαμε σε θεωρητικές προσεγγίσεις. Δηλαδή το πεδίο το καπιταλιστικόν και η Κυβέρνηση σοσιαλιστική, κύριε Δραγασάκη. 'Ετσι κλείνουμε.
Κηρύσσεται περαιωμένη η συζήτηση επί της υπ' αριθμ. 58/21.5.98 επερωτήσεως των Βουλευτών του Συνασπισμού της Αριστεράς και της Προόδου προς τους Υπουργούς Εθνικής Οικονομίας και Ανάπτυξης, σχετικά με το πρόγραμμα 
 

  



Σελίδα 10473 
μετοχοποιήσεων και ιδιωτικοποιήσεων των ΔΕΚΟ.
Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 21.45' λύεται η συνεδρίαση για αύριο Τρίτη 16 Ιουνίου 1998 και ώρα 18.00' με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

  



Σελίδα 10474 
Η σελίδα σε PDF 

