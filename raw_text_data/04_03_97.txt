Σελίδα 4547 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ Α'

ΣΥΝΕΔΡΙΑΣΗ Β'

Τρίτη 4 Μαρτίου 1997

Αθήνα σήμερα, στις 4 Μαρτίου 1997, ημέρα Τρίτη και ώρα 18.23', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Β' Αντιπροέδρου κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας, να ανακοινώσει τις Αναφορές προς το Σώμα.

(Ανακοινώνονται προς το Σώμα από τον Βουλευτή Ηρακλείου κ. Σπυρίδωνα Δανέλλη, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία πυροπαθείς καλλιεργητές της περιοχής Καμαρούλας Ν.Αιτ/νίας ζητούν την εκτίμηση των ζημιών που υπέστησαν οι ελαιοκαλλιέργιες τους από πυρκαγιές.

2) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί να γίνονται αποδεκτές οι βεβαιώσεις PALSO ως πιστοποιητικών γλωσσομάθειας.

3) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Εξωραϊστικός Σύλλογος Καστέλλας Πειραιά ζητεί την μετατόπιση της αφετηρίας των τρόλλεϋ Καστέλλας για την κατασκευή του χώρου σε πλατεία.

4) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Εξωραϊστικός Σύλλογος Καστέλλας Πειραιά ζητεί την αξιοποίηση της πρώην βίλλας Ζαχαρίου, σε μέγαρο τέχνης για τον Πειραιά.

5) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Πανελλήνιος Σύνδεσμος Ιδιοκτητών Φροντιστηρίων Ξένων Γλωσσών ζητεί να γίνονται αποδεκτές οι βεβαιώσεις PALSO στα ανώτερα επίπεδα ως πιστοποιητικά γλωσσομάθειας.

6) Οι Βουλευτές κύριοι ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η κοινότητα Αμιρά Ηρακλείου ζητεί την κατασκευή αρδευτικού φράγματος στην περιοχή Αμιρά-Αγίου Βασιλείου της επαρχίας Βιάννου.

7) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία το Πανεπιστήμιο Κρήτης διαμαρτύρεται γιατί στο υπό ψήφιση νέο μισθολόγιο εξομοίωνονται υπάλληλοι που είναι κάτοχοι απολυτηρίου Λυκείου με τους πτυχιούχους.

8) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας το οποίο αναφέρεται στις τεράστιες ζημιές που έχουν υποστεί οι καλλιέργιες στην επαρχία Βιάννου.

9) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας το οποίο αναφέρεται στην περικοπή των κοινοτικών κονδυλίων για τα ΕΛΤΑ.

10) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Σύλλογος Εργαζομένων Θεραπευτηρίου Χρονίων Παθήσεων Χανίων ζητεί στο υπό ψήφιση νέο μισθολόγιο να ισχύσει το επίδομα τροφής και για τα προνοιακά ιδρύματα.

11) Οι Βουλευτές κύριοι ΙΩΣΗΦ ΒΑΛΥΡΑΚΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Τμήμα Δυτικής Κρήτης του Τεχνικού Επιμελητηρίου Ελλάδος ζητεί την ταχεία ολοκλήρωση του βόρειου οδικού άξονα Κρήτης.

12) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Σύλλογος Ιδιοκτητών Ελαιουργείων Ν. Χανίων ζητεί να δοθούν οι κατάλληλες πιστώσεις για τον εκσυγχρονισμό των ελαιουργείων τους.

13) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία ο Σύλλογος Ταμείου Εθνικής Οδοποιϊας ζητεί τη διατήρηση των επιδομάτων διαχειριστικών λαθών στο προσωπικό του ΤΕΟ.

14) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύλλογος Ταμείου Εθνικής Οδοποιϊας ζητεί τη διατήρηση των επιδομάτων διαχειριστικών λαθών στο προσωπικό του ΤΕΟ.

15) Ο Βουλευτής Θεσ/νίκης κ. ΧΑΡΑΛΑΜΠΟΣ ΤΣΙΟΚΑΣ κατέθεσε αναφορά με την οποία ο ΤΟΕΒ Αγίου Αθανασίου Ν.Θεσ/νίκης ζητεί τη χορήγηση αποζημίωσης στους βαμβακοκαλλιεργητές και στους ορυζοκαλλιεργητές της περιοχής του για να καλυφθούν οι ζημιές που υπέστησαν οι καλλιέργιες τους από τις φθινοπωρινές βροχοπτώσεις.

16) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Σύλλογος Ανατολικού Θεσ/νίκης ζητεί να ληφθούν μέτρα υπέρ των πληγέντων βαμβακοπαραγωγών της περιοχής του.

17) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Γεωργικός

Σελίδα 4548 

Πιστωτικός Συνεταιρισμός Σίνδου Α' Θεσ/νίκης ζητεί να ληφθούν μέτρα υπέρ των πληγέντων βαμβακοπαραγωγών της περιοχής του.

18) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Συνεταιρισμός Βασιλικών Θεσ/νίκης ζητεί να ληφθούν μέτρα υπέρ των πληγέντων βαμβακοπαραγωγών της περιοχής του.

19) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Συνεταιρισμός Χαλάστρας Θεσ/νίκης ζητεί να ληφθούν μέτρα υπέρ των πληγέντων βαμβακοπαραγωγών της περιοχής του.

20) Οι Βουλευτές κύριοι ΕΥΣΤΡΑΤΙΟΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Σωματείο Συνταξιούχων του Ταμείου Επικουρικής Ασφάλισης Μισθωτών ΤΕΑΜ-ΙΚΑ (πρώην ΕΑΣ) διαμαρτύρεται για τις δολιοφθορές στα αγροτικά τρακτέρ από τα όργανα της τάξης.

21) Οι Βουλευτές κύριοι ΕΥΣΤΡΑΤΙΟΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Εργατοτεχνιτών Οικοδόμων και συναφών επαγγελμάτων Μυτιλήνης Λέσβου ζητεί την διανομή των υπέρ αγνώστων ενσήμων στα μέλη της.

22) Οι Βουλευτές κύριοι ΕΥΣΤΡΑΤΙΟΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Κοινοτικό Συμβούλιο Κάσπακα Λήμνου Ν.Λέσβου καταδικάζει την αυταρχική αντιμετώπιση των αγωνιζόμενων αγροτών εκ μέρους της Κυβέρνησης.

23) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία Η Κοινότητα Ευξεινούπολης Μαγνησίας ζητεί οικονομική ενίσχυση για την κατασκευή νέου παιδικού σταθμού.

24) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Προσωπικού Οργανισμών Τοπικής Αυτοδιοίκησης υποβάλλει πρόταση ρύθμισης του εργασιακού καθεστώτος των εκτάκτων εργαζομένων στους ΟΤΑ.

25) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία οι εκπαιδευόμενοι στα Τμήματα Ξυλογλυπτικής Επιπλοποιϊας και Κοπτικής Ραπτικής ΣΕΚΑΕΑ Λάρισας ζητούν τη συνέχιση της εκπαίδευσής τους στα πλαίσια επιμορφωτικού προγράμματος.

26) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο κ. Αντώνιος Κατανίδης κάτοικος Λεβαίας Φλώρινας ζητεί τη μόνιμη πρόσληψή του στη ΔΕΗ.

27) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία το Γενικό Νομαρχιακό Νοσοκομείο Χαλκιδικής ζητεί οικονομική ενίσχυση για τη μισθοδοσία του προσωπικού του για το έτος 1997.

28) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία ο Δήμος Αρναίας Ν.Χαλκιδικής διαμαρτύρεται για την τοποθέτηση κεραίας της PANAFON στη θέση "Ισιώματα".

29) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία η κυρία 'Ολγα Μπλάνη-Γουργούρη κάτοικος Ορμυλιάς Ν.Χαλκιδικής διαμαρτύρεται για τις ενέργειες καταπάτησης της ιδιοκτησίας της λόγω της εγκρίσεως ανέγερσης πρατηρίου υγρών καυσίμων κοντά στις καλλιέργιές της.

30) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Διπλωματούχων Αγρονόμων και Τοπογράφων Μηχανικών Β.Ελλάδας υποβάλλει προτάσεις για τη στελέχωση των θέσεων Δ/ντών και Τμηματαρχών του κλάδου.

31) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στη μείωση των Ελλήνων καθηγητών στα ξένα πανεπιστήμια.

32) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στους αργούς ρυθμούς που ακολουθούνται για τα έργα τουριστικής υποδομής.

33) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα Εφημερίδας το οποίο αναφέρεται στην καθυστέρηση απορρόφησης κονδυλίων για τον τουρισμό.

34) Οι Βουλευτές κύριοι ΠΕΤΡΟΣ ΚΑΤΣΙΛΙΕΡΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν δημοσίευμα εφημερίδας στο οποίο ζητείται η στελέχωση με νοσηλευτικό προσωπικό του Κέντρου Υγείας Καλαμάτας Μεσσηνίας.

35) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η δημιουργία Σχολής Στελεχών Πολιτιστικών Μονάδων στο ΤΕΙ Καλαμάτας Μεσσηνίας.

36) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο αναφέρεται στο θεσμικό πλαίσιο που διέπει τα ΤΕΙ.

37) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η απαλλοτρίωση οικοπέδου στην Καλαμάτα Μεσσηνίας, προκειμένου να ανεγερθεί σχολικό κτίριο.

38) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η λήψη μέτρων για την απορρόφηση της σταφιδοπαραγωγής του Νομού Μεσσηνίας.

39) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η ίδρυση Σχολής Εμποροπλοιάρχων στην Καλαμάτα Μεσσηνίας.

40) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στην ανάγκη άμεσης λειτουργίας του Δικαστικού Μεγάρου Καλαμάτας Μεσσηνίας.

41) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η ολοκλήρωση κατασκευής της γέφυρας στη θέση "ασπροχώματα" στην πόλη της Καλαμάτας Μεσσηνίας.

42) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η αποκατάσταση και ανάπλαση των μνημείων της αρχαίας Μεσσηνίας.

43) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση τοποθέτηση μόνιμου πλοηγού στο λιμάνι της Καλαμάτας Μεσσηνίας.

44) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η απομάκρυνση του πλοίου "ΜΟΝΑ" από το λιμάνι της Πύλου.

45) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία η Γραμματεία κατά της εκτροπής του Ποταμού Αχελώου διαμαρτύρεται για την κατασκευή του έργου ως αντιοικονομικού και αντιοικολογικού.

46) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Μακρυνίτσας Μαγνησίας ζητεί να εξαιρεθεί η περιοχή της από την απαγόρευση παραγωγής τσίπουρου.

47) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 

Σελίδα 4549 

'Ενωση Αγροτικών Συνεταιρισμών Πηλίου - Β.Σποράδων ζητεί τη ρύθμιση των χρεών της προς την ΑΤΕ.

48) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Δήμαρχος Νέας Αγχιάλου Μαγνησίας ζητεί να ενταχθεί σε χρηματοδοτικό πρόγραμμα το έργο κατασκευής του αποχευτικού δικτύου Αγχιάλου.

49) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Σαρακατσάνων Νομού Μεσσηνίας ζητεί οικονομική ενίσχυση για τη συνέχιση των πολιτιστικών του εκδηλώσεων.

50) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Σωματείο Ιδιοκτητών Φορτοταξί Αυτοκινήτων Δ.Χ. έδρας Βόλου και Περιχώρων ζητεί να εφαρμοστούν οι νόμοι και οι απαγορεύσεις μεταφοράς εμπορευμάτων από αυτοκίνητα Ι.Χ. στο Νομό Μαγνησίας.

51) Οι Βουλευτές κύριοι ΛΕΩΝ ΑΥΔΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Δημοτικό Συμβούλιο Ζεφυρίου Αττικής δηλώνει τη συμπαράστασή του προς τους αγωνιζόμενους εκπαιδευτικούς.

52) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Πολιτιστικός Καρναβαλικός Σύλλογος Αγιάσου Λέσβου "Ο ΣΑΤΥΡΟΣ" ζητεί τη χρηματοδότηση των πολιτιστικών του δραστηριοτήτων της χρονιάς 1997.

53) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Γονέων και Κηδεμόνων Ειδικού Λυκείου - Γυμνασίου Αθηνών ζητεί την ολοκλήρωση της κατασκευής του νέου κτιρίου του Σχολείου.

54) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Τοπικό Τμήμα Χίου του Πανελληνίου Συλλόγου Ραδιοτηλεγραφητών ΟΤΕ, ζητεί τη συνέχιση της λειτουργίας του Παράκτιου Σταθμού Χίου.

55) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Σωματείο Εργατ/χων "ΕΜΜ.Ν.ΚΑΖΗΣ" δηλώνει τη συμπαράστασή του προς του αγωνιζόμενους αγρότες.

56) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Κοινότητα Μακροχωρίου του Νομού Λάρισας ζητεί τη διατήρηση του υφιστάμενου οδικού κόμβου στο Μακροχώρι Λάρισας.

57) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία οι αδιόριστοι Μουσικοί, επιτυχόντες στον Πανελλήνιο Διαγωνισμό του 1995 του Δημοσίου ζητούν την επαγγελματική τους αποκατάσταση. 58) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Αγίου Ηλία Πύργου ζητεί την τοποθέτηση αυτόματων δρόφρακτων σε αφύλακτη διάβαση στην περιοχή της.

59) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Αγίου Ηλία Πύργου ζητεί την έγκριση στάθμευσης του ITENOTIS στο σταθμό Αγίου Ηλία Πύργου για λόγους τουριστικούς.

60) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία κάτοικοι Κοινοτήτων Γαλαρινού Νομού Χαλκιδικής και Βασιλικών Νομού Θεσσαλονίκης, ιδιοκτήτες του δασοαγροκτήματος Γαλαρινού του Νομού Χαλκιδικής ζητούν τη διευθέτηση της διανομής του συνιδιόκτητου αγροκτήματός τους.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1761/10.1.97 Ερώτηση δόθηκε με το υπ'αριθμ. 139/27.2.97 έγγραφο από τον Υπουργό Παιδείας η ακόλουθη απάντηση.

"Απαντώντας στην Ερώτηση υπ' αριθμ. 1761/10.1.1997 της Βουλευτού κας Μαρίας Δαμανάκη, που μας διεβίβασε το Υπουργείο Εσωτερικών Δημόσιας Διοίκησης και Αποκέντρωσης σας γνωρίζουμε ότι δεν κρίνουμε αναγκαία την τροποποίηση του Ν. 2200/40

Ο Υπουργός

ΓΕΡΑΣΙΜΟΣ ΑΡΣΕΝΗΣ"

2. Στην με αριθμό 1761/10.1.97 Ερώτηση δόθηκε με το υπ'αριθμ. 921/27.2.97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1761 που κατατέθηκε στις 10-1-97 από τη Βουλευτή κ. Μαρία Δαμανάκη και μας διαβιβάσθηκε με το αρ. πρωτ. 4174/3-2-97 έγγραφο του Υπουργείου Εσωτερικών, Δημόσιας Διοίκησης και Αποκέντρωσης σας γνωρίζουμε ότι για το θέμα είχαμε την ευκαιρία να ενημερώσουμε προφορικά τη Βουλή, στις 15-1-97 κατά τη συζήτηση της υπ'αρ. 489/13-1-97 Επίκαιρης Ερώτησης.

Ο Υπουργός

Κ. ΛΑΛΙΩΤΗΣ"

3. Στην με αριθμό 1888/16-1-97 Ερώτηση δόθηκε με το υπ' αριθμ. 688/26-2-97 έγγραφο από τον Υπουργό Εργασίας η ακόλουθη απάντηση.

"Απαντώντας στα ανωτέρω σχετικά, με τα οποία μας διαβιβάσθηκαν η αριθμ. 1888/16-1-97 Ερώτηση και η αριθμ. 1205/5-12-96 αναφορά της Πανελλήνιας 'Ενωσης Προσωπικού Ε.Κ.Ο. ΑΒΕΕ, που κατατέθηκαν στη Βουλή από τους Βουλευτές κ.κ. Ν.Γκατζή, Σ.Παναγιώτου και Ι. Δραγασάκη αντίστοιχα, για τα θιγόμενα θέματα αρμοδιότητας μας, σας πληροφορούμε τα εξής:

Σε περίπτωση απόλυσης εργαζομένων από τις Εταιρείες BP και MOBIL θα ισχύσουν οι διατάξεις του Ν. 1387/83 "Περί ομαδικών απολύσεων".

Ειδικότερα αν υπάρξουν ομαδικές απολύσεις θα ισχύσει η διαδικασία που ορίζουν οι διατάξεις 3,4 και 5 του παραπάνω Νόμου.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

4. Στην με αριθμό 2063/28-1-97 Ερώτηση δόθηκε με το υπ'αριθμ. 477/13-2-97 έγγραφο από τον Υπουργό Μακεδονίας η ακόλουθη απάντηση:

"Απαντώντας στην ερώτηση αριθμ. 2063/28-1-1997 που κατ'θεσε στη Βουλή ο βουλευτής κ. Σάββας Τσιτουρίδης αναφορικά με τη χρηματοδότηση για τη συνέχιση των εργασιών κατασκευής του έργου "Ασφαλτόστρωση δρόμου Σκρα-Κούπας" στο Νομό Κιλκίς σας γνωρίζουμε ότι το αναφερόμενο έργο δεν ήταν ενταγμένο στο πρόγραμμα έργων του Υπουργείου Μακεδονίας - Θράκης όμως το Υ.ΜΑ.Θ. στα πλαίσια των οικονομικών του δυνατοτήτων θα χρηματοδοτήσει τη συνέχιση των εργασιών του έργου "Ασφαλτόστρωση δρόμου Σκρα- Κούπας".

Ο Υπουργός

ΦΙΛΙΠΠΟΣ ΠΕΤΣΑΛΝΙΚΟΣ"

5. Στην με αριθμό 2071/28-1-97 Ερώτηση δόθηκε με το υπ'αριθμ. 38/12-2-97 έγγραφο από τον Υφυπουργό Υγείας η ακόλουθη απάντηση.

"Απαντώντας στην αρ. 2071/28-1-97 Ερώτηση που κατατέθηκε στη Βουλή από τον Βουλευτή κ. Θ.Δημοσχάκη, σας πληροφορούμε ότι το θέμα των καταλήψεων οικοπέδων στην πόλη της Ορεστιάδας Ν. 'Εβρου είναι γνωστό στην Υπηρεσία

Σελίδα 4550 

και καταβάλλονται προσπάθειες για την οριστική τακτοποίηση του θέματος με νομοθετική ρύθμιση.

Στις περιοχές Διδυμοτείχουν και Αλεξανδρούπολης δεν υπάρχουν καταλήψεις, αλλά μερικές εκκρεμότητες στην έκδοση παραχωρητηρίων οι οποίες θα τακτοποιηθούν με τις διατάξεις του Ν. 2345/95.

Ο Υφυπουργός

Θ. ΚΟΤΣΩΝΗΣ"

6. Στην με αριθμό 2157/3-2-97 Ερώτηση δόθηκε με το υπ'αριθμ. 140/26-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμ. 2157/3-2-97 που κατατέθηκε από τη Βουλευτή κ. Π. Φουντουκίδου, σχετικά με την κατάργηση του 2ου Γενικού και 2ου Τεχνικού Λυκείου Γιαννιτσών, σας γνωρίζουμε τα ακόλουθα:

1. Με την αριθ. Δ4/465/12.7.96 απόφαση του Υπ.Ε.Π.Θ., που δημοσιεύτηκε στο Φ.Ε.Κ. 584 τ.Β' 18-7-96, ιδρύεται ΕΠΛ στα Γιαννιτσά από το σχολικό έτος 1996-97.

2. Με την αριθ. Δ4/651/4-11-96 απόφαση του ΥΠ.Ε.Π.Θ., που δημοσιεύτηκε στο Φ.Ε.Κ. 1032 τ.Β'/12-11-96, καταργούνται το 2ο Γενικό και 2ο Τεχνικό Λύκειο Γιαννιτσών από το σχολικό έτος 1998-99, με αναστολή λειτουργίας της Α' τάξης των παραπάνω Λυκείων από το σχολικό έτος 1996-97 και της Β' τάξης από το σχολικό έτος 1997-98.

Οι αποφάσεις του ΥΠ.Ε.Π.Θ. για τις προαναφερθείσες μεταβολές στηρίχθηκαν αφενός στις προτάσεις του Νομαρχιακού Συμβουλίου Πέλλας, σύμφωνα με τα προβλεπόμενα από το άρθρο 8 παρ.5 και 6 του Ν.1566/85 και συγκεκριμένα στην απόφαση αρ. 57 της 24-5-96 όπου προτείνεται ίδρυση ΕΠΛ στην πόλη των Γιαννιτσών με σταδιακή κατάργηση των 2ου Γενικού και 2ου Τεχνικού Λυκείου και αφετέρου στην ανάγκη ολοκλήρωσης της λειτουργίας των ΕΠΛ, σύμφωνα με τον εκπαιδευτικό σχεδιασμό του ΥΠ.Ε.Π.Θ. που προβλέπει ότι η λειτουργία ΕΠΛ συνεπάγεται συγχώνευση σχολικών μονάδων.

'Οπως φαίνεται από τα παραπάνω η απόφαση αυτή όχι μόνο δε δημιουργεί προβλήματα αλλά εξυπηρετεί τις ανάγκες της περιοχής.

Ο Υφυπουργός

ΙΩΑΝΝ. ΑΝΘΟΠΟΥΛΟΣ"

7. Στην με αριθμό 2161/3-2-97 Ερώτηση δόθηκε με το υπ'αριθμ. 7275/26-2-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 2161/3-2-97 που κατέθεσαν οι βουλευτές κ.κ. Γ. Κατσιμπάρδης, Δ. Αλαμπάνος και Β. Στάϊκος, σας πληροφορούμε τα ακόλουθα:

Προκειμένου να ληφθούν μέτρα για το μέλλον της ΛΑΡΚΟ και ιδιαίτερα για την εξασφάλιση συνθηκών βιωσιμότητας αυτής, είναι αναγκαία η κατάρτιση μεσο-μακροπρόθεσμου Επιχειρηματικού Σχεδίου της εταιρίας και Μελέτη Βιωσιμότητος από εξειδικευμένο οίκο.

Είναι αυτονόητο ότι οι αποφάσεις των πιστωτών της εταιρίας για την τύχη των απαιτήσεών τους δεν είναι δυνατό να ληφθούν χωρίς τεκμηρίωση βασιζόμενη στα συμπεράσματα μιάς τέτοιας μελέτης.

Την σκοπιμότητα της πιό πάνω μελέτης έχουν αποδεχθεί οι Μέτοχοι της ΛΑΡΚΟ (ΔΕΗ, ΕΘΝΙΚΗ ΤΡΑΠΕΖΑ, ΕΤΕΒΑ) και έχουν εξουσιοδοτήσει τον ΟΑΕ για τις σχετικές ενέργειες.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

8. Στην με αριθμό 2165/3-2-97 Ερώτηση δόθηκε με το υπ'αριθμ. 5325/28-2-97 έγγραφο από τον Υφυπουργό Εσωτερικών η ακόλουθη απάντηση.

"Σχετικά με την αριθμ. 2165/3-2-97 ερώτηση που κατέθεσε στη Βουλή ο βουλευτής Ιωάννης Μ. Βαρβιτσιώτης για τη στελέχωση των ΕΛΤΑ στο Μεγάλο Χωριό Τήλου, σας πληροφορούμε τα εξής:

α) Με την ΠΥΣ. 153/25-4-1995 εγκρίθηκε η πρόσληψη ενός (1) ατόμου κλάδου ΔΕ5 Διανομέων σύμφωνα με τις διατάξεις του ν.2190/1994, γεγονός που υποχρεώνει την τήρηση των σχετικών διαδικασιών από το ΑΣΕΠ.

β) Σχετικά με το πρώτο ερώτημα, αρμόδιο να απαντήσει είναι το Υπουργείο Μεταφορών και Επικοινωνιών το οποίο είναι και συναποδέκτης της ερώτησης.

'Οσον αφορά το δεύτερο ερώτημα και προκειμένου να ξεπεραστεί το πρόβλημα της μεγάλης καθυστέρησης που παρατηρείται κατά τη συγκέντρωση των εγκρίσεων μικρού αριθμού ατόμων σε μεμονωμένους φορείς για να περιληφθούν σε μία προκήρυξη θέσεων, προωθείται ρύθμιση (τροποποίηση του ν.2190/1994) που να παρέχει τη δυνατότητα στο ΑΣΕΠ να προβαίνει στην έκδοση μεμονωμένων προκηρύξεων για κάθε φορέα με σκοπό την ταχύτητα στη διαδικασία πρόσληψης χωρίς να αναιρούνται οι κανόνες διαφάνειας και αμεροληψίας.

Για τη συγκεκριμένη μάλιστα πλήρωση της θέσης στα ΕΛΤΑ Τήλου έχει δρομολογηθεί η διαδικασία προκήρυξης συμπεριλαμβανομένων και άλλων παρόμοιων περιπτώσεων.

Ο Υφυπουργός

ΑΝ. ΜΑΝΤΕΛΗΣ"

9. Στην με αριθμό 2169/3-2-97 Ερώτηση δόθηκε με το υπ'αριθμ. 913/24-2-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2169 που κατατέθηκε στις 3-2-97 από το Βουλευτή κ. Σπύρο Δανέλλη σας πληροφορούμε τα εξής:

Όπως ήδη γνωρίζετε με το Ν. 2218/94 όλες οι σχετικές με τις αυθαίρετες κατασκευές αρμοδιότητες έχουν μεταβιβασθεί στη Δευτεροβάθμια Τοπική Αυτοδιοίκηση (αιρετός Νομάρχης).

Για τις αναφερόμενες στη σχετική ερώτηση κατασκευές σας επισυνάπτουμε αντίγραφο του με αρ. πρωτ. 1196/11-2-97 εγγράφου της Νομαρχιακής Αυτοδιοίκησης Χανίων, για ενημέρωσή σας.

Ο Υπουργός

Κ. ΛΑΛΙΩΤΗΣ"

Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων) 

10. Στην με αριθμό 2172/3-2-97 Ερώτηση δόθηκε με το υπ'αριθμ. 914/26-2-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2172 που κατατέθηκε στις 3-2-97 από τη Βουλευτή κ. Μαρία Δαμανάκη, σας επισυνάπτουμε αντίγραφο του υπ'αριθμ. 129/5-2-97 εγγράφου της Νομαρχιακής Αυτοδιοίκησης Λέσβου, στην αρμοδιότητα της οποίας ανήκει η έκδοση

των οικοδομικών αδειών και ο έλεγχος των εκτελούμενων εργασιών.

Επί πλέον σας πληροφορούμε ότι στην αρμόδια Υπηρεσία του ΥΠΕΧΩΔΕ (Διεύθυνση Πολεοδομικού Σχεδιασμού), δεν έχει γνωστοποιηθεί σχετικό αίτημα από τους αρμόδιους φορείς.

Τέλος όσον αφορά τα θέματα αναστήλωσης και συντήρησης μνημείων, αρμόδιο να σας ενημερώσει σχετικά είναι το συνερωτώμενο Υπουργείου Πολιτισμού.

Ο Υπουργός

Κ. ΛΑΛΙΩΤΗΣ"

Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

11. Στην με αριθμό 2179/4-2-97 Ερώτηση δόθηκε με το υπ'αριθμ. 4723/17-2-97 έγγραφο από τον Υπουργό Υγείας η ακόλουθη απάντηση.

" Απαντώντας στην υπ'αριθμ. 2179/4-2-97 ερώτηση του βουλευτή κ. Π. Παπαληγούρα σας γνωρίζουμε τα εξής:

Σελίδα 4551 

 

Για το 1997 το Υπουργικό Συμβούλιο ενέκρινε 560 θέσεις ιατρικού προσωπικού διαφόρων ειδικοτήτων. Η κατανομή των θέσεων αυτών θα γίνει σε σύντομο χρονικό διάστημα, μετά την ιεράρχιση των αναγκών που υπάρχουν κατά περιφέρειες δίδοντας προτεραιότητα σε ακριτικές, ορεινές και νησιωτικές περιοχές προσπαθώντας να ικανοποιήσουμε τις περισσότερες ανάγκες.

Ο Υπουργός

Κ. ΓΕΙΤΟΝΑΣ"

12. Στην με αριθμό 2182/4-2-97 Ερώτηση δόθηκε με το υπ'αριθμ. 939/24-2-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2182 που κατατέθηκε στις 4-2-97 από το Βουλευτή κ. Σάββα Τσιτουρίδη, σας γνωρίζουμε τα εξής:

Η τροποποίηση της υπ'αριθμ. 60885/4983/27-9-90 (ΦΕΚ 656/Β) υπουργικής απόφασης με την υπ'αριθμ. 21800/25-10-96 (ΦΕΚ 1124/Β) υπ. απ. για την εξαίρεση κοινοτήτων, που βρίσκονται σε ζώνη σεισμικής επικινδυνότητας κατηγορίας ΙΙΙ ή ΙV βάσει του ισχύοντος Νέου Ελληνικού Αντισεισμικού Κανονισμού (Ν.Ε.Α.Κ.), από τη δυνατότητα υπαγωγής τους στις περιπτώσεις εκείνες περιοχών και δομικών εργασιών για τις οποίες οι σχετικές άδειες οικοδομής εκδίδονται από τους οικείους προέδρους Κοινοτήτων, επεβλήθη από την ανάγκη εκπόνησης μελετών φέρουσας κατασκευής.

Οι μελέτες αυτές απαιτούν ακριβείς και ιδιάζοντες υπολογισμούς, λόγω μεταβολής των δεδομένων και συνθηκών αρκετών περιοχών τα τελευταία χρόνια, και έχουν σκοπό τη διασφάλιση της στατικής επάρκειας και αντοχής κάθε κτιριακού έργου.

Σχετικά με το κόστος έκδοσης οικοδομικών αδειών σας ενημερώνουμε ότι ειδικά για αγροτικές αποθήκες υπολείπεται σημαντικά αυτού κάθε άλλης χρήσεως και είδους κατασκευής, αφού στην υπ'αριθμ. 81304/6083/6-12-89 (ΦΕΚ 886/Β) υπουργική απόφαση "περί καθορισμού τιμών μονάδος επιφανείας οικοδομικών έργων" έχει προβλεφθεί ο μικρότερος ειδικός συντελεστής (0,20) για τον υπολογισμό της αντίστοιχης τιμής μονάδος επιφανείας και συνεπώς του προϋπολογισμού του έργου.

Ο Υπουργός

Κ. ΛΑΛΙΩΤΗΣ"

13. Στην με αριθμό 2197/4-2-97 Ερώτηση δόθηκε με το υπ'αριθμ. 7276/26-2-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 2197/4-2-97 που κατέθεσε ο βουλευτής κ. Θ. Δημοσχάκης, σας γνωρίζουμε ότι η Διοίκηση της Τράπεζας ήδη όρισε Διευθυντή του Καταστήματος Θράκης τον κ. Γ.Νατσόπουλο, μέχρι σήμερα Διευθυντή στο Κατάστημα Κεντρικής Μακεδονίας και από τα πλέον έμπειρα και ικανά στελέχη της Τράπεζας.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

14. Στην με αριθμό 2198/4-2-97 Ερώτηση δόθηκε με το υπ' αριθμ. 527/28-2-97 έγγραφο από τον Υπουργό Ανάπτυξης η ακόλουθη απάντηση.

"Σε απάντηση της Ερώτησης 2198/4-2-97 που κατατέθηκε στη Βουλή των Ελλήνων από το βουλευτή κ. Α.Ε. Καραμάριο σας γνωρίζουμε τα εξής:

Η από 17.6.1955 Σύμβαση μεταξύ Δημοσίου και ΕΟΤ αφενός και Εθνικής Τράπεζας και Ανώνυμης Ξενοδοχειακής Εταιρείας "ΑΣΤΗΡ" αφετέρου, αφορούσε στην εκμετάλλευση ακινήτων του Δημοσίου στην Ρόδο, τα οποία ανήκαν μεν κατά κυριότητα στον Οργανισμό Ανάπτυξης Περιουσίας Δημοσίου Δωδεκανήσου (Ο.Α.Π.Δ.Δ.) αλλά την διοίκηση και διαχείρησή τους την είχε ο ΕΟΤ. Μεταξύ των ακινήτων αυτών συμπεριλαμβάνονταν και τα ξενοδοχειακά συγκροτήματα ΕΛΑΦΟΣ και ΕΛΑΦΙΝΑ.

Με το άρθρο 8 του ΝΔ 920/1971 όλα τα προαναφερθέντα ακίνητα περιήλθαν στην πλήρη κυριότητα του ΕΟΤ.

Με την υπ'αρ. 2561/10.7.1972 Σύμβαση, συμβολαιογράφου κ. Ε.Κουρεμένου - Πουσκούρη (ΦΕΚ 122/Α/20.7.1972) ελύθη η από 17.6.1955 Σύμβαση αζημίως για τα συμβαλλόμενα μέρη και συμφωνήθηκε, με το άρθρο 2 αυτής, η κατά κυριότητα πώληση και μεταβίβαση από τον ΕΟΤ προς την εταιρεία του Συγκροτήματος των ξενοδοχείων ΕΛΑΦΟΣ και ΕΛΑΦΙΝΑ με την επωνυμία "Ανώνυμος Ξενοδοχειακή εταιρεία ΑΣΤΗΡ".

Κατά τα ανωτέρω ο ΕΟΤ αποξενώθηκε παντός εν γένει τίτλου κια δικαιώματός του, κυριότητος, νομής και κατοχής επί των πωληθέντων ξενοδοχειακών συγκροτημάτων τα οποία δια του ως άνω Συμβολαίου περιήλθαν πλέον στην Α.Ξ.Ε. "ΑΣΤΗΡ".

Η Υπουργός

ΒΑΣΩ ΠΑΠΑΝΔΡΕΟΥ"

15. Στην με αριθμό 2201/5-2-97 Ερώτηση δόθηκε με το υπ' αριθμ. 

284/26-2-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 2201/5-2-97 Ερώτηση που κατατέθηκε στη Βουλή των Ελλήνων από τον βουλευτή κ. Μανώλη Κεφαλογιάννη, σχετικά με έλεγχο νομιμότητας συμβάσεων προμηθειών δαπάνης άνω του ενός δισεκατομμυρίου δραχμών σύμφωνα με το άρθρο 15 του Ν. 2145/93 για την περίοδο 1993 μέχρι σήμερα, σας γνωρίζουμε στα πλαίσια των αρμοδιοτήτων μας τα ακόλουθα:

Με το νόμο 2000/91 καταργήθηκε το σύστημα της κεντρικής εκτέλεσης για τις Κρατικές Προμήθειες από το Υπουργείο τέως Εμπορίου και ίσχυε το αποκεντρωμένο σύστημα μέχρι και το 1994, επανήλθε δε το προηγούμενο καθεστώς με τον νόμο 2286/95.

Επομένως για την χρονική περίοδο 1993 μέχρι και 1994 δεν πραγματοποιήθηκαν προμήθειες του ενός δισεκατομμυρίου δραχμών από το Υπουργείο μας.

Στο Ενιαίο Πρόγραμμα Προμηθειών (Ε.Π.Π.) έτους 1995, το οποίο βαίνει προς την ολοκλήρωση του, υπάρχουν εγγραφές αξίας άνω του ενός δισεκατομμυρίου δραχμών και ήδη, για την προμήθεια αυτοκινήτων ασθενοφόρων (κινητών μονάδων) για τις ανάγκες του ΕΚΑΒ, προϋπολογισθείσας αξίας 2.000.000.000 δραχμών, έχει υπογραφεί η με αριθμ. 426/96 Σύμβαση. Κατ'εφαρμογή δε των διατάξεων του προαναφερθέντος νόμου (άρθρο 15 Ν. 2145/93) και προ της υπογραφγής της, στάλθηκε και εγκρίθηκε από το Ελεγκτικό Συνέδριο.

Για τα υπόλοιπα είδη, που εμπίπτουν στην διαδικασία του εν λόγω νόμου, δεν έχει ολοκληρωθεί η αξιολόγησή τους.

Στο σημείο αυτό τονίζεται ότι, στην εκτέλεση του (Ε.Π.Π.) η διαφάνεια αποτελεί βασική αρχή του Υπουργείου μας, γι'αυτό και μολονότι, η έννοια του νόμου είναι δυνητική, έχει δοθεί εντολή, στις αρμόδιες υπηρεσίες μας, όλες οι συμβάσεις που αφορούν προμήθειες άνω του ενός δισεκατομμυρίου δραχμών, να αποστέλλονται για έλεγχο νομιμότητας στο Ελεγκτικό Συνέδριο, προ της υπογραφής τους.

Ο Υφυπουργός

ΜΙΧ. ΧΡΥΣΟΧΟΪΔΗΣ"

16. Στην με αριθμό 2206/5-2-97 ερώτηση δόθηκε με το υπ' αριθμ. 125/20-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2206/5.2.97 ερώτηση του Βουλευτή κ. Σάββα Τσιτουρίδη, σας γνωρίζουμε τα εξής:

Η ανασκαφή στο Παλατιανό Κιλκίς είναι εγκεκριμένη ως συστηματική υπό την εποπτεία μόνιμης αρχαιολόγου (ΥΑ ΥΠ.ΠΟ./ΑΡΧ/Α1/Φ39/2998/167/11.5.94) και από το 1994 έχει ενταχθει σε πενταετές πρόγραμμα χρηματοδοτήσεων ύψους 200.000.000 δρχ. των ΠΕΠ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

 

Σελίδα 4552 

17. Στην με αριθμό 2210/5-2-97 ερώτηση δόθηκε με το υπ' αριθμ. 619/26-2-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 2210/5-2-97 ερώτηση, που κατατέθηκε στη Βουλή από το Βουλευτή κ. Ευαγ. Μπασιάκο, για τα θιγόμενα σ' αυτή θέματα αρμοδιότητάς μας, σας πληροφορούμε τα εξής:

1. Τα στοιχεία του Οργανισμού Απασχόλησης Εργατικού Δυναμικού (ΟΑΕΔ) της εγγεγραμμένης ανεργίας στο Ν. Βοιωτίας από το 1993 έως το 1996 είναι τα εξής:

Εργατ. Δυναμ. Υπόλ. ανέργων Ποσοστό ανεργίας

1993 28.700 1484 5,2%

1994 28.700 1261 4,4%

1995 28.700 1548 5,4%

1996 29.200 1311 4,5%

Σύμφωνα με την Εθνική Στατιστική Υπηρεσία Ελλάδος η εξέλιξη της συνολικής ανεργίας όπως προκύπτει από τη διενεργούμενη κατ' έτος 'Ερευνα Εργατικού Δυναμικού δεν είναι δυνατή σε επίπεδο νομού διότι η έρευνα είναι δειγματοληπτική και έχει σχεδιαστεί σε επίπεδο Υπηρεσίας Περιφερειακής Ανάπτυξης (ΥΠΑ). Σας επισυνάπτουμε πίνακα με τα στοιχεία εξέλιξης της ανεργίας της Υπηρεσίας Περιφερειακής Ανάπτυξης Ανατολικής Στερεάς.

2. Για το θέμα του πόσες και ποιες βιομηχανίες έκλεισαν και ιδρύθηκαν ή λειτούργησαν για πρώτη φορά μεταξύ των ετών 1993 έως σήμερα στο Ν. Βοιωτίας, αρμόδιο να σας απαντήσει είναι το Υπουργείο Οικονομικών, επειδή αυτό προκύπτει από τα μητρώα του Φόρου Προστιθέμενης Αξίας (ΦΠΑ) αυτού, προς το οποίο κοινοποιούμε φωτοαντίγραφο της ερώτησης.

Ο Υπουργός

ΜΙΛ. ΠΑΠΑΪΩΑΝΝΟΥ"

18. Στην με αριθμό 2216/5-2-97 ερώτηση δόθηκε με το υπ' αριθμ. 152/26-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2216/5.2.97 που κατέθεσαν οι Βουλευτές κ. Απ. Τασούλας και Αχ. Κανταρτζής, σχετικά με την παραχώρηση του ΞΕΝΙΑ Ηγουμενίτσας για τη στέγαση του ΤΕΙ Ηπείρου, σας γνωρίζουμε τα ακόλουθα:

'Οπως μας πληροφόρησε ο Πρόεδρος του ΤΕΙ Ηπείρου με σχετικό έγγραφό του υπεγράφη σύμβαση μίσθωσης του ΞΕΝΙΑ Ηγουμενίτσας την 31η Ιουλίου 1996 για τον ΕΟΤ από το Γεν. Γραμματέα και για το ΤΕΙ Ηπείρου από τον πρόεδρο για έκταση 17.000 m2. Η μίσθωση θα είναι για 20 χρόνια και το μίσθωμα θα ανέρχεται στο ποσό των 12.000.000 δραχμών και θα αναπροσαρμόζεται από 1.1.97 κι εφεξής και κάθε πρώτη του έτους κατά το ποσοστό του ετήσιου τιμάριθμου. Τα δωμάτια του ΞΕΝΙΑ θα ανακαινιστούν. Η οριστική αντιμετώπιση του στεγαστικού προβλήματος θα γίνει με την κατασκευή κτιριακών εγκαταστάσεων συνολικής επιφάνειας 2.500 m2.

Την 12.8.96 παραδόθηκε το τμήμα του ΞΕΝΙΑ από επιτροπή του ΕΟΤ σε επιτροπή του ΤΕΙ ΗΠΕΙΡΟΥ.

Βρίσκεται σε εξέλιξη ακόμη η παράδοση όλου του χώρου του ΞΕΝΙΑ και θα ολοκληρωθεί μέσα στο Μάρτιο του 1997 χωρίς μίσθωμα για 30 έτη.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

19. Στην με αριθμό 2216/5-2-97 ερώτηση δόθηκε με το υπ' αριθμ. 546/28-2-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της παραπάνω ερώτησης που κατατέθηκε στη Βουλή των Ελλήνων από τους Βουλευτές κ.κ. Α. Τασούλα και Α. Κανταρτζή, σχετικά με την παραχώρηση του ΞΕΝΙΑ Ηγουμενίτσας στο ΤΕΙ ΗΠΕΙΡΟΥ σας γνωρίζουμε τα εξής:

Είχε ήδη αποφασισθεί η κατά χρήση παραχώρηση όλων των εγκαταστάσεων του ΞΕΝΙΑ Ηγουμενίτσας στο ΤΕΙ ΗΠΕΙΡΟΥ χωρίς αντάλλαγμα για 30 χρόνια, προκειμένου να στεγαστούν τμήματα ιχθυοκομίας, Αλιείας και Τουριστικών Επιχειρήεων και ήδη προχωρούν οι σχετικές διαδικασίες παραχώρησης.

Η απόφαση αυτή έχει ληφθεί διότι το Υπουργείο Ανάπτυξης αντιμετωπίζει με ιδιαίτερη ευαισθησία το στεγαστικό πρόβλημα του ΤΕΙ στην παραμεθόρια περιοχή της Ηπείρου.

Η Υπουργός

ΒΑΣΩ ΠΑΠΑΝΔΡΕΟΥ"

20. Στην με αριθμό 2218/5-2-97 ερώτηση δόθηκε με το υπ' αριθμ. 153/26-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2218/5-2-97 σχετικά με τα προβλήματα της ΤΕΣ Καισαριανής, που κατέθεσε ο Βουλευτής κ. Γ. Καρατζαφέρης, σας γνωρίζουμε τα ακόλουθα:

'Οπως μας πληροφόρησε ο ΟΣΚ προκειμένου να επιλύσει οριστικά το στεγαστικό πρόβλημα των ΤΕΛ-ΤΕΣ Καισαριανής προχωρεί με την διαδικασία της αναγκαστικής απαλλοτρίωσης στην απόκτηση χώρου εμβαδού 2.257 μ2 που βρισκεται στο Ο.Τ. 208 μεταξύ των οδών Ξωπέτης, Ηρώς Κωνσταντοπούλου και Ναυπακτίας.

'Εχει εκδοθεί η υπ' αριθμ. 1045339/2844/0010/8.5.95 Κοινή Υπουργική Απόφαση - ΦΕΚ 346 Δ/19.5.95 - κσι ήδη αναμένεται η σχετική με την απαλλοτρίωση απόφαση καθαρισμού τιμής αποζημίωσης δεδομένου ότι το θέμα εκδικάστηκε ενώπιον του Μονομελούς Πρωτοδικείου στις 8 Νοεμβρίου 1996.

Ο Υφυπουργός

ΙΩΑΝ. ΑΝΘΟΠΟΥΛΟΣ"

21. Στην με αριθμό 2224/5-2-97 ερώτηση δόθηκε με το υπ' αριθμ. 285/26-2-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 2224/5.2.97 ερώτηση που κατατέθηκε στη Βουλή των Ελλήνων από τον Βουλευτή κ. Γεώργιο Ορφανό, σχετικά με την εξυγίανση της ασφαλιστικής αγοράς και την αύξηση των ασφαλίστρων των ΙΧ αυτοκινήτων, σας γνωρίζουμε τα ακόλουθα:

1. Ως προς την εξυγίανση της ασφαλιστικής αγοράς, το νομοθετικό πλαίσιο που ορίζει το ΝΔ 400/70, όπως ισχύει ιδιαίτερα μετά την ενσωμάτωση σ' αυτό των τρίτων οδηγιών της ΕΕ με το ΠΔ 252/96, προβλέπει πλήθος διατάξεων με διοικητικές και ποινικές κυρώσεις για τις ασφαλιστικές εκείνες επιχειρήσεις που δεν πληρούν τις προϋποθέσεις λειτουργίας τους. Το Υπουργείο Ανάπτυξης, ελέγχει εάν συντρέχει περίπτωση εφαρμογής του νόμου και λαμβάνει όλα τα αναγκαία μέτρα, τόσο μετά τον ετήσιο τακτικό έλεγχο, αλλά και έκτακτα όταν κριθεί σκόπιμο.

Σημειώνεται επίσης ότι, με σχέδιο νόμου που έχει ήδη κατατεθεί στη Βουλή, τροποποιείται η ασφαλιστική νομοθεσία με σκοπό την ασφάλιση των συμφερόντων των ασφαλισμένων και δικαιούχων αποζημιώσεων, καθώς και την εξυγίανση του χώρου.

Συγκεκριμένα:

- Προβλέπεται ότι ο ασφαλιστής είναι υποχρεωμένος εντός τριάντα (30) ημερών, από την υποβολή της δήλωσης ατυχήματος εκ μέρους του ασφαλισμένου, να έχει ολοκληρώσει τη διαδικασία διακανονισμού της ζημίας.

- Λαμβάνονται συγκεκριμένα μέτρα για την βελτίωση της οικονομικής κατάστασης του Επικουρικού Κεφαλαίου.

- Τροποποιείται ο νόμος 489/76 "Περί υποχρεωτικής ασφαλίσεως της εξ ατυχημάτων αυτοκινήτων αστικής ευθύνης" και οι κυρώσεις για τα ανασφάλιστα αυτοκίνητα γίνονται ακόμη αυστηρότερες.

- Τέλος, περιλαμβάνονται αλλαγές ως προς το νομικό πλαίσιο της ασφαλιστικής σύμβασης, καθώς και άλλα θέματα που ρυθμίζονται με την κείμενη νομοθεσία για τα οποία κρίθηκε ότι υφίσταται δυνατότητα βελτίωσης.

2.- 'Οσον αφορά τον καθορισμό των τιμών των ασφαλίστρων για τα ΙΧ αυτοκίνητα, μετά την προσαρμογή της Χώρας μας στις τρίτες οδηγίες της ΕΕ, αυτές διαμορφώνονται ελεύθερα από τις ασφαλιστικές εταιρείες, με βαση τις τεχνικοοικονομικές 

Σελίδα 4553 

ανάγκες της κάθε επιχείρησης και τους κανόνες του υγιούς ανταγωνισμού.

Σύμφωνα δε με το άρθρο 30 του ΝΔ 400/70, όπως αυτό τροποποιήθηκε με το άρθρο 24 του π.δ. 252/96, το Υπουργείο Ανάπτυξης μπορεί να επιβαλει έλεγχο στις ανατιμήσεις των ασφαλίστρων των ΙΧ αυτοκινήτων, μόνο στην περίπτωση επιβολής γενικού ελέγχου των τιμών των προϊόντων και υπηρεσιών όλων των οικονομικών δραστηριοτήτων. Φυσικά και για τις ασφαλιστικές επιχειρήσεις, έχουν εφαρμογή οι περί ανταγωνισμού διατάξεις, η παράβαση των οποίων επιφέρει αυστηρές κυρώσεις για τους παραβάτες.

Ο Υφυπουργός

ΜΙΧ. ΧΡΥΣΟΧΟΪΔΗΣ"

22. Στην με αριθμό 2227/6-2-97 ερώτηση δόθηκε με το υπ' αριθμ. 253/24-2-97 έγγραφο από τον Υφυπουργό Εργασίας η ακόλουθη απάντηση:

"Σε απάντηση της αρ. 2227/6-2-97 ερώτησης που κατατέθηκε στη Βουλή απο το Βουλευτή κ. Παναγιώτη Ψωμιάδη, σχετικά με την εφαρμογή της αρ. 7/οικ.15/7-1-97 (Β' 22) Υπουργικής Απόφασης σας πληροφορούμε τα εξής:

Με την Υπουργική Απόφαση "Νοσηλεία στο εξωτερικό ασθενών ασφαλισμένων ασφαλιστικών οργανισμών αρμοδιότητας Γ.Γ.Κ.Α." καθορίζονται κατά ενιαίο τρόπο οι περιπτώσεις των ασθενών που χρήζουν νοσηλείας στο εξωτερικό καθώς και τα δικαιολογητικά που απαιτούνται για να δοθεί η σχετική έγκριση. Με το άρθρο 3 της απόφασης αυτής συστήνονται 6 ειδικές υγειονομικές επιτροπές στη χώρα, οι οποίες γνωματεύουν για την ανάγκη νοσηλείας στο εξωτερικό και είναι ίδιες για ολους τους ασφαλισμένους και συνταξιούχους των ασφαλιστικών οργανισμών ανεξάρτητα από το όριο της ηλικίας τους. Η Υπουργική απόφαση δε θέτει περιορισμούς ως προς τη χώρα μετάβασης. Οι ασφαλιστικοί οργανισμοί καταβάλλουν δαπάνες για νοσηλεία ασθενών σε δημόσια νοσηλευτικά κέντρα του εξωτερικού ή τις ιδιωτικές πτέρυγες αυτών. Ο μόνος περιορισμός που τίθεται είναι ότι δεν καταβάλλονται οι δαπάνες για νοσηλεία σε ιδιωτικές κλινικές του εξωτερικού πλην των περιπτώσεων που αφορούν παιδιά.

Κατόπιν των ανωτέρω γίνεται σαφές ότι οι πληροφορίες σύμφωνα με τις οποίες τα ασφαλιστικά ταμεία δε θα εγκρίνουν τη νοσηλεία ασθενών στις χώρες της Ευρωπαϊκής Ενωσης, πλην των παιδιών, δεν ανταποκρίνονται στην πραγματικότητα.

Ο Υφυπουργός

ΝΙΚΟΣ ΦΑΡΜΑΚΗΣ"

23. Στην με αριθμό 2236/6-2-97 ερώτηση δόθηκε με το υπ' αριθμ. 165/26-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2236/6-2-97 που κατέθεσε ο Βουλευτής κ. Β. Παπαγεωργόπουλος σας γνωρίζουμε τα ακόλουθα:

Ως προς τα αναφερόμενα λυόμενα σχολεία, όπως μας πληροφόρησε ο Νομαρχης Θεσσαλονίκης μετά το σεισμό του 1978, στο Πολεοδομικό Συγκρότημα Θεσ/νίκης, αλλά και σε άλλους Ο.Τ.Α. του Νομού Θεσ/νίκης τοποθετήθηκε ικανός αριθμός λυομένων σχολείων, ίσως μεγαλύτερος από το 49 που αναφέρεται στην ερώτηση του θέματος (32 στην πόλη της Θεσ/νίκης και 28 στην ύπαιθρο, σύμφωνα με προφορικές πληροφορίες από τη Δ/νση Τεχνικών Υπηρεσιών Νομαρχ. Αυτ/σης Θεσ/νίκης).

Η πολιτική απόφαση της επιλογής λυομένων σχολείων αντί των συμβατικών, ανήκει στην τότε Κυβέρνηση και έγινε παρά τις αντιρρήσεις επιστημονικών συλλογικών οργάνων της Θεσ/νίκης για τη βιωσιμοτητά τους, καθώς ο περιορισμένος χρόνος ζωής τους ήταν και τότε γνωστός, ενώ το κόστος κατασκευής ήταν μεγαλύτερο απ' ότι για τα συμβατικά κτίρια και ο χρόνος παράδοσής τους αμφίβολα μικρότερος των συμβατικών.

Η Νομαρχιακή Αυτοδιοίκηση Θεσ/νίκης γνωρίζει το πρόβλημα ότι αυτά όλα έχουν ξεπεράσει το όριο ζωής τους και πρέπει να αντικατασταθούν, αλλά και ότι το ίδιο και μεγαλύτερο πρόβλημα παρουσιαζει μια σειρά κτιρίων δομημένων με το σύστημα της βαριάς προκατασκευής τύπου ΜΟΜΑ (έτη κατασκευής 1979-80), που κατά μείζονα λόγο πρέπει να αντικατασταθούν, λόγω στατικής ανεπαρκειας και αμφιβόλου συμπεριφοράς σε περίπτωση σεισμού.

Η αντικατάσταση όλων αυτών των κτιρίων έχει ξεκινήσει τα τελευταία μόλις χρόνια. Πρόθεση της Νομαρχιακής Αυτοδιοίκησης Θεσ/νίκης είναι να αντικατασταθουν στο σύνολό τους.

Οι Τεχνικές Υπηρεσίες της Νομαρχιακής Αυτοδιοίκησης Θεσσαλονίκης, παρακολουθούν την κατάσταση αυτών των κτιρίων στο μέτρο των δυνατοτήτων τους, προκειμένου να προβλεφθούν καταστάσεις άμεσης επικινδυνότητας.

Η Νομαρχιακή Αυτοδιοίκηση Θεσ/νίκης επιχορηγήθηκε από το Π.Δ.Ε. (ΣΑΕ 041/2 - ΣΑΕ 047) για το έτος 1996 με τα κατωτέρω ποσά:

Οικόπεδα - Κατασκευές: 2.048.000.000 δρχ.

Επισκευές: 660.000.000 δρχ.

ΤΚΑΣΕ: 1.760.000.000 δρχ.

Επίσης από τη ΣΑΕ 042/2 έχουν ενταχθεί τα έργα ανέγερσής του:

1) ΕΠΛ Πυλαίας προϋπολογισμού 1.000.000.000 δρχ.

2) ΕΠΛ Καλαμαριάς προϋπολογισμού 1.000.000.000 δρχ.

3) ΕΠΛ Δυτικής Θεσ/νίκης

προϋπολογισμού 1.000.000.000 δρχ.

Η δαπάνη για την αντιμετώπιση των αναγκών σε σχολική στέγη θα καλυφθεί από τις πιστώσεις του Π.Δ.Ε. και του νέου Δανείου ΤΚΑΣΕ 1192/95.

Το χρηματοδοτικό πρόγραμμα είναι ύψους 359,276 δισ δρχ. και το αντίστοιχο Δάνειο ΤΚΑΣΕ 143,7 δισ δρχ. και αφορά στην βελτίωση της υλικοτεχνικής υποδομής της Α/θμιας και Β/θμιας Εκπ/σης, κυρίως για τους νομούς Αττικής, Θεσ/νίκης, Αιτωλ/νίας, Αχαϊας, Ηρακλείου, Ιωαννίνων, Λαρίσης, Μαγνησίας, Χανίων, Ευβοίας όπου παρουσιάζεται εντονότερο το πρόβλημα των αναγκών σε σχολική στέγη μεταξύ των οποίων συμπεριλαμβάνεται και ο Νομός Θεσ/νίκης και επίκειται η κατανομή της 1ης δόσης του νέου δανείου ΤΚΑΣΕ 1192,95, μέσω του Ο.Σ.Κ.

Το ΥΠ.Ε.Π.Θ. έχει κινήσει τις διαδικασίες για την σύνταξη του Π.Δ.Ε. 1997 και κατανοώντας τις ανάγκες της περιφέρειας σε σχολική στέγη, στα πλαίσια των οικονομικών του δυνατοτήτων, έχει δώσει προτεραιότητα στην Συλλογική Απόφαση που αφορά στα έργα σχολικής στέγης των Νομαρχιών σε όλη τη χώρα εκτός Αττικής.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

24. Στην με αριθμό 2242/6-2-97 ερώτηση δόθηκε με το υπ' αριθμ. 190/27-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2242/6-2-97 σχετικά με το θέμα της κατασκευής λυομένων εξεδρών στο Κλειστό Γυμναστήριο της Λάρισας σας γνωρίζουμε ότι η Γ.Γ.Α. θα εξετάσει την δυνατότητα της τοποθέτησης των εξεδρών πισω από τις Μπασκέτες στο Κλειστό Γυμναστήριο Λάρισας, ώστε το Παλέ ντε Σπορ αυτό να αποκτήσει 5.000 χιλ. περίπου θέσεις.

Ο Υφυπουργός

ΑΝΔΡΕΑΣ ΦΟΥΡΑΣ"

25. Στην με αριθμό 2248/7-2-97 ερώτηση δόθηκε με το υπ' αριθμ. 26-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2248/7.2.97 ερώτηση του Βουλευτή κ. Φώτη Κουβέλη, σας γνωρίζουμε τα εξής:

Οσον αφορά το Υπουργείο Πολιτισμού, η διαδικασία επιλογής των μελετητικών ομάδων και υπογραφής των Συμβάσεων έχει ουσιαστικά και τυπικά ολοκληρωθεί. Οι ενστάσεις που υποβλήθηκαν είχαν απορριφθεί πριν την ανάληψη των καθηκόντων μου με πλήρεις και επαρκείς αιτιολογίες από τον Υπουργό Πολιτισμού , o οποίος αποφαίνεται τελικά επί των 

Σελίδα 4554 

ενστάσεων, σύμφωνα με το ν. 716/74.

Επί των ενστάσεων που υποβλήθηκαν για κάθε μία από τις ανατεθείσες μελέτες, έχουν εκδοθεί οι ακόλουθες αποφάσεις:

- ΥΠ.ΠΟ./ΓΕΑΧΑ/485/61329/9.12.96 (για τη Μελέτη Συνολικής Ανάδειξης Αρχαιολογικού Χώρου Κεραμεικού)

- ΥΠ.ΠΟ./ΓΕΑΧΑ/377/41697/7.9.96 και ΥΠ.ΠΟ./ΓΕΑΧΑ/483/61327/9.12.96 (για τη Μελέτη Συνολικής Ανάδειξης Αρχαιολογικού Χώρου της Αρχαίας Αγοράς).

- ΥΠ.ΠΟ./ΓΕΑΧΑ/379/41699/2.9.96 και ΥΠ.ΠΟ./ΓΕΑΧΑ/484/61328/9.12.96 (για τη Μελέτη Συνολικής Ανάδειξης Αρχαιολογικού Χώρου Ολυμπιείου).

- ΥΠ.ΠΟ./ΓΕΑΧΑ/376/41696/2.9.96 (για τη Μελέτη Συνολικής Ανάδειξης Αρχαιολογικού Χώρου Φιλοπάππου).

- ΥΠ.ΠΟ./ΓΕΑΧΑ/374/41694/2.9.96 και ΥΠ.ΠΟ./ΓΕΑΧΑ/486/61330/9.12.96 (για τη Μελέτη Συνολικής Ανάδειξης Αρχαιολογικών Χώρων Ρωμαϊκής Αγοράς και Βιβλιοθήκης Αδριανού).

- ΥΠ.ΠΟ./ΓΕΑΧΑ/375/41695/2.9.96 (για τη Μελέτη Συνολικής Ανάδειξης Αρχαιολογικού Χώρου Βόρειας και Νότιας Κλιτύος Ακρόπολης).

O Yπουργός

ΕΥΑΓΓΕΛΟΣ ΒΕΝΙΖΕΛΟΣ"

26. Στην με αριθμό 2249/07-02-97 ερώτηση δόθηκε με το υπ' αριθμ. 128/25-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2249/7.2.97 ερώτηση του Βουλευτή κ. Πέτρου Κουναλάκη σας γνωρίζουμε τα εξής:

Στις Λουλουδιές Κίτρους Πιερίας και με αφορμή τα έργα για την κατασκευή της νέας σιδηροδρομικής γραμμής διεξάγονται από το 1992 ανασκαφικές έρευνες. 'Εχουν μέχρι στιγμής αποκαλυφθεί κατάλοιπα οικισμών και νεκροταφείων που αποδεικνύουν τη συνεχή κατοίκηση του χώρου από την εποχή του χαλκού, έως και τη Ρωμαϊκή περίοδο. Παρά την μεγάλη σπουδαιότητα των κινητών ευρημάτων δεν υπάρχουν αξιόλογα κτίσματα που θα μπορούσαν να διατηρηθούν, αφού όλες οι αρχιτεκτονικές κατασκευές είναι στην ουσία λάκκοι σκαμμένοι στο πηλώδες εύθριπτο χώμα. 'Ετσι, η αρμόδια για τα ευρήματα αυτά Εφορεία δεν έθεσε θέμα μη διέλευσης από την συγκεκριμένη περιοχή της νέας σιδηροδρομικής γραμμής, αλλά ζήτησε και διεσφάλισε την προηγούμενη ολοκλήρωση της ανασκαφικής έρευνας.

Ως προς το επισκοπικό συγκρότημα που ανασκάπτεται στην περιοχή, πρόκειται για ένα μικρό φρούριο του 5ου-6ου αιώνα μ.Χ. διαστάσεων 80Χ90 μ., στο οποίο περιλαμβάνεται βασιλική, επισκοπείο και βιοτεχνικές εγκαταστάσεις παραγωγής κρασιού και λαδιού. Το συγκρότημα αυτό εντάσσεται σε εντοπισμένο από την αρμόδια υπηρεσία αρχαιολογικό χώρο τον οποίο, παρά τις σχετικές υποδείξεις, δεν είχε λάβει υπόψη του ο ΟΣΕ κατά τη χάραξη της γραμμής. Τελικά, και μετά από διακοπή των εργασιών για εννέα μήνες, ο ΟΣΕ ανέλαβε τη χρηματοδότηση της ανασκαφής, που δεν έχει ακόμη ολοκληρωθεί.

Επειδή η αρχική χάραξη διέσχιζε το κέντρο του επισκοπικού μεγάρου, αποφρασίστηκε η μετατόπισή της 20 μέτρα δυτικότερα. Αλλά και στη νέα θέση ανακαλύφθηκαν σημαντικές αρχαιότητες.

Επειδή όμως δεν υπήρχε άλλη δυνατότητα μετακίνησης της γραμμής, ύστερα από αυτοψία στο χώρο, το ΚΑΣ συναίνεσε στην επίχωση τμήματος του συγκροτήματος και στη μεταφορά της δυτικής πύλης του σε νέα θέση. Με τον τρόπο αυτό διασώζονται και προβάλλονται τα σημαντικότερα κτίρια του συγκροτήματος, εκτός από ένα μικρό τμήμα απ' όπου θα διέλθει η γραμμή, δεδομένου ότι ο ΟΣΕ αδυνατεί να την μετατοπίσει δυντικότερα, γιατί θα πρέπει να προβεί σε νέες απαλλοτριώσεις. Στα ζητήματα αυτά έχει παρέμβει και η Ευρωπαϊκή Ενωση επιβάλλοντας στον ΟΣΕ κυρώσεις.

Ενόψει αυτής της πραγματικής κατάστασης που έχει διαμορφωθεί, το Υπουργείο Πολιτισμού θα καταβάλει κάθε δυνατή προσπάθεια για την προστασία και την πρόοδο της ανασκαφικής έρευνας.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

27. Στην με αριθμό 2251/7-2-97 ερώτηση δόθηκε με το υπ' αριθμ. 294/26-2-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 2251/7.2.97 ερώτηση που κατατέθηκε στη Βουλή των Ελλήνων από τον Βουλευτή κ. Ευαγγ. Αποστόλου, σχετικά με λήψη μέτρων για απάλειψη των πρακτικών παραβίασης των κανόνων του υγιούς ανταγωνισμού στον αγροτικό τομέα, σας γνωρίζουμε τα εξής:

Οι διατάξεις του νόμου 707/77, όπως ισχύει σήμερα "Περί ελέγχου μονοπωλίων και ολιγοπωλίων και προστασίας του ελεύθερου ανταγωνισμού" εφαρμόζονται και στις επιχειρήσεις και ενώσεις επιχειρήσεων των οποίων το αντικείμενο συνίσταται στην παραγωγή, επεξεργασία, μεταποίηση ή εμπορία αγροτοκτηνοτροφικών, δασικών ή αλιευτικών προϊόντων, δεδομένου ότι κατηγορίες τέτοιων επιχειρήσεων ή τομείς της δραστηριοτητάς τους δεν έχουν εξαιρεθεί από την εφαρμογή του με κοινές αποφάσεις των Υπουργών Εθνικής Οικονομίας, τέως Εμπορίου και Γεωργίας, που εκδίδονται μετά από γνώμη της Επιτροπής Ανταγωνισμού, όπως προβλέπεται από το άρθρο 5 παραγρ. 2 του εν λόγω νόμου.

'Ηδη η Επιτροπή Ανταγωνισμού διενεργεί σχετική έρευνα στη διακίνηση και εμπορία του αγελαδινού γάλακτος.

Το συγκεκριμένο ερώτημα είναι γενικό και αόριστο, θα μπορούσε δε να επιληφθεί του θέματος η Επιτροπή Ανταγωνισμού, εάν στην ερώτηση εθίγετο συγκεκριμένο προϊόν ή επιχείρηση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

28. Στην με αριθμό 2257/7-2-97 ερώτηση δόθηκε με το υπ' αριθμ. 954/28-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2257/7.2.97 που κατέθεσε στη Βουλή ο Βουλευτής κ. Κ. Καραμηνάς παρακαλούμε να τον πληροφορήσετε τα εξής:

Στη ΣΑΕ 081/2 έχουν ήδη ενταχθεί τα έργα αξιοποίησης (ταχυδιϋλιστήρια, αγωγοί μεταφοράς και αρδευτικά δίκτυα) για τις λιμνοδεξαμενές θεοποιήτου - Μυτιλινιών και Βελανιδιάς - Μαραθοκάμπου Σάμου, καθώς και του φράγματος Πεζί Ράχες Ικαρίας, των οποίων η κατασκευή έχει προγραμματισθεί μέσω των ΠΕΠ/Β. ΑΙΓΑΙΟΥ.

Τις απαραίτητες μελέτες για τη δημοπράτηση και κατασκευή των παραπάνω έργων, έχουν αναλάβει τις διαδικασίες ανάθεσης και εκπόνησής τους οι κατά τόπους Νομαρχιακές Αυτοδιοικήσεις.

Η δημοπράτηση των υπόψη έργων, θα γίνει μόλις ολοκληρωθούν και εγκριθούν οι παραπάνω απαραίτητες μελέτες.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

29. Στην με αριθμό 2258/7-2-97 ερώτηση δόθηκε με το υπ' αριθμ. 129/20-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2258/7.2.97 ερώτηση του Βουλευτή κ. Βύρωνα Πολύδωρα, σας γνωρίζουμε τα εξής:

Για τα ζητήματα αυτά έχω ήδη απαντήσει στην 641/4.2.97 παρόμοια Επίκαιρη Ερώτηση.

Επισυνάπτονται τα σχετικά πρακτικά της Βουλής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

Σελίδα 4555 

 

30. Στην με αριθμό 2259/7-2-97 ερώτηση δόθηκε με το υπ' αριθμ. 977/24-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2259 που κατατέθηκε στις 7-2-97 από το Βουλευτή κ. Ευγένιο Χαϊτίδη, σας γνωρίζουμε τα εξής:

Το θέμα της οριοθέτησης και οικοδόμησης στην περιοχή Κ. Πολυδενδρίου αποτελεί αντικείμενο έρευνας επιτροπής από υπαλλήλους των καθ' ύλην αρμόδιων υπηρεσιών του ΥΠΕΧΩΔΕ που συστήθηκε με την αρ. 1165/1100/4-11-96, απόφασή μου,προκειμένου να διερευνηθούν και διελευκανθούν όλα τα σημεία της υπόθεσης.

Η επιτροπή, μετά από αυτοψία που διενήργησε στο χρονικό διάστημα 19/11-21/11/96, προχώρησε στη μελέτη και συσχέτιση των επί τόπου διαγωνισμών και των στοιχείων που είχαν ήδη υποβληθεί από τους καταγγέλοντες καθώς και εκείνων που υποβλήθηκαν από τους ιδίους μετά την αυτοψία μέχρι και το μήνα Ιανουάριο 1997 και αναμένεται η υποβολή του σχετικού πορίσματος με την εξαγωγή των τελικών συμπερασμάτων και προτάσεων.

Ο Υπουργός

Κ. ΛΑΛΙΩΤΗΣ"

31. Στην με αριθμό 2262/7-2-97 ερώτηση δόθηκε με το υπ' αριθμ. 130/7-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2262/7-2-97 ερώτηση του Βουλευτή κ. Δημητρίου Κωστόπουλου, σας γνωρίζουμε τα εξής:

Από το 1985 οι εργασίες αποκατάστασης της Νέας Μονής Καλαμίου (Ι. Μ. Κοιμήσεως Θεοτόκου) εκτελούνται τμηματικά με την υποστήριξη του ΥΠ.ΠΟ. Εχει ολοκληρωθεί η αναστήλωση και αποκατασταση του καθολικού της Μονης (στερέωση και στεγανοποίησή του) και η συντήρηση των τοιχογραφιών του εσωτερικού του και έχουν εγκριθει από την αρμόδια υπηρεσία και εκτελούνται ήδη οι εργασίες αποκατάστασης του νοτιοδυτικού τμήματος των κελλιών. Οι εργασίες πρόκειται να συνεχιστούν με τη φροντίδα της Ι. Μονής Τιμίου Προδρόμου Γορτυνίας της οποίας η διαλυμένη σήμερα Ι. Μονή του Καλαμίου αποτελεί μετόχιο.

Η πρόσβαση στην Παλιά Μονή Καλαμίου έχει διακοπεί εδώ και αρκετά χρόνια από πτώση βράχων και η αρμόδια υπηρεσία έχει εντάξει την Παλιά Μονή στην Προγραμματική Σύμβαση προκειμένου να αποκαταστασθεί η πρόσβαση με κατασκευή γέφυρας και να κατασκευαστεί σιδερένιο προστατευτικό πλέγμα που θα στηρίζεται σε στηθαίο από μπετόν, για προστασία απο τις πτώσεις των βράχων.

Είναι βεβαιως αυτονόητο ότι το Υπουργείο Πολιτισμού δεν παρεμποδίζει καθ' οιονδήποτε τρόπο την εξέλιξη των εγκεκριμμένων άλλωστε από το ίδιο εργασιών, δεδομενου επιπλέον οτι φορέας εκτέλεσης των σχετικών εργασιών δεν είναι το ΥΠ.ΠΟ. αλλά είτε η ΤΥΔΚ Νομαρχιας Αρκαδίας, είτε η Ι. Μονή Τιμίου Προδρόμου Γορτυνίας. Υπό την έννοια αυτή το Υπουργείο Πολιτισμού δεν είναι αρμόδιο για την επίσπευση των εργασιών.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

32. Στην με αριθμό 2263/7-2-97 ερώτηση δόθηκε με το υπ' αριθμ. 9387/28-2-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 2263/7.2.97 ερώτησης, που κατέθεσε ο Βουλευτής κ. Δημ. Κωστόπουλος σχετικά με την χρηματοδότηση του Δήμου Λεωνιδίου, Νομού Αρκαδίας, σας πληροφορούμε ότι, δεν μπορεί προς το παρόν να ικανοποιηθεί το ανώτερο αίτημα γιατί οι πιστώσεις που διαθέτει το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

33. Στην με αριθμό 2264/7-2-97 ερώτηση δόθηκε με το υπ' αριθμ. 207/26-2-97 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτησης 2264/7.2.97 του Βουλευτή κ. Αντωνίου Φούσα, σχετικά με την έκδοση από την Εθνική Τράπεζα επενδυτικού οδηγού για την Αλβανία, σας γνωρίζουμε ότι, όπως μας ενημέρωσε η Τράπεζα, η αναγραφή στον οδηγό αυτόν του ονόματος Δελβινάκιο αντί του ορθού Δέλβινο οφείλεται σε τυπογραφικό λάθος.

Η Εθνική Τράπεζα θα καταβάλει κάθε προσπάθεια ώστε να αποκατασταθεί η ιστορική πραγματικότητα.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

34. Στην με αριθμό 2265/7-2-97 ερώτηση δόθηκε με το υπ' αριθμ. 175/26-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2265/7.2.97 που κατέθεσε η Βουλευτής κα Α. Ψαρούδα - Μπενάκη, σας γνωρίζουμε τα ακόλουθα:

Η εκπαιδευτικός κ. Μαρία Κασσιώτου - Παναγιωτοπούλου καθηγήτρια κλ.ΠΕ2, αποσπάστηκε ως Σύμβουλος Εκπαίδευσης για θέματα ΣΕΠ στην Ελληνική Πρεσβεία Βόννης με τη Φ.821.2/Σ 631/Ζ1/5454/29.9.93 κοινή απόφαση του Υπουργού Εθν. Παιδείας και Θρησκευμάτων και του Υφυπουργού Εξωτερικών. Υπό την ιδιότητα αυτή, με τη Φ. 821.1Κ 623α/Ζ1/6417/12.11.93 απόφαση του Υφυπουργού Εθν. Παιδείας, που εκδόθηκε κατ' επίκληση των διατάξεων της Φ.821.2/Α 106/Ζ1/4821/9.8.91 (ΦΕΚ 749 Β') απόφασης του ΥΠΕΠΘ, ορίστηκε η ανωτέρω εκπαιδευτικούς ως Αναπληρώτρια συντονιστική ΣΕΔΕ στην Ελληνική Πρεσβεία Βόννης.

'Υστερα όμως από τη δημοσίευση του ν. 2190/1994 εκδόθηκε κατ' εφαρμογή των διατάξεων του άρθρου 28 παρ. 9 και 14 του νόμου αυτού η αρ. Φ. 821/Σ 335/ζ1/2003/7.4.1994 πράξη του Υπουργού Παιδείας, με την οποία διαπιστώθηκε η αυτοδιοίκηση κατάργηση από 22.4.1994 κοινής απόφασης καθώς και όλων των προηγούμενων συναφών με αυτή διοικητικών πράξεων, με τις οποίες αποσπάστηκαν οι αναφερόμενοι σ' αυτήν 24 εκπαιδευτικοί, μεταξύ των οποίων και η κ. Μαρία Κασσιώτου, ως Σύμβουλοι Εκπαίδευσης Εξωτερικού. Ετσι λόγω της αυτοδίκαιης κατάργησης της απόσπασης της εκπ/κού ως Συμβούλου Εκπαίδευσης Εξωτερικού, ανακλήθηκε η απόφαση του Υφυπουργού Παιδείας με την οποία η παραπάνω ορίστηκε ως Αναπληρώτρια Συντονιστή ΣΕΔΕ.

Κατά των προαναφερομένων αποφάσεων του ΥΠΕΠΘ η κ. Κασσιώτου άσκησε αιτήσεις ακυρώσεως ενώπιον του Δ.Ε.Α. Οι αιτήσεις απορρίφθηκαν γιατι, όπως έκρινε το δικαστήρια με την έκδοση της διαπιστωτικής πράξης, η Διοίκηση δεν άσκησε αποφασιστική αρμοδιότητα αφού οι συνέπειες απέρρεαν κατευθείαν από το Νόμο.

Στη συνέχεια η εκπαιδευτικός προσέφυγε στο Συμβούλιο της Επικρατείας, το οποίο, με την αρ. 446/1996 απόφασή του, ακύρωσε τη Φ.821.1/Σ 335/Ζ1/2003/ 7.4.94 απόφαση του Υπουργού Εθνικής Παιδείας και Θρησκευμάτων, κατά το μέρος που αφορά την εκπαιδευτικό και τη Φ.821.1/κ 155/Ζ1/2016/8.4.94 απόφαση του Υφυπουργού Παιδείας (με την οποία είχε ορισθεί ως Αναπληρώτρια Συντονιστή ΣΕΔΕ), για τυπικούς λόγους, επειδή δηλ. έκρινε ότι τη διαπιστωτική πράξη της κατάργησης της απόσπασής της έπρεπε να εκδώσει το αρμόδιο για την έκδοση της πράξεως αποσπάσεως όργανο, που είναι οι Υπουργοί Εξωτερικών και Εθνικής Παιδείας και Θρησκευμάτων, οι οποίοι εκδίδουν κοινή απόφαση.

Κατόπιν τούτων, η Υπηρεσία, συμμορφούμενη προς την ανωτέρω απόφαση του Σ.τ.Ε. εξέδωσε κοινή διαπιστωτική πράξη από τους συναρμοδίους Υπουργούς Εξωτερικών και Παιδείας αυτοδίκαιης κατάργησης των πράξεων απόσπασης (αρ. Φ.821.5/Κ 431/Ζ1/1415/8.4.96), καθώς και νέα απόφαση περι ανακλήσεως της απόφασης του Υφυπουργού με την οποία είχε ορισθεί ως Αναπληρώτρια Συντονιστή ΣΕΔΕ, η οποία αποτελεί επίσης, συνέπεια της ως άνω κοινής διαπισ-

Σελίδα 4556 

τωτικής πράξης.

Κατά των πράξεων αυτών η κ. Κασσιώτου άσκησε νέες αιτήσεις ακυρώσεως και παράλληλα και αίτηση αναστολής εκτελέσεως αυτών επί της οποίας εκδόθηκε η υπ' αριθμ. 269/1996 απόφαση του Β' τμήματος του Διοικητικού Εφετείου Αθηνών συνεδριάζοντας σε συμβούλιο, με την οποία ανεστάλη η εκτέλεση των ανωτέρω πράξεων.

Κατόπιν όλων των ανωτέρω, υπάρχει πλέον αντικειμενική αδυναμία ασκήσεως καθηκόντων απο την κ. Κασσιώτου στη θέση Συμβούλου Εκπαίδευσης στην Ελληνική Πρεσβεία Βόννης, όπου είχε αποσπασθεί καθώς και ως αναπληρώτριατου Συντονιστή ΣΕΔΕ, και κατ' επεκταση αντικειμενική αδυναμία της Διοικήσεως να συμμορφωθεί στην αρ. 269/96 ανασταλτική απόφαση του Διοικητικού Εφετείου Αθηνών, επειδή με σύμφωνη γνώμη του Γραφείου Νομικού Συμβούλου του ΥΠΕΠΘ.

1) Η διοίκηση οφείλει να θεωρήσει μέχρις εκδόσεως οριστικών επί των αιτήσεων ακυρώσεων αποφάσεων ότι η πράξη απόσπασης της κ. Κασσιώτου στην Ελληνική Πρεσβεία της Βόννης ως Συμβούλου Εκπαίδευσης ΣΕΠ ίσχυσε για όλο το χρονικό διάστημα της διετίας για το οποίο αυτή είχε αποσπασθεί εκεί, δηλαδή από το Σεπτέμβριο του 1993 μέχρι το Σεπτέμβριο του 1995. Συνέπεια αυτού είναι ότι μέχρι το Σεπτέμβριο του 1995 η κ. Κασσιώτου θεωρείται (μέχρις εκδόσεως οριστικής επί των αιτήσεων ακυρώσεως αποφάσεως) ότι νομίμως δεν ευρίσκετο στην οργανική της θέση. Εκτοτε υπάρχει λήξη της διεθνούς θητείας της και επομένως παύση ισχύος της πράξεως αυτής, η ίδια δε όφειλε έκτοτε να επιστρέψει στην οργανική της θέση. Το αυτό ισχύει και για την πράξη με την οποία ορίσθηκε αυτή αναπληρώτρια του Συντονιστή ΣΕΔΕ, αφού η ισχύς και αυτής της πράξεως έληγε εκ των πραγμάτων με τη λήξη της πράξης απόσπασής της.

2) Η πράξη απόσπασης της κ. Κασσιώτου είχε εκδοθεί για συγκεκριμένο χρονικό διάστημα (Σεπτέμβριο 1993 μέχρι Σεπτέμβριο 1995), το ίδιο δε και η πράξη με την οποία ορίσθηκε ως αναπληρώτρια του συντονιστή ΣΕΔΕ, κατά συνέπεια η αναστολή εκτελέσεως των αποφάσεων με τις οποίες ανακαλείται, αναδρομικά από 22.4.94, η ισχύς των ανωτέρω πράξεων, είναι πλέον άνευ αντικειμένου και δεν είναι δυνατόν να αναβιώσει σήμερα τις ανακληθείσες αναδρομικά πράξεις, των οποίων η ισχύς έχει σε κάθε περίπτωση λήξει ήδη από τον Σεπτέμβριο του 1995.

3) Η θέση του Συμβούλου Επαγγελματικού Προσανατολισμού (ΣΕΠ) στην Ελληνική Πρεσβεία της Βόννης, θέση στην οποία είχε αποσπασθεί η κ. Κασσιώτου κατά τα άνω για δύο χρόνια από το Σεπτέμβριο του 1996 καταργήθηκε με την υπ' αριθμ. Φ.821.2/Σ 467/Ζ1/3523/24.7.96 κανονιστική απόφαση του Υπουργού Εθνικής Παιδείας και Θρησκευμάτων (ΦΕΚ 707/20.8.96 τ.Β'), η οποία εξεδόθη κατ' εξουσιοδότηση του ν. 2413/1996 (ΦΕΚ 124/17.6.96). Επομένως και υπό την αντίθετη εκδοχή οτι η κ. Κασσιώτου θα έπρεπε να επανέλθει στη θέση την οποία είχε αποσπασθεί με την αρχική πράξη, σε συμμόρφωση προς την απόφαση αναστολής του Διοικητικού Εφετείου, υπάρχει από της δημοσιεύσεως της ανωτέρω κανονιστικής υ.α. (20.8.96), μετά την κατάργηση της θέσεως στην οποία είχε αποσπασθεί, νομική αδυναμία εκτελέσεως της ανωτέρω ανασταλτικής αποφάσεως.

Παρά ταύτα και επειδή η κ. Κασσιώτου δημιουργούσε προβλήματα στην Ελληνική Πρεσβεία Βόννης με την απαίτηση να αναλάβει υπηρεσία, το Δημόσιο ζήτησε την ανάκληση την αρ. 269/1996 αποφάσεως αναστολής με την αρ. 285/13-12-96 αίτηση ανακλήσεως με συνέπεια την έκδοση της αρ. 10/1997 απόφασης του Διοικητικού Εφετείου Αθηνών, με την οποία απορρίπτεται η αίτηση του Δημοσίου περί ανακλήσεως της 169/1996 αποφάσεως.

Η απόρριψη αυτή σημαίνει ότι εξακολουθεί να ισχύει η απόφαση αναστολής (αρ. 269/96), η οποία ανέστειλε την ισχύ των ανακλητικών πραξεων. Αυτό όμως δεν σημαίνει ότι η διάρκεια της απόσπασης της κας Κασσιώτου, η οποία είχε εκδοθεί για συγκεκριμένο χρονικό διάστημα (Σεπτέμβριος 1993 μέχρι Σεπτέμβριο 1995), όπως και η πράξη με την οποία ορίσθηκε ως αναπληρώτρια του Συντονιστή ΣΕΔΕ μπορεί να παραταθεί και πέραν του Σεπτεμβρίου 1995.

Ηδη εκκρεμεί η έκδοση απόφασης του Δ.Ε.Α. επί της αιτήσεως ακυρώσεως ,της αρ. Φ.821.5/Κ 431/Ζ1/1475/8.4.96 κοινής πράξης των Υπουργών Εθν. Παιδείας και Θρησκευμάτων και Εξωτερικών, η οποία είχε προσδιοριστεί για τις 13.12.96 και έκτοτε έχει δύο φορές αναβληθεί με αίτημα του πληρεξουσίου δικηγόρου της κ. Κασσιώτου.

Πρόκειται δε να δικαστεί στις 28.2.97, οπότε το Δ.Ε.Α. θα εκδώσει απόφαση.

Ο Υφυπουργός

ΙΩΑΝ. ΑΝΘΟΠΟΥΛΟΣ"

35. Στην με αριθμό 2284/10-2-97 ερώτηση δόθηκε με το υπ' αριθμ. 131/20-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2284/10.2.97 ερώτηση του Βουλευτή κ. Γιάννη Χαραλάμπους σας γνωρίζουμε τα εξής:

Η "Οικία Δεληγιώργη" εχει κριθεί διατηρητέο με την ΥΑ ΥΠ.ΠΟ./ΑΡΧΑΙΟΤ/Α/Φ31/47562/74 (ΦΕΚ Β' 119/7.11.74) ανήκει στο Μετοχικό Ταμείο Πολιτικών Υπαλλήλων και στεγάζει στο ισόγειό του εμπορική επιχείρηση και στους ορόφους του την Ταινιοθήκη της Ελλάδος.

Επί Υπουργίας Μ. Μερκούρη (1984) είχαν εκτελεστεί με αυτεπιστασία εργασίες ευπρεπισμού των όψεών του (επισκευή σοβάδων και αρχιτεκτονικών στοχείων των όψεων και εξωτερικοί χρωματισμοί). Η από πολλές δεκαετίες εμπορική χρήση των χώρων του ισογείου είχε ως αποτέλεσμα την αλλοίωση των ανοιγμάτων και της εσωτερικής τυπολογίας του κτιρίου.

Υστερα από αίτηση ενός από τους μισθωτές των καταστημάτων του ισογείου και στο πλαίσιο της προσπάθειας περιορισμού των κραυγαλέων επεμβάσεων που είχε ήδη υποστεί από ετών ο χώρος, το Κ.Σ.Ν.Μ. ενέκρινε (α) τη μελέτη που είχε υποβληθεί με στόχο την κατά το δυνατόν ηπιότερη επέμβαση στο χώρο αυτό, (β) τη διενέργεια αυτοψίας πριν από οποιαδήποτε εργασία ανακαίνισης του χώρου από συντηρητή αρχαιοτήτων του ΥΠ.ΠΟ. για να διαπιστωθεί η ύπαρξη ή όχι τυχόν ζωγραφικού διακόσμου και (γ) τη χρήση υλικών δαπέδου αντιστοίχων με τα αρχικά, τη χρήση περιορισμένων σε έκταση στοιχείων φωτισμού.

Δύο χρόνια αργότερα ο ίδιος μισθωτής με νέα αίτησή του, υπέβαλλε μελέτη επισκευής και διαρρύθμισης του υπολοίπου χώρου του ισογείου, η οποία προέβλεπε ριζικές επεμβάσεις, κυρίως στις όψεις, με αποτέλεσμα να αλλοιώνεται η μορφολογία του χώρου. Το Κ.Σ.Ν.Μ. δεν ενέκρινε τη μελέτη θέτοντας όρους ως προς τη διαμόρφωση, έκταση και λειτουργία των ανοιγμάτων των όψεων, σε μία προσπάθεια επαναφοράς των αρχικών τους στοιχείων. Η μελέτη επανυποβλήθηκε σύμφωνα με τους όρους του Συμβουλίου και εγκρίθηκε.

Ως προς το αν με την προτεινόμενη νέα χρήση προσβάλλεται ο χαρακτήρας του κτιρίου, το Κ.Σ.Ν.Μ. στο οποίο μετέχουν ειδικοί (Πανεπιστημιακοί, εκπρόσωποι φορέων και Υπηρεσιών του Υ.ΠΕ.ΧΩ.ΔΕ. και του ΥΠ.ΠΟ.), έκρινε ότι οι επεμβάσεις που προτείνονται συμβάλλουν στην αποκατάσταση των αρχικών αναλογιών και των θέσεων των ανοιγμάτων. Σε ό,τι αφορά το εσωτερικό του κτιρίου οι παλαιότερες επεμβάσεις που είχαν γίνει για εμπορική χρήση διέσωζαν πολύ μικρό ποσοστό της αρχικής τυπολογίας.

'Ηδη έχει κινηθεί η διαδικασία για την προστασία της χρήσης του κτιρίου ως Ταινιοθήκης, σύμφωνα και με όσα δήλωσα κατά την συνάντησή μου στις 10.2.97 με το Δ.Σ. της Ταινιοθήκης της Ελλάδας.

Σημειώνεται, τέλος, ότι η Ταινιοθήκη της Ελλάδος, που επιχορηγείται κάθε χρόνο από το Υπουργείο Πολιτισμού, για το έτος 1996 επιχορηγήθηκε με το ποσό των 60.000.000 δρχ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

36. Στην με αριθμό 2295/20-1-97 ερώτηση δόθηκε με το υπ' αριθμ. 132/20-1-97 έγγραφο από τον Υπουργό Πολιτισμού 

Σελίδα 4557 

η ακόλουθη απάντηση:

"Απαντώντας στην αριθμ. 2295/10.2.97 ερώτηση του Βουλευτή κ. Πέτρου Κουναλάκη, σας γνωρίζουμε τα εξής:

Μετά από εντοπισμο των περισσότερο ευαισθητοποιημένων σημείων των Μνημείων των Μυκηνών και την ιεράρχησή τους κατά βαθμό επικινδυνότητας, από την αρμόδια υπηρεσία, δρομολογήθηκε πρόγραμμα συντήρησης Μνημείων του χώρου με απ' ευθείας ανάθεση σε αρχιτέκτονα με ειδίκευση στα αρχαιολογικά και αναστηλωτικά θέματα μελέτης ανάταξης και στερέωσης σημείων του χώρου συνολικά καθώς και του τάφου του Αιγίσθου και της Νότιας Οικίας.

Το ΚΑΣ (συνεδρ. 2/16.1.96) γνωμοδότησε ομόφωνα υπέρ της έγκρισης της οριστικής μελέτης "Ανάταξης - στερέωσης σε Μνημεία των Μυκηνών", για τα εξής σημεία:

α) Τοίχος προ της εισόδου στη Βόρειο Δεξαμενή

β) Τείχος στην περιοχή της Υπόγειας Δεξαμενής

γ) Βόρειος τοίχος Μεγάλης Αυλής ανακτόρου.

δ)Αναλημματικός τοίχος εσωτερικά της Πύλης των Λεόντων

(προϋπ. 17.100.000 δρχ. με Φ.Π.Α.)

ε) Τάφος Αιγίσθου (δρόμος και θόλος)

(προϋπ. 70.800.000 δρχ. με Φ.Π.Α.)

στ) Πλινθότοιχοι Νότιας Οικίας (citadel house)

(προϋπ. 41.300.000 δρχ. με Φ.Π.Α.)

Το συνολικό κόστος της μελέτης ήταν 8.260.000 δρχ. και ο προϋπολογισμός για την υλοποίησή της 129.210.000 δρχ.

Μετά την κατάρρευση από πρόσφατες βροχοπτώσεις του βόρειου τοίχους της αυλής του ανακτόρου στην Ακρόπολη των Μυκηνών, ο οποίος είχε από μακρού χρόνου αποκλίνει της κατακορύφου και συμπεριλαμβανόταν στη σχετική μελέτη, η μελετήτρια αναδιαμόρφωσε την προδιαγραφή και διαμόρφωσε ανάλογα το τιμολογιακό άρθρο. Σύμφωνα με τη νέα έκθεση υπάρχει πλέον αδυναμία εφαρμογής της αρχικής πρότασης για την ανάταξη του βόρειου αυτού τοίχου και απαιτείται νέα μελέτη.

Οι αρμόδιες υπηρεσίες του Υπουργείου Πολιτισμού κατά την διετία 1994 - 1996 προέβησαν στις απαραίτητες ενέργειες για τη στερέωση - ανάταξη των μνημείων, τα οποία λόγω της σπουδαιότητάς τους απαιτούν ειδικές και τεκμηριωμένες μελέτες. Στο πλαίσιο του προγραμματισμένου προϋπολογισμού τα ζητήματα αυτά εξετάζονται με την προσοχή που αρμόζει στον αρχαιολογικό χώρο των Μυκηνών, καθώς έχουν υποβληθεί συγκεκριμένες προτάσεις και διασφαλίζεται άμεση χρηματοδότηση.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

37. Στην με αριθμό 2298/10-2-97 ερώτηση δόθηκε με το υπ' αριθμ. 133/25-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2298/10.2.97 ερώτηση των Βουλευτών κ.κ. Λεωνίδα Αυδή και Αποστόλη Τασιούλα, σας γνωρίζουμε τα εξής:

Μετά από εντοπισμό των περισσότερο ευαισθητοποιημένων σημείων των Μνημείων των Μυκηνών και την ιεράρχησή τους κατά βαθμό επικινδυνότητας, από την αρμόδια υπηρεσία, δρομολογήθηκε πρόγραμμα συντήρησης Μνημείων του χώρου με απ' ευθείας ανάθεση σε αρχιτέκτονα με ειδίκευση στα αρχαιολογικά και αναστηλωτικά θέματα μελέτης ανάταξης και στερέωσης σημείων του χώρου συνολικά καθώς και του τάφου του Αιγίσθου και της Νότιας Οικίας.

Το ΚΑΣ (συνεδρ. 2/16.1.96) γνωμοδότησε ομόφωνα υπέρ της έγκρισης της οριστικής μελέτης "Ανάταξης - στερέωσης σε Μνημεία των Μυκηνών", για τα εξής σημεία:

α) Τοίχος προ της εισόδου στη Βόρειο Δεξαμενή

β) Τείχος στην περιοχή της Υπόγειας Δεξαμενής

γ) Βόρειος τοίχος Μεγάλης Αυλής ανακτόρου.

δ)Αναλημματικός τοίχος εσωτερικά της Πύλης των Λεόντων

Προϋπολογιζόμενης δαπάνης 17.100.000 δρχ. με Φ.Π.Α.)

ε) Τάφος Αιγίσθου (δρόμος και θόλος)

Προϋπολογιζόμενης δαπάνης 70.800.000 δρχ. με Φ.Π.Α.

στ) Πλινθότοιχοι Νότιας Οικίας (citadel house)

Προϋπολογιζόμενης δαπάνης 41.300.000 δρχ. με Φ.Π.Α.

Το συνολικό κόστος της μελέτης ήταν 8.260.000 δρχ. και ο προϋπολογισμός για την υλοποίησή της 129.210.000 δρχ.

Μετά την κατάρρευση από πρόσφατες βροχοπτώσεις του βόρειου τοίχους της αυλής του ανακτόρου στην Ακρόπολη των Μυκηνών, ο οποίος είχε από μακρού χρόνου αποκλίνει της κατακορύφου και συμπεριλαμβανόταν στη σχετική μελέτη, η μελετήτρια αναδιαμόρφωσε την προδιαγραφή και διαμόρφωσε ανάλογα το τιμολογιακό άρθρο. Σύμφωνα με τη νέα έκθεση υπάρχει πλέον αδυναμία εφαρμογής της αρχικής πρότασης για την ανάταξη του βόρειου αυτού τοίχου και απαιτείται νέα μελέτη.

Οι αρμόδιες υπηρεσίες του Υπουργείου Πολιτισμού κατά την διετία 1994 - 1996 προέβησαν στις απαραίτητες ενέργειες για τη στερέωση - ανάταξη των μνημείων, τα οποία λόγω της σπουδαιότητάς τους απαιτούν ειδικές και τεκμηριωμένες μελέτες. Στο πλαίσιο του προγραμματισμένου προϋπολογισμού τα ζητήματα αυτά εξετάζονται με την προσοχή που αρμόζει στον αρχαιολογικό χώρο των Μυκηνών, καθώς έχουν υποβληθεί συγκεκριμένες προτάσεις και διασφαλίζεται άμεση χρηματοδότηση.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

38. Στην με αριθμό 2306/10-2-97 ερώτηση δόθηκε με το υπ' αριθμ. 134/20-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2306/10.2.97 ερώτηση του Βουλευτή κ. Ευάγγελου Μπασιάκου, σας γνωρίζουμε τα εξής:

Ο Ι. Ναός Κοίμησης της Θεοτόκου (Παναγία Σκριπού) στον Ορχομενό Βοιωτίας είναι ιστορικό διατηρητέο μνημείο. Μετά την πυρκαγιά του 1995 πραγματοποιήθηκαν άμεσα επεμβάσεις στον νάρθηκα του Ναού, που παρουσίαζε τα μεγαλύτερη προβλήματα (αφαίρεση επιχρισμάτων, καθαρισμός και στερέωση του μαρμάρινου γείσου), έλεγχος κονιαμάτων του κυρίου ναού για τυχόν ύπαρξη καλυμένων τοιχογραφιών, φωτογράφηση και σχεδίαση των τοιχογραφιών προκειμένου να συνταχθεί μελέτη συντήρησής τους. Το ζήτημα έγκρισης μελέτης για την συνέχιση των εργασιών συντήρησης εκκρεμμεί ήδη ενώπιον του ΚΑΣ.

Σημειώνεται, οτι η σχετική επιχορήγηση του ΥΠ.ΠΟ., ανήλθε μέχρι στιγμής στο ποσό των 17.000.000 δραχμών.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

39. Στην με αριθμό 2315/11-2-97 ερώτηση δοθηκε με το υπ' αριθμ. 135/20-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2315/11.2.97 ερώτηση του Βουλευτή κ. Πέτρου Κουναλάκη, σχετικά με την προστασία του λόφου Ζάγανι που βρίσκεται στην ευρύτερη περιοχή εγκατάστασης του νέου αεροδρομίου των Σπάτων, σας γνωρίζουμε ότι, για το ζήτημα αυτό απάντησε προφορικά στη Βουλή σε σχετική επίκαιρη ερώτηση του ίδιου Βουλευτή. Ας μου επιτραπεί να παραπέμψω στα οικεία πρακτικά.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

40. Στην με αριθμό 2319/11-2-97 ερώτηση δόθηκε με το υπ' αριθμ. 9391/28-2-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 2319/11-2-97 ερώτησης, που κατέθεσε στη Βουλή ο Βουλευτής κ. Σπ. Σπηλιωτόπουλος σχετικά με τη χρηματοδότησή της Κοινότητας Πριολίθου Νομού Αχαϊας, για την επισκευή του πρώην Δημοτικού 

Σελίδα 4558 

 

Σχολείου σας πληροφορούμε, ότι, δεν μπορεί προς το παρόν να ικανοποιηθεί το ανωτέρω αίτημα γιατί οι πιστώσεις που διαθέτει το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

41. Στην με αριθμό 2336/11-2-97 ερώτηση δόθηκε με το υπ' αριθμ. 5058/26-2-97 έγγραφο από τον Υπουργό Εθνικής Οικονομίας η ακόλουθη απάντηση:

"Σε απάντηση του υπ' αριθμ. 2336/11.2.97 εγγράφου σας με το οποίο κοινοποιείται ερώτηση που κατέθεσε ο Βουλευτής κ. Γ. Ορφανός σας γνωρίζουμε σε ό,τι μας αφορά, ότι σας αποστέλλουμε τα ζητούμενα στην ερώτηση σύμφωνα με τα μέχρι στιγμής υπάρχοντα στην αρμόδια Υπηρεσία Παρακολούθησης στατιστικά στοιχεία.

α) Ποιες επενδύσεις επιχορηγήθηκαν με βάση το Ν. 1892/90

β) Ποιο το ύψος επιχορήγησης αυτών σύμφωνα με την εγκριτική απόφαση υπαγωγής

γ) Ποιος είναι ο φορέας

δ) Σε ποιο σταδιο υλοποίησης είναι κάθε μία από τις υπαχθείσες επενδύσεις (ολοκλήρωση ή μη της κάθε επένδυσης).

Συννημμένα: Σαράντα (40) πίνακες

Ο Υπουργός

Γ. ΠΑΠΑΝΤΩΝΙΟΥ"

42. Στην με αριθμό 2338/11-2-97 δόθηκε με το υπ' αριθμ. 1000/14-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2338 που κατατέθηκε στις 11-2-97 από τους Βουλευτές κ.κ. Λέοντα Αυδή και Ορέστη Κολοζώφ, σας γνωρίζουμε τα εξής:

Αρμόδιοι και κατά νόμο υπόχρεοι για την καταβολή αποζημιώσεων σε απαλλοτριούμενα ακίνητα, προς εφαρμογή του εγκεκριμένου σχεδίου είναι οι Δήμοι και οι Κοινότητες και οι τυχόν υπόχρεοι ιδιοκτήτες (άρθρο 6 ν. 5269/31).

Οπως ενημερώθηκε το Γραφείο μου από τον αρμόδιο Αντιδήμαρχο Αθήνας, (υπεύθυνο για τη δημοτική περιουσία), στο επόμενο Δημοτικό Συμβούλιο πρόκειται να εισαχθεί το θέμα προκειμένου να ληφθεί απόφαση για την εκταμίευση του απαιτουμένου χρηματικού ποσού.

Ο Υπουργός

Κ. ΛΑΛΙΩΤΗΣ"

43. Στην με αριθμό 2353/10-2-97 ερώτηση δόθηκε με το υπ' αριθμ. 139/20-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2353/12.2.97 ερώτηση της Βουλευτού κ. Στέλλας Αλφιέρη, σας γνωρίζουμε τα εξής:

Οπως με πληροφόρησε η αρμόδια υπηρεσία, μέχρι στιγμής δεν έχει υποβληθεί αίτημα αποπεράτωσης της "Βίλλας Ζαχαρίου" και συνεπώς δεν μπορεί να κινηθεί η διαδικασία αξιολόγησης αυτού του ζητήματος".

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

44. Στην με αριθμό 2356/12-2-97 ερώτηση δόθηκε με το υπ' αριθμ. 141/26-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2356/12.2.97 ερώτηση του Βουλευτή κ. Αντώνη Κοτσακά, σας γνωρίζουμε τα εξής:

Νησιά Κυκλάδων (πλην Αμοργού)

'Εχει ήδη ολοκληρωθεί η μελέτη αποκατάστασης του Πύργου Γλέζου στο Κάστρο Χώρας Νάξου προκειμένου να δημιουργηθεί Βυζαντινό Μουσείο. Εχουν γίνει εργασίες αποκατάστασης στο εξωτερικό του κτιρίου και για το 1997 έχουν προγραμματισθεί εργασίες αποκατάστασης και διαμόρφωσης του εσωτερικού του μνημείου.

Γίνεται και θα συνεχισθεί ανασκαφή στην Περίσα της Σαντορίνης, όπου έχει αποκαλυφθεί παλαιοχριστιανική βασιλική και νεκροταφείο, ενώ παράλληλα συντηρούνται τα ευρήματα από την ανασκαφή.

Στο πρόγραμμα της αρμόδιας εφορείας για το 1997 έχει περιληφθεί η δημιουργία έκθεσης εικόνων και κειμηλίων Εκκλησιαστικής Συλλογής στη Νάουσα της Πάρου. 'Ηδη συντηρούνται οι εικόνες που πρόκειται να εκτεθούν σ' αυτήν.

Το πρόγραμμα της Εφορείας περιλαμβάνει επίσης την ίδρυσημόνιμης Εκθεσης αρχιτεκτονικών μελών από παλαιοχριστιανικές βασιλικές του νησιού στις αίθουσες του Παλαιού Δημοτικού Σχολείου Παροικίας Πάρου, τα οποία ήδη συντηρούνται.

Οσον αφορά στον τομέα της συντήρησης, το πρόγραμμα της αρμόδιας Εφορείας για το 1997 περιλαμβάνει την συντήρηση των τοιχογραφιών έξι βυζαντινών ναών της Σικίνου, την συνέχιση της συντήρησης του μαρμαρόγλυπτου τέμπλου του βυζαντινού Ι. Ναού Ταξιάρχη στην Μεσαριά Ανδρου καθώς και την αποτοίχιση του Σπηλαίου της Φοινικιάς στην Οία της Θήρας.

Σχετικά με τη νήσο Αμοργό, στα ΠΕΠ περιλαμβάνεται το έργο "Στερέωση Ι. Μονής Παναγίας Χοζοβιωτίσσης" προϋπολογισμού 150.000.000 δρχ., από τα οποία έχουν απορροφηθεί 50.000.000 δρχ. περίπου.

Νησιά των νομών Χίου, Λέσβου και Σάμου

Εκτός από τα Μουσεία που λειτουργούν στις πρωτεύουσες της Λέσβου, της Λήμνου και της Χίου (το μουσείο παραμένει κλειστό λόγω στατικών προβλημάτων του κτιρίου) και τις Αρχαιολογικές Συλλογές στη Μήθυμνα και στην Ερεσό, η αρμόδια Εφορεία έχει προγραμματίσει τη δημιουργία Μουσείου στη Βολισσό της Χίου, προκειμένου να στεγάσει τα ευρήματα από τη βόρεια Χίο αναβαθμίζοντας έτσι και την περιοχή. Για την ίδρυση του μουσείου αυτού απαλλοτριώθηκε αναγκαστικά και η ιδιοκτησία Ιωάννου και Καλλιόπης Μπελέγρη, που είναι γνωστή σαν "Κονάκι".

'Οσον αφορά στο νομό Χίου, στα ΠΕΠ των ετών 1995 - 1999 περιλαμβάνεται το έργο "Αξιοποίηση και Αναστήλωση Μνημείων - Κάστρων Χίου", προϋπολογισμού 1.00.000 δρχ. Στα πλαίσια του προγράμματος αυτού εντάσσονται και συνεχίζονται τα εξής έργα:

(α) "Στερέωση - ανάδειξη Επιθαλάσσιου Τείχους Φρουρίου Χίου" με φορείς υλοποίησης την Δ/νση Αναστήλωσης Βύζα, και Μεταβυζαντινών Μνημείων (Δ.Α.Β.Μ.Μ.) και την 3η Εφορεία Βύζα. Αρχαιοτήτων (3η ΕΒΑ) του ΥΠ.ΠΟ. Μέχρι τώρα έχουν γίνει προκαταρκτικές εργασίες στο Επιθαλάσσιο Τείχος και στον Προμαχώνα Ζένο ενόψει της εκπόνησης μελέτης για την στερέωση και αποκατάσταση του μνημείου.

(β) "Αποκατάσταση - στερέωση και ανάδειξη της Νέας Μονής Χίου"

(γ) "Αποκατάσταση - ανάδειξη του βυζαντινού ναού Παναγίας της Κρίνας Χίου".

Για τα δύο τελευταία έργα έχουν πραγματοποιηθεί οι προκαταρκτικές εργασίες ενόψει της εκπόνησης των σχετικών μελετών.

Στον αρχαιολογικό χώρο Κάτω Φανών, όπου βρίσκεται το ιερό του Φαναίου Απόλλωνα, ξεκίνησε ήδη η αποκάλυψη της παλιάς ανασκαφής από την έντονη βλάστηση. Για το 1997 έχει προγραμματιστεί επιφανειακή έρευνα σε συνεργασία με την Αγγλική Αρχαιολογική Σχολή.

Στον αρχαιολογικό χώρο Ιερού Αθηνάς στον Εμπορειό Χίου, ξεκίνησε η ανάδειξη του Ιερού με τον καθαρισμό του ναού, τη διάνοιξη του δρόμου κ.λπ. Για το τρέχον έτος προγραμματίζεται η ανάδειξη και η προβολή του χώρου.

'Οσον αφορά στο Νομό Λέσβου, στα ΠΕΠ περιλαμβάνεται το έργο "Στερέωση - Αποκατάσταση Πύργου Λογοθέτη", για το οποίο ήδη γίνονται ανασκαφικές τομές,προκειμένου να συνταχθεί σχετική μελέτη. Στα ΠΕΠ, επίσης περιλαμβάνεται το έργο "Στερέωση, συντήρηση και ανάδειξη Κάστρου Μυτιλήνης", εγκεκριμένου προϋπολογισμού 700.000.000 δρχ. με φορέα υλοποίησης την Δ.Α.Β.Μ.Μ. Εχουν γίνει προκαραρκτικές εργασίες ενόψει της Εκπόνησης της μελέτης. Για το ίδιο

Σελίδα 4559 

μνημείο, το Τ.Α.Π.Α. έχει προβεί σε εργασίες για τη διαμόρφωση κτιρίων σε χώρους εξυπηρέτησης κοινού μετά από μελέτη της Δ.Α.Β.Μ.Μ. Στα ΠΕΠ, με προϋπολογισμό 500.000 δρχ. εντάσσεται και το έργο "Στερέωση - συντήρηση και ανάδειξη Κάστου Μύρινας Λήμνου", για το οποίο ήδη έχουν ξεκινήσει οι εργασίες.

Στον αρχαιολογικό χώρο Μέσων έχουν ξεκινήσει από το 1995 εργασίες αποστράγγισης και στέγασης του ψευδοπερίπτερου ναού, ενώ οι ανασκαφικές εργασίες, που προβλέπεται να ολοκληρωθούν πολύ σύντομα, δίνουν νέα στοιχεία για την αρχιτεκτονική του ναού. Στον προϊστορικό οικισμό Θερμής έχει πραγματοποιηθεί απαλλοτρίωση των οικοπέδων, όπου βρίσκονται τα λείψανα του οικισμού, προκειμένου να αποκαλυφθεί εκ νέου ο σημαντικός για τη Λέσβο οικισμός των Πύργων Θερμής. Στον αρχαιολογικό οικισμό Κλοπεδής έχει ξεκινήσει η αποκάλυψη, συντήρηση και προβολή των δύο αρχαϊκών ναών με τα μοναδικά στην Ελλάδα αιολικά κιονόκρανα.

'Oσον αφορά στο Νομό Σάμου, μέσω της Προγραμματικής Σύμβασης Δήμου ΤΑΠ - ΚΑ' ΕΠΚΑ γίνονται εργασίες προστασίας και ανάδειξης της Αρχαίας Πόλης της Σάμου, στις οποίες θα συμβάλλει από το 1997 και το νέο έργο των ΠΕΠ, καθώς και εργασίες ανάδειξης αρχαιολογικών χώρων που χρηματοδοτεί και το Υπουργείο Αιγαίου. Στα ΠΕΠ έχει ενταχθεί το έργο "Αποκατάσταση - ανάδειξη Πυθαγορείου Σάμου" με φορέα υλοποίησης την Δ.Α.Β.Μ.Μ.

Δωδεκάνησα

Στα ΠΕΠ των ετών 1995 - 1999 έχουν περιληφθεί τα έργα:

(α) "Συντήρηση και ανάδειξη Μεσαιωνικής Τάφρου και Προμαχώνων Μεσ. Πόλης Ρόδου", εγκεκριμένου προϋπολογισμού 500.000.000 δρχ., από τα οποία έχουν απορροφηθεί τα 250.000.000 δρχ.

(β) "Συντήρηση - αποκατάσταση Μεσαιωνικών Εκκλησιών της Μεσ. Πόλης Ρόδου", εγκεκριμένου προϋπολογισμού 250.000.000 δρχ., από τα οποία έχουν απορροφηθεί τα 100.000.000 δρχ.

(γ) "Αποκατάσταση - ανάδειξη Κάστρου Νεραντζιάς στην Πόλη της Κω", εγκεκριμένου προϋπολογισμού 500.000.000 δρχ.

(δ) "Στερέωση Παλαιοχριστιανικού βαπτιστηρίου στα Επτά Βήματα της Κω", εγκεκριμένου προϋπολογισμού 500.000.000 δρχ.

(ε) "Ανάδειξη Σπηλαίου Αποκαλύψεως Πάτμου", εγκεκριμένου προϋπολογισμού 150.000.000 δρχ.

(στ) "Στερέωση - ανάδειξη Ι. Μονής Ζωοδόχου Πηγής Πάτμου", εγκεκριμένου προϋπολογισμού 220.000.000 δρχ.

(Τα έργα ε' και στ' βρίσκονται στο στάδιο των μελετών).

Με κονδύλια του Ταμείου Αρχαιολογικών Πόρων και Απαλλοτριώσεων έχει προκηρυχθεί διαγωνισμός για μελέτες αποκατάστασης των κάστρων Αντιμάχειας, Κω, Χώρας Καλύμνου, Λέρου, Αστυπάλαιας, Βολάδας, Καρπάθου, Καστελόριζου.

Με κονδύλια από τις πάγιες πιστώσεις της 4ης Εφορείας Βυζ. Αρχαιοτήτων γίνονται τα έργα "Συντήρηση και αποκατάσταση τζαμιού Καστελόριζου", που θα λειτουργήσει ως λαογραφικό και ιστορικό μουσείο και "Συντήρηση και αποκατάσταση πρωτοβυζαντινού Τείχους στη Μεσαιωνική Πόλης της Ρόδου". Ολοκληρώνεται η Εκθεση του Μουσείου Αστυπάλαιας, η 'Εκθεση του Μουσείου Σύμης, πραγματοποιείται επεξεργασία της μελέτης για την έναρξη έκθεσης του Μουσείου Λέρου, ενώ λειτουργούν ήδη τα Μουσεία Καστελόριζου και Αμοργού και αναμένεται η τελική έγκριση της μελέτης των νέων Μουσείων Νισύρου, Τήλου και Καλύμνου. Σχεδιάζεται καθαρισμός και ανάδειξη των αρχαιολογικών χώρων στο Καστελόριζο (Αρχαιολογικός χώρος Παλαιοκάστρου και Κάστρου Ρω), στη Χάλκη (Αρχαιολογικός χώρος Παλαιοκάστρου και Κάστρου Αλιμνιάς), στη Σύμη (Αρχαίος Πύργος στη νησίδα Σεσκλί), στη Νίσυρο (Αρχαίο Κάστρο), στους Αρκούς και στο Ρωμαϊκό λουτρό στο Μαράθι.

Λήμνος

Στον προϊστορικό οικισμό Πολιόχνης: έχει σχεδόν ολοκληρωθεί η προβολή, συντήρηση και ανάδειξη του χώρου, ενώ η κατασκευή φυλακίου, W.C., κυλικείου (επίκειται η δημοπράτησή του) κ.λπ. συμπληρώνει αυτού του οργανωμένου αρχαιολογικού και πολύ σημαντικού χώρου.

Στον αρχαιολογικό χώρο Καβειρίου ολοκληρώθηκαν οι εργασίες κατασκευής φυλακίου, κυλικείου κ.λπ. για την υποδοχή των επισκεπτών, χωρίς να θίγεται το περιβάλλον.

Στον αρχαιολογικό χώρο Ηφαιστίας η συνέχιση των ανασκαφικών εργασιών από την Ιταλική Αρχαιολογική Σχολή δίνει νέα στοιχεία για τη σημαντική πόλη, που βρίσκεται στο χώρο αυτό. Οι εργασίες για την ανάδειξη του χώρου βρίσκονται σε αρχικό στάδιο της μεγάλης έκτασης της αρχαίας πόλης με τη νεκρόπολή της. Εκτός από την επέκταση της κήρυξης του χώρου έχει ξεκινήσει και η διαδικασία για τον καθορισμό αδόμητης ζώνης για την προστασία του χώρου από αυθαίρετες κατασκευές.

Μικρά νησιά του Αιγαίου:

Ψαρά: το Μουσείο παραμένει κλειστό επειδή το κτίριο είναι ακατάλληλο λόγω της έντονης υγρασίας και της έλλειψης ασφάλειας των ευρημάτων. Η επανέκθεση των αρχαίων θα είναι δυνατή μετά την επισκευή του κτιρίου και τον διορισμό των αρχαιοφυλάκων για τη φύλαξη των μελλοντικών εκθεμάτων. Τα αρχαιολογικά ευρήματα που φυλάσσονταν και προέρχονται από τα Ψαρά έχουν μεταφερθεί στο αρχαιολογικό Μουσείο της Χίου για φύλαξη και συντήρηση.

Ανάφη: 'Εχουν ολοκληρωθεί οι διαδικασίες παραχώρησης κτιρίου από την Κοινότητα Ανάφης στο Υπουργείο Πολιτισμού για τη δημιουργία αρχαιολογικής συλλογής. Οι εκθεσιακές εργασίες έχουν συμπεριληφθεί στον προγραμματισμό της ΚΑ' ΕΠΚΑ για το έτος 1997.

Κύθνος: οι κοινότητες Χώρας και Δρυοπίδας Κύθνου παραχωρούν από ένα κτίριο για τη δημιουργία Μουσείων στην Κύθνο. Οι διαδικασίες παραχώρησης βρίσκονται σε εξέλιξη.

Κίμωλος: η παράδοση της επισκευασμένης Οικίας Βαφεία, η οποία θα στεγάσει το Μουσείο Κιμώλου, από τη ΔΕΕΜ στην ΚΑ' ΕΠΚΑ προβλέπεται να γίνει μέσα στο καλοκαίρι του 1997. Στον προγραμματισμό της αρμόδιας Εφορείας για το 1997 έχουν προβλεφθεί οι απαραίτητες αρχικές πιστώσεις για την έναρξη των εκθεσιακών εργασιών.

Ιος: βρίσκονται σε εξέλιξη οι εργασίες διαμόρφωσης του κτιρίου που θα στεγάσει το Μουσείο Ιου καθώς και η διοργάνωση της έκθεσης.

Δήλος: υπάρχει συγκεκριμένο Εργο Δήλου, που υπάγεται στο ΤΔΠΕΑΕ, και αφορά στη στερέωση, συντήρηση και ανάδειξη του αρχαιολογικού χώρου. Τις σχετικές εργασίες επιβλέπει η Ομάδα Εργασίας Δήλου. Ετησίως γίνονται εργασίες συντήρησης ψηφιδωτών και στερέωσης των μνημείων.

Νάξος: υπάρχει Προγραμματική Σύμβαση Δήμου - ΤΑΠ ΚΑ' ΕΠΚΑ για την ανάδειξη του αρχαιολογικού χώρου της 1 κρόττας Νάξου. Εχει ήδη συμπεριληφθεί στα περιφερειακά προγράμματα Αιγαίου 1997 η ανάδειξη του Πύργου του Χειμάρρου.

Σίφνος: η ανάδειξη του αρχαιολογικού χώρου του Κάστρου Σίφνου έχει συμπεριληφθεί στο πρόγραμμα "Κάστρα της Ελλάδας".

Στον προγραμματισμό της αρμόδιας Εφορείας για το 1997 έχει συμπεριληφθεί επίσης η ανάδειξη των χωρών των νησιών Ανάφης, Ανδρου, Θήρας (Αρχαίας Θήρας), Σίφνου (Αγιος Ανδρέας) και Μήλου.

Στο πλαίσιο της προσπάθειας ενθάρρυνσης των δραστηριοτήτων των λαογραφικών μουσείων και συλλογών των μικρών νησιών του Αιγαίου, η Διεύθυνση Λαϊκού Πολιτισμού, εχει προταθεί για τον προϋπολογισμό του 1997 η οικονομική ενίσχυση αρκετών φορέων (Λαογραφικό Μουσείο Ναυτικής παράδοσης και Σπογγιαλείας Λήμνου, Λαογραφικό Μουσείο Αγιάσσου Λέσβου, Λαογραφικό Μουσείο Σερίφου, Λαογραφικό Μουσείο Φολεγάνδρου κ.α.).

Παράλληλα, καταβάλλεται προσπάθεια γνωριμίας των μαθητών της Α' βάθμιας εκπαίδευσης και ιδιαίτερα της Α' και Β' τάξης με τον Λαϊκό Πολιτισμό, μέσω των εκδηλώσεων που εντάσσονται στο πλαίσιο του προγράμματος "Μελίνα" και πραγματοποιούνται με τη συνεργασία Λαογραφικών Μουσείων 

Σελίδα 4560 

και Δημοτικών Σχολείων (Δημ. Σχολείο Αντιμάχειας Κιν. Κέντρο Μελέτης Νεώτερης Κεραμικής, 30ο Δημ. Σχολείο Βρονιάδου Χίο - Κέντρο Μελέτης Νεώτερης Κεραμεικής, 10ο Δημ. Σχολείο Καλύμνου - Μουσείο Ελληνικής Λαϊκής Τέχνης).

Οσον αφορά το πρόγραμμα αναβίωσης των παραδοσιακών επαγγελμάτων και τεχνών, συγκροτήθηκε στο ΥΠ.ΠΟ. ομάδα εργασίας η οποία αφού συγκέντρωσε στοιχεία για τα πλέον αξιοποιήσιμα από τα προσόντα της υπάρχουσας παραγωγής, κατέληξε σε συγκεκριμένες προτάσεις που αφορούν τέχνες και επαγγέλματα κατά βάση βιοτεχνικού χαρακτήρα όπως: Κεραμική (με σημαντικότερα κέντρα παραγωγής τη Λέσβο, Σκύρο και Σίφνο και συντονιστή το Κέντρο Μελέτης Νεώτερης Κεραμικής), υφαντική (με σημαντικότερα κέντρα παραγωγής την Νάξο και την Μύκονο), λιθογλυπτική (με κέντρο παραγωγής την Τήνο, όπου στο χωριό Πύργος λειτουργεί Σχολή υπό την αιγίδα του ΥΠ.ΠΟ.), καλαθοπλεκτική (με κέντρο παραγωγής το χωριό Βόλαξ της Τήνου) και Μαστίχα Χίου (με κέντρο παραγωγής τα Μαστιχοχώρια της Χίου).

Εχει προταθεί να διερευνηθούν μέσω του ΕΟΜΜΕΧ επαγγέλματα που τείνουν να εξαφανισθούν, όπως οι σιδεράδες της Σάμου, δαντέλες Χάλκης της Σύμης, ταρσανάδες μικρών σκαφών Λέσβου κ.α.

Εχει καταρτισθεί Σχέδιο Δράσης, το οποίο αποτελείται από τα εξής στάδια:

- καταγραφή και αξιολόγηση παραδοσιακών επαγγελμάτων, ανάλυση ποιοτικών χαρακτηριστικών και προσδιορισμός δυνατοτήτων αναβίωσης.

- επιχειρηματική αναβίωση: προϋποθέσεις κατά επάγγελμα - ελάχιστη επένδυση κεφαλαίου, ύπαρξη τεχνικών, τμήμα αγοράς - ενεργοποίηση τοπικού δυναμικού, οργάνωση δικτύων σε διεπαγγελματική - διεπιχειρηματική βάση, σύστημα προώθησης - προβολής.

Το πολιτιστικό απόθεμα ιδιοκτησίας ΥΠ.ΠΟ. στα νησιά του Αιγαίου περιλαμβάνει παραδοσιακά διατηρητέα κτίρια και ιστορικά μνημεία, που συνδέονται με την οικονομία του Αιγαίου και παρέχει δυνατότητα αξιοποίησης προς όφελος των τοπικών κοινωνιών, σε συνδυασμό με την αναβίωση των παραδοσιακών επαγγελμάτων. Η δυνατότητα αυτή θα επιτευχθεί μέσω επανάχρησης διατηρητέων ή αξιόλογων κτιρίων σε στρατητικά σημεία, πιστοποιημένης αναπαραγωγής εκθεμάτων μουσείων, δημιουργίας σημείων, πώλησης εκθέσεων, εργαστηρίων και καθιέρωσης πολιτιστικών θεσμών σε επιλεγμένους χώρους. Είναι λοιπόν αναγκαία η αξιολόγηση του πολιτιστικού αποθέματος καθώς και ο προσδιορισμός του βέλτιστου τρόπου αξιοποίησης και ένταξής του στην σύγχρονη οικονομική ζωή των νησιών.

Η Αρχαιολογική Υπηρεσία καταβάλλει σημαντικές προσπάθειες για την προστασία, συντήρηση, μελέτη, ανάδειξη και προβολή του αρχαιολογικού πλούτου όλων των νησιών, καθώς και προσπάθειες προσέγγισης της σύγχρονης κοινωνίας διοργανώνοντας εκδηλώσεις (διαλέξεις, περιοδικές εκθέσεις Ρόδου, Κρήτης κ.α.) και επανακθέσεις πανεθνικού χαρακτήρα σε χώρους και μουσεία που διαμορφώνονται με σύγχρονες επιστημονικές αντιλήψεις. Επισυνάπτω συγκεντρωτικό πίνακα οργανωμένων αρχαιολογικών χώρων, μουσείων, αρχαιολογικών συλλογών και αρχαιολογικών αποθηκών κατανεμημένων στο χώρο του Αιγαίου υπό συνεχή λειτουργία.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

45. Στην με αριθμό 2404/13-2-97 ερώτηση δόθηκε με το υπ' αριθμ. 226/27-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2404/13-2-97 σχετικά με το θέμα της αξιοποίησης του Δημοτικού χώρου στα ΚΤΕΛ της παλιάς Κοκκινιάς του Δήμου Πειραιά σας γνωρίζουμε τα εξής:

Ο προαναφερόμενες χώρος ιδιοκτησιακά ανήκει στο Δήμο Πειραιά και επομένως η προστασία του χώρου ώστε να χρησιμοποιείται αποκλειστικά για αθλητικές δραστηριότητες, η κατασκευή έργων αθλητικής υποδομής και γενικά η χρήση του χώρου που φέρει την επωνυμία "Γ. Ανδριανοπούλου" μόνο για τον αθλητισμό είναι θέμα του Δήμου Πειραιά.

Εφ' όσον ο Δήμος Πειραιά με τις τεχνικές του Υπηρεσίες συντάξει χωροταξική προμελέτη καθώς και προμελέτη για τις εγκαταστάσεις με τους σχετικούς προϋπολογισμούς, η Γ.Γ.Α. εφ' όσον τους ελέγξει και εάν της ζητηθεί θα εξετάσει την δυνατότητα συνχρηματοδότησης για την κατασκευή των αθλητικών εγκαταστάσεων.

Ο Υφυπουργός

ΑΝΔΡΕΑΣ Α. ΦΟΥΡΑΣ"

46. Στην με αριθμό 2446/17-2-97 ερώτηση δόθηκε με το υπ' αριθμ. 215/26-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2446/17-2-97 που κατέθεσαν οι Βουλευτές κύριοι Νικ. Γκατζής και Αχιλ. Κανταρτζής σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Μαγνησίας με σχετικό έγγραφό της το Δημοτικό Σχολείο Αλοννήσου, είναι 6/θέσιο (εξαθέσιο) και λειτουργεί με 7 (επτά) τμήματα, λόγω της ιδιαιτερότητας που έχει ως ευρισκόμενο σε νησιωτική περιοχή.

Ο αριθμός των μαθητών είναι 12 και κατανέμεται αναλυτικά ως εξής:

- 1η τάξη 19 παιδιά

- 2η τάξη 20 παιδιά

- 3η τάξη 21 παιδιά

- 4η τάξη 27 παιδιά σε δύο τμήματα χωριστά

- 5η τάξη 20 παιδιά

- 6η τάξη 16 παιδιά

'Οπως προκύπτει από τα παραπάνω στοιχεία και από τις εισηγήσεις της Διεύθυνσης Α'/θμιας εκπαίδευσης, δεν συντρέχουν λόγοι για την αναβάθμιση του Δημοτικού Σχολείου Αλοννήσου, σε 8/θέσιο (οκταθέσιο).

Σε ό,τι αφορά τα προβλήματα επισκευών, θα αντιμετωπισθούν από τις πιστώσεις του τρέχοντος έτους 1997.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

47. Στην με αριθμό 2530/97 ερώτηση δόθηκε με το υπ' αριθμ. 114/28-2-97 έγγραφο από τον Υπουργό Τύπου η ακόλουθη απάντηση:

"Σχετικώς με την ερώτηση 2530/97 που κατέθεσε στη Βουλή ο Βουλευτής κ. Θ. Δημοσχάκης, επιτρέψτε μου να επισυνάψω το υπ' αριθμ. πρωτ. 690/24.2.97 έγγραφο της ΕΡΤ/ΕΡΑ, που απευθύνεται στο Υπουργείο Τύπου και ΜΜΕ, στο οποίο αναφέρονται τα μέτρα που πρόκειται να ληφθούν από την ΕΡΤ-ΑΕ για την αντιμετώπιση των προβλημάτων των 19 περιφερειακών ραδιοσταθμών της στους οποίους περιλαμβάνεται και ο Ραδιοφωνικός Σταθμός της Νέας Ορεστιάδος.

Ο Υπουργός

Δ. ΡΕΠΠΑΣ"

Σημ.: Τα σχετικά έγγραφα ευρίσκονται στη Δ/νση Κοινοβουλευτικού Ελέγχου (Τμήμα Ερωτήσεων).

ΠΡΟΕΔΡΕΥΩΝ (Παναγιώτης Σγουρίδης): Ο Βουλευτής κ. Κωνσταντίνος Ευμοιρίδης, Βουλευτής Δράμας, παρακαλεί να του εγκριθεί ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Κύριοι συνάδελφοι, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Τετάρτης, 5ης Μαρτίου 1997.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο επί του Κανονισμού.

ΠΡΟΕΔΡΕΥΩΝ(Παναγιώτης Σγουρίδης): Παρακαλώ, κύριε Τσοβόλα, πρώτα θα ανακοινώσω στο Σώμα το Δελτίο 

Σελίδα 4561 

Επικαίρων Ερωτήσεων και μετά θα πάρετε το λόγο.

Επίκαιρες Ερωτήσεις Πρώτου Κύκλου

1. Η με αριθμό 818, κατατεθείσα στις 27.2.97, επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Εμμανουήλ Στρατάκη προς την Υπουργό Ανάπτυξης, σχετικά με τη λήψη των αναγκαίων μέτρων χρηματοδότησης του ιδρύματος Τεχνολογίας και 'Ερευνας Κρήτης για την υλοποίηση των προγραμμάτων του, τη διαμόρφωση του αναγκαίου θεσμικού και νομικού πλαισίου αξιοποίησης των τεχνολογικών επιτευγμάτων του κ.λπ.

2. Η με αριθμό 821, κατατεθείσα στις 28.2.97, επίκαιρη ερώτηση του Βουλευτή της Νέας Δημοκρατίας κ. Γεωργίου Σαλαγκούδη προς την Υπουργό Ανάπτυξης, σχετικά με δημοσιεύματα του Τύπου αναφερόμενα στις προθέσεις της Δημόσιας Επιχείρησης Ηλεκτρισμού (ΔΕΗ) για την προμήθεια ελικοπτέρου, προκειμένου να χρησιμοποιηθεί για τις μεταφορές της Διοίκησης και των στελεχών της.

3. Η με αριθμό 833, κατατεθείσα στις 3.3.97, επίκαιρη ερώτηση του Βουλευτή του Κομμουνιστικού Κόμματος Ελλάδας κ. Απόστολου Τασούλα προς τον Υπουργό Γεωργίας, σχετικά με τις προθέσεις της Κυβέρνησης για ιδιωτικοποίηση της συνεταιριστικής γαλακτοβιομηχανίας "ΔΩΔΩΝΗ", τη μεταβίβαση των μετόχων στις Ενώσεις Αγροτικών Συνεταιρισμών κ.λπ.

4. Η με αριθμό 829, κατατεθείσα στις 3.3.97, επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευαγγέλου Αποστόλου προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων προστασίας των εργαζομένων στη βιομηχανία "ΜΗΧΑΝΙΚΗ Α.Ε." στην Εύβοια.

5. Η με αριθμό 817, κατατεθείσα στις 26.2.97, επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εθνικής Οικονομίας, Οικονομικών και Γεωργίας σχετικά με τη λήψη των αναγκαίων μέτρων για τη διατήρηση του παλαιού καθεστώτος προμήθειας πετρελαίου από τους παράκτιους αλιείς.

Β. Επίκαιρες Ερωτήσεις Δευτέρου Κύκλου.

1. Η με αριθμό 828, κατατεθείσα στις 3.3.97, επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Γεωργίου Αδαμόπουλου προς τους Υπουργούς Ανάπτυξης και Γεωργίας, σχετικά με τα προβλήματα που αντιμετωπίζουν οι μηλοπαραγωγοί της επαρχίας Αγιάς του Νομού Λάρισας, λόγω της υπερπαραγωγής και της χαμηλής τιμής, τη λήψη μέτρων για την απαγόρευση εισαγωγών μήλων από τρίτες χώρες κ.λπ.

2. Η με αριθμό 823, κατατεθείσα στις 28.2.97, επίκαιρη ερώτηση του Βουλευτή της Νέας Δημοκρατίας, κ. Γεωργίου Ορφανού προς τον Υπουργό Δημόσιας Τάξης, σχετικά με δημοσίευμα εφημερίδας, αναφερόμενο στην προμήθεια από την Εθνική Υπηρεσία Πληροφοριών (ΕΥΠ) ειδικού συστήματος παρακολούθησης των κινητών τηλεφώνων και τη λήψη των αναγκαίων μέτρων.

3. Η με αριθμό 834, κατατεθείσα στις 3.3.97, επίκαιρη ερώτηση του Βουλευτή του Κομμουνιστικού Κόμματος Ελλάδας κ. Λεωνίδα (Λέοντα) Αυδή προς τον Υπουργό Εθνικής Παιδείας και Θρησκευμάτων, σχετικά με την υλοποίηση των δεσμεύσεων της Κυβέρνησης για την επίλυση των προβλημάτων που αντιμετωπίζουν οι μαθητές του Ειδικού Γυμνασίου-Λυκείου Ηλιούπολης για άτομα με ειδικές ανάγκες.

4. Η με αριθμό 830, κατατεθείσα στις 3.3.97, επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τον Υπουργό Γεωργίας, σχετικά με τα προβλήματα που αντιμετωπίζουν οι μηλοπαραγωγοί της επαρχίας Αγιάς του Νομού Λάρισας λόγω της υπερπαραγωγής και της χαμηλής τιμής τη λήψη μέτρων για τη διάθεση των μήλων κ.λπ.

5. Η με αριθμό 812, κατατεθείσα στις 26.2.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τους Υπουργούς Εθνικής Οικονομίας, Οικονομικών και Εθνικής 'Αμυνας, σχετικά με τις προθέσεις της Κυβέρνησης να φέρει στη Βουλή το συνταξιοδοτικό νομοσχέδιο για τις Ενοπλες Δυνάμεις και τα Σώματα Ασφαλείας.

Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας ζητεί το λόγο επί του Κανονισμού.

Παρακαλώ, κύριε Πρόεδρε, να μας πείτε σε τι συνίσταται η παράβαση του Κανονισμού. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, σύμφωνα με το άρθρο 63 του Κανονισμού της Βουλής, περίπτωση στ', ο Πρόεδρος της Βουλής ανακοινώνει στο Σώμα, μεταξύ άλλων, πληροφορίες που ενδιαφέρουν τη Βουλή και έγγραφα που απευθύνονται σ'αυτήν, αν ο Πρόεδρος το κρίνει χρήσιμο.

Σήμερα το μεσημέρι απηύθυνα προς το Σώμα δια του κυρίου Προέδρου της Βουλής, όπως λέγει η περίπτωση στ', ένα έγγραφο που περιλαμβάνει και πληροφορίες, αλλά παράλληλα καταγγελία και διαμαρτυρία εκ μέρους μου, ως Προέδρου του ΔΗ.Κ.ΚΙ., που είναι ο Πρόεδρος ενός νομίμως και κατά το Σύνταγμα εκλεγμένου από τον Ελληνικό Λαό κόμματος, που λειτουργεί ως Κόμμα μέσα στη Βουλή.

Με αυτό το έγγραφο διαμαρτυρόμουνα, διότι την Πέμπτη το βράδυ με επιστολή μου ζήτησα κατεπειγόντως συνάντηση με τον κύριο Πρωθυπουργό της Ελλάδας, της δημοκρατικά λειτουργούσης, υποτίθεται, Χώρας, για να μεσολαβήσω, για να αναπτύξω πρωτοβουλία, προκειμένου να δοθεί λύση στο γνωστό μεγάλο θέμα που ταλαιπωρεί τους γονείς, τους μαθητές και τους εκπαιδευτικούς, με την απεργία των εκπαιδευτικών.

Κατά τρόπο δε εκπληκτικό, την επόμενη μέρα, δηλαδή την Παρασκευή το βράδυ, πήρα απάντηση από τον κύριο Πρωθυπουργό της Ελληνικής Κυβέρνησης, ο οποίος αρνείται να με δεχθεί και κάνει και δεύτερο τραγικό λάθος, που δεν χαρακτηρίζει δημοκρατική κυβέρνηση που λειτουργεί μέσα στα πλαίσια των δημοκρατικών θεσμών.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Πρόεδρε, μη μπαίνετε στην ουσία. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Δεν πρέπει να πω, κύριε Πρόεδρε, για τη λέξη "χρήσιμο"; Πρέπει να πω γιατί είναι χρήσιμο και έπρεπε να ανακοινωθεί.

Παίρνω δε το λόγο, ακριβώς γιατί δεν ανακοινώθηκε πριν αρχίσει η συνεδρίαση και διαμαρτύρομαι. Διότι εάν μου πείτε ότι δεν είναι χρήσιμο να ανακοινωθεί αυτό για να λάβουν υπόψη τα κόμματα, η Βουλή και ο Ελληνικός Λαός ότι ο Πρωθυπουργός της Χώρας δεν δέχεται σε συνάντηση τον Αρχηγό Κόμματος, τότε τι είναι χρήσιμο και γιατί χρειάζεται η στ' περίπτωση του Κανονισμού.

ΠΡΟΕΔΡΕΥΩΝ (Παναγιώτης Σγουρίδης): Κύριε Πρόεδρε, πήρατε το λόγο και αναπτύξατε ολόκληρο το θέμα. Σεις, όμως, ζητήσατε το λόγο για να μας πείτε σε τι συνίσταται η παραβίαση του Κανονισμού.

'Ομως, για το εάν κάποια έγγραφα είναι χρήσιμα και πρέπει να ανακοινωθούν, αυτό κρίνεται από τον Πρόεδρο της Βουλής. Αν στη συγκεκριμένη περίπτωση ο κύριος Πρόεδρος έκρινε ότι δεν ήταν χρήσιμο να το ανακοινώσει, σαφώς δεν βρίσκεται μέσα στις ανακοινώσεις.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Δηλαδή ο Πρόεδρος της Βουλής έκρινε ότι αυτό το έγγραφο δεν ήτο χρήσιμο να ανακοινωθεί στη Βουλή;

ΠΡΟΕΔΡΕΥΩΝ (Παναγιώτης Σγουρίδης): Εν τοιαύτη περιπτώσει, όλα τα έγγραφα που κατατίθενται στη Βουλή θα πρέπει να ανακοινώνονται στην Αίθουσα της Ολομέλειας;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι. Γι'αυτό ζήτησα το λόγο επί του Κανονισμού, να μας πει το Προεδρείο, αφού εσείς προεδρεύετε αυτή τη στιγμή, αυτή την καταγγελία τη θεωρεί ο Πρόεδρος μη χρήσιμο για να λάβει γνώση το Σώμα, όταν παραβιάζονται και καταρρακώνονται οι δημοκρατικοί θεσμοί, αλλά και αυτό το κύρος της Βουλής;

ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος της Βουλής θα κρίνει εάν αυτό το έγγραφο είναι χρήσιμο ή όχι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αυτό περιμένω να μου πείτε. Περιμένω να μου πείτε εάν το 

Σελίδα 4562 

Προεδρείο της Βουλής θεωρεί ότι δεν είναι χρήσιμο.

ΠΡΟΕΔΡΕΥΩΝ (Παναγιώτης Σγουρίδης): Θα συνεννοηθεί το Προεδρείο με τον κύριο Πρόεδρο και θα σας απαντήσει. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εντάξει, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Αλλά δεν θα έχετε το λόγο από εκεί και πέρα, γιατί ήδη αναπτύξατε αυτό για το οποίο ζητήσατε το λόγο. Θεωρείται ότι έχει ήδη αναπτυχθεί.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):'Οταν θα αναπτύξουμε...

ΠΡΟΕΔΡΕΥΩΝ (Παναγιώτης Σγουρίδης): Παρακαλώ στο εξής να μην αναγράφεται τίποτε στα Πρακτικά απ'αυτά τα οποία λέγει ο κ. Τσοβόλας.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): ...

Σελίδα 4563 

 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμεθα στην συζήτηση

ΤΩΝ ΑΝΑΦΟΡΩΝ ΚΑΙ ΕΡΩΤΗΣΕΩΝ

Αναφορές και ερωτήσεις πρώτου κύκλου

Η πρώτη, στην ημερήσια διάταξη με αριθμό 1035/29.11.96 ερώτηση του Βουλευτού της Νέας Δημοκρατίας κ. Νικολάου Νικολόπουλου προς τον Υπουργό Εξωτερικών, σχετικά με τη λήψη μέτρων για την προστασία του χώρου του Δασυλλίου Πατρών από τους καταπατητές δεν θα συζητηθεί, λόγω κωλύματος του ερωτώντος Βουλευτή.

Δεύτερη στην ημερήσια διάταξη είναι η με αριθμό 1890/16.1.97 ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Υγείας και Πρόνοιας, σχετικά με τη λήψη μέτρων για την ένταξη των πτυχιούχων των Ανωτάτων Σχολών Οικιακής Οικονομίας, Χαροκοπείου και Χανίων, που υπηρετούν στους Κρατικούς Παιδικούς Σταθμούς, στην ΠΕ Κατηγορία.

Η ερώτηση εν περιλήψει έχει ως ακολούθως:

"Στους Κρατικούς Παιδικούς Στθμούς υπηρετούν σε θέσεις εκπαιδευτικού προσωπικού εκτός των άλλων και πτυχιούχοι των Ανωτάτων Σχολών Οικιακής Οικονομίας Χαροκοπείου και Χανίων, οι οποίες από την ίδρυσή τους χαρακτηρίζονται Ανώτατες. 

Οι υπάλληλοι αυτοί μετά την εφαρμογή του ν. 1505/84 κατατάχθηκαν στην ΑΡ3 κατηγορία και με εισαγωγικό μισθολογικό κλιμάκιο το 18ο και καταληκτικό το 3ο. 

'Ηδη, όμως, με το ν. 18.24/88 ΦΕΚ 296/Α οι εκπαιδευτικοί Δευτεροβάθμιας Εκπαίδευσης με το ίδιο πτυχίο κατατάσσονται στον κλάδο ΠΕ και με εισαγωγικό μισθολογικό κλιμάκιο το 16ο και καταληκτικό το 1ο. το ίδιο συμβαίνει και για τους πτυχιούχους των ίδιων σχολών, που υπηρετούν στο Υπουργείο Γεωργίας..

Χαρακτηριστικό είναι ότι και το Υπουργείο Προεδρίας με το αριθ. ΔΙΚΠΡ/Φ.31/93/7764/27.5.85 έγγραφό του δέχεται ότι οι πτυχιούχοι των ΑΣΟΟ πρέπει να καταταγούν σε κλάδους ΑΤ (τώρα ΠΕ).

Επειδή και οι υπηρετούντες στους Κρατικούς Παιδικούς Σταθμούς του Υπουργείου Υγείας και Πρόνοιας πτυχιούχοι των ΑΣΟΟ ασκούν εκπαιδευτικό έργο σε παιδιά προσχολικής ηλικίας με βάση το ίδιο πρόγραμμα που εφαρμόζουν και οι συνάδελφοί τους, του Υπουργείου Παιδείας και για λόγους ίσης μεταχείρισης, αλλά και ενιαίας αντιμετώπισης του θέματος από τις δημόσιες υπηρεσίας είναι λογικό και δίκαιο να κταταγούν στην ΠΕ κατηγορία και σε Μ.Κ. 16ο-1ο.

Ερωτάται ο κύριος Υπουργός, εάν θα προχωρήσει σε νομοθετική ρύθμιση για να δοθεί λύση στο πρόβλημα αυτό, των υπηρετούντων στου Κρατικούς Παιδικούς Σταθμούς, που άλλωστε είναι ελάχιστοι υπάλληλοι και η επιβάρυνση του Κρατικού Προϋπολογισμού θα είναι μηδαμινή".

Ο κ. Κοτσώνης, Υφυπ. Υγείας και Πρόνοιας, έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε Πρόεδρε, ο διορισμός αυτών των υπαλλήλων έγινε πριν τον περιορισμό για διορισμό στους κρατικούς παιδικούς σταθμούς και κρατικούς βρεφονηπιακούς σταθμούς μόνο κατόχων πτυχίων βρεφονηπιοκομίας των ΤΕΙ. Πολλοί απ' αυτούς έχουν συνταξιοδοτηθεί, οπότε δεν περιλαμβάνονται στην πιθανή ρύθμιση, ενώ ένας μεγάλος αριθμός τους βρίσκεται κοντά στη συνταξιοδότηση. Ο αριθμός τους αυτήν τη στιγμή ανέρχεται για μεν τους πτυχιούχους Ανωτάτων Σχολών Οικιακής Οικονομίας στους εκατόν είκοσι, για δε τους πτυχιούχους Ανωτάτων Σχολών Νηπιαγωγών στους ογδόντα. Σύνολο δηλαδή είναι διακόσιοι.

Οι πτυχιούχοι αυτών των σχολών σε άλλα Υπουργεία, π.χ. Παιδείας, Γεωργίας, Εργασίας, έχουν ήδη καταταγεί στην κατηγορία ΠΕ. Αιτία της κατάταξης αυτής είναι ότι οι σχολές αυτές ανήκουν πλέον στην πανεπιστημιακή εκπαίδευση. 

Επίσης, οι υπηρετούντες στους Κρατικούς Παιδικούς Σταθμούς και Κρατικούς Βρεφονηπιακούς Σταθμούς, κάτοχοι πτυχίων Παιδαγωγικών Ακαδημιών, έχουν ήδη καταταγεί, σύμφωνα με τις διατάξεις του άρθρου 9, του ν. 2266/94 στην κατηγορία ΠΕ, με το ίδιο σκεπτικό. 

Το Υπουργείο μας επομένως προτίθεται να καταθέσει νομοθετική ρύθμιση, έτσι ώστε να λυθεί το πρόβλημα των υπαλλήλων, όπως ακριβώς το θέτει ο συνάδελφος κ. Κόρακας.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας έχει το λόγο για δύο λεπτά να αναπτύξει την ερώτησή του.

ΣΤΡΑΤΗΣ ΚΟΡΑΚΑΣ: Kύριε Πρόεδρε, πράγματι έτσι έχουν τα πράγματα όπως λένε στην ερώτηση και το αναγνώρισε και ο κύριος Υφυπουργός. Είναι γεγονός ότι υπάρχει μία αδικία η οποία διατηρείται για τους πτυχιούχους των Ανωτάτων Σχολών Οικιακής Οικονομίας, των Ανωτάτων Σχολών Χαροκοπείου και Χανίων που υπηρετούν στους κρατικούς παιδικούς σταθμούς. Αλλά υπάρχει κάποιο παρόμοιο πρόβλημα με τους υπηρετούντες επίσης στους κρατικούς παιδικούς σταθμούς, πτυχιούχους σχολών νηπιαγωγών.

Ενώ το Υπουργείο Παιδείας, κύριε Υφυπουργέ, τους κατατάσσει στην κατηγορία ΠΕ και με εισαγωγικό κλιμάκιο 16ο -με το νέο μισθολόγιο, που θα ψηφιστεί στη Βουλή, στο 18ο και καταληκτικό 1ο, δεν αναγνωρίζεται σ' αυτούς.

Ξέρω, επίσης, κύριε Υπουργέ, ότι αυτή η πρόθεση -θέλετε να βάλετε λέξη "πρόθεση" σε εισαγωγικά βάλτε το- της Κυβέρνησης να προχωρήσει στη νομοθετική ρύθμιση, για την απάλειψη αυτής της αδικίας, βρίσκεται εδώ και αρκετό καιρό στα συρτάρια του Υπουργείου.

Εγώ θα πρότεινα, όπως κάνατε για άλλες παρόμοιες περιπτώσεις, να προχωρήσετε σε μία ρύθμιση με υπουργική απόφαση και όταν δοθεί η δυνατότητα για νομοθετική ρύθμιση να γίνει και αυτό. Ωστόσο πρόκειται πραγματικά για μία αδικία, που την αναγνωρίζει ο κύριος Υφυπουργός και χαίρομαι που το άκουσα, η οποία πρέπει να σταματήσει γι' αυτές τις κατηγορίες των εργαζομένων.

Τίποτα άλλο, κύριε Πρόεδρε και επιμένω να μας πει ο κύριος Υπουργός πότε επιτέλους θα απαλειφθεί αυτή η αδικία. 

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Υγείας και Πρόνοιας κ. Κοτσώνης έχει το λόγο για δύο λεπτά να δευτερολογήσει.

ΘΕΟΔΩΡΟΣ ΚΟΤΣΩΝΗΣ (Υφυπ.Υγείας και Πρόνοιας): 'Ηδη έχουμε τη ρύθμιση, την οποία θα προτείνουμε, για τη λύση αυτού του θέματος, την οποία προτιθέμεθα να εντάξουμε στο νομοσχέδιο, που λύνει τα θέματα υγείας και το οποίο στους επόμενους μήνες, το συντομότερο δυνατό, θα συζητηθεί στη Βουλή.

Για εκείνο, που είπατε, να γίνει ρύθμιση με υπουργική απόφαση, νομίζω ότι η ρύθμιση αυτή έχει και οικονομικό περιεχόμενο και ξέρετε πάρα πολύ καλά, ότι με υπουργικές αποφάσεις δεν μπορούν να λυθούν αυτά τα θέματα και χρειάζεται η νομοθεσία της Βουλής, έστω και για δαπάνη μίας δραχμής από τον προϋπολογισμό.

ΣΤΡΑΤΗΣ ΚΟΡΑΚΑΣ: Συμφωνούμε, αν προσδιορίσετε την πηγή, με βάση το νόμο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε Κόρακα, η πρόθεσή μας είναι να λυθεί το θέμα και θα λυθεί.

ΣΤΡΑΤΗΣ ΚΟΡΑΚΑΣ: Χρόνια την ακούμε αυτήν την "πρόθεση".

ΠΡΟΕΔΡΕΥΩΝ (Παναγιώτης Σγουρίδης): Τρίτη στην ημερήσια διάταξη ερώτηση είναι η υπ'αριθμ. 1937 κατατεθείσα στις 21.1.97, του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Υγείας και Πρόνοιας, σχετικά με τη λήψη μέτρων, προκειμένου να αξιοποιηθεί ο εξοπλισμός και ο χώρος στο Περιφερειακό Νοσοκομείο Αθηνών "Γ.ΓΕΝΝΗΜΑΤΑΣ", που χρησιμοποιήθηκαν για τη λειτουργία του προγράμματος εκπαίδευσης εργοθεραπευτών, για άτομα με κινητικά προβλήματα.

Η ερώτηση αυτή δεν θα συζητηθεί, λόγω κωλύματος του ερωτώντος Βουλευτή και σαφώς διαγράφεται, όπως και όποιες δεν συζητούνται διαγράφονται, βάσει του Κανονισμού.

Τέταρτη στην ημερήσια διάταξη ερώτηση είναι η υπ' αριθμ. 841, κατατεθείσα την 20.11.96, του Βουλευτή της Νέας Δημοκρατίας κ. Γεωργίου Γαρουφαλιά, προς τον Υπουργό 

Σελίδα 4564 

Υγείας και Πρόνοιας, σχετικά με τη λήψη μέτρων για τη λειτουργία του Περιφερειακού Πανεπιστημιακού Νοσοκομείου Λάρισας.

Η ερώτηση έχει ως εξής:

"Το Περιφερειακό Πανεπιστημιακό Γενικό Νοσοκομείο Λάρισας συνολικού κόστους 32 δις, παραδίδεται τουλάχιστον κτιριακά, το Μάιο του 1997 και αποτελεί έργο πνοής, για την Τριτοβάθμια Νοσοκομειακή Περίθαλψη στη Θεσσαλία.

Για να λειτουργήσει, θα πρέπει να εγγραφούν οι απαραίτητες πιστώσεις στον Προϋπολογισμό του 1997. 

Για να στηριχθεί από τον επιστημονικό Ιατρικό κόσμο της Θεσσαλίας, είναι απαραίτητο να προβλεφθεί άμεσα από τον Οργανισμό του, όπως άλλωστε το Π.Δ.411 άρθρο 2 αναφέρει και η λειτουργία του θα είναι παράλληλη με τις πανεπιστημιακές κλινικές κάθε κατηγορίας, που δημιουργούνται κλινικές του Εθνικού Συστήματος Υγείας, αλλά και η εκπαίδευση γιατρών και άλλων επιστημόνων υγείας και η ανάπτυξη της έρευνας στο χώρο της υγείας για τη Θεσσαλία θα διέπονται φυσικά από τον Οργανισμό αυτό.

Ερωτώνται οι κύριοι Υπουργοί, είναι διατεθειμένη η Κυβέρνηση να δώσει το ταχύτερο δυνατόν στη Θεσσαλία τη δυνατότητα να λειτουργήσει το Περιφερειακό Πανεπιστημιακό Νοσοκομείο Λάρισας, στηρίζοντας ουσιαστικά την Τριτοβάθμια Νοσοκομειακή Περίθαλψη, που με τις προγραμματικές της δηλώσεις δεσμεύτηκε για την Ελλάδα";

Ο Υφυπ. Υγείας και Πρόνοιας κ. Σκουλάκης έχει το λόγο για τρία λεπτά να πρωτολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, το σχέδιο της κοινής υπουργικής απόφασης για την έκδοση του Οργανισμού του νοσοκομείου έχει υπογραφεί από το Υπουργείο μας και έχει προωθηθεί στο Υπουργείο Οικονομικών για υπογραφή από τον αρμόδιο Υπουργό. Σύμφωνα με σημερινές πληροφορίες από τις υπηρεσίες του Γενικού Λογιστηρίου του Κράτους θα υπογραφεί εντός της εβδομάδος.

Στο άρθρο 6, παράγραφος 1 "Διάρθρωση ιατρικής υπηρεσίας του υπό έγκριση Οργανισμού του πανεπιστημιακού νοσοκομείου της Λάρισας", αναφέρεται ότι η ιατρική υπηρεσία αποτελείται από πανεπιστημιακές κλινικές, εργαστήρια και ειδικές μονάδες του ιατρικού τμήματος της Σχολής Επιστημών Υγείας του Πανεπιστημίου Θεσσαλίας και αντίστοιχες ή άλλες μονάδες του Εθνικού Συστήματος Υγείας. Αυτό αναφέρεται αυτολεξεί, ξέρω γιατί ρωτάτε, γι' αυτό και εγώ σας απαντώ συγκεκριμένα. 

Μετά την ολοκλήρωση του οργανισμού θα εγκατασταθούν οι πανεπιστημιακές κλινικές παράλληλα με τις μονάδες του ΕΣΥ και θα κινηθούν οι διαδικασίες για την πρόσληψη του απαραίτητου προσωπικού, για τη λειτουργία του νοσοκομείου.

Νομίζω ότι δεν θα υπάρχει κανένα πρόβλημα μετά την υπογραφή του οργανισμού, έχουν προβλεφθεί οι απαραίτητες πιστώσεις, να τελειώσει το νοσοκομείο και θα αρχίσει η σταδιακή του ανάπτυξη, σύμφωνα με τις προτάσεις του Διοικητικού Συμβουλίου και τις αποφάσεις του Υπουργείου.

ΠΡΟΕΔΡΕΥΩΝ (Παναγιώτης Σγουρίδης): Ο ερωτών Βουλευτής κ. Γαρουφαλιάς έχει το λόγο για δύο λεπτά να αναπτύξει την ερώτησή του.

ΓΕΩΡΓΙΟΣ ΓΑΡΟΥΦΑΛΙΑΣ: Κύριε Πρόεδρε, με ιδιαίτερη χαρά ακούω από τα χείλη του κυρίου Υπουργού ότι μέσα στη εβδομάδα θα υπογραφεί ο Οργανισμός λειτουργίας του περιφερειακού νοσοκομείου, γενικού περιφερειακού νοσοκομείου της Λάρισας, που είναι πραγματικά αξίας τριάντα δύο δισεκατομμυρίων και οπωσδήποτε θα αποτελέσει για τη Θεσσαλία ένα έργο πνοής για την τριτοβάθμια νοσοκομειακή περίθαλψη. Αυτό που θα ήθελα όμως να ρωτήσω στις διευκρινίσεις που μας έδωσε ο κύριος Υπουργός, είναι ότι πρέπει για το 1997 να βρεθούν κάποιες πιστώσεις που θα αποτελέσουν, μπορώ να πω, την απαρχή λειτουργίας και την απαρχή πρόσληψης προσωπικού στο νοσοκομείο. Από πληροφορίες που μας είχατε δώσει σε κάποια άλλη κουβέντα μας εδώ στη Βουλή, κύριε Υπουργέ, είχατε πει ότι συνολικά οι πιστώσεις που μπορούν να διατεθούν το 1997 είναι της τάξεως του ενός δισεκατομμυρίου στην καλύτερη των περιπτώσεων, που αν αυτό το μεταφράσουμε πρακτικά, σε δεδομένα προσλήψεως ατόμων προσωπικού και λειτουργικών εξόδων, το πολύ-πολύ προσλαμβάνονται διακόσια άτομα συνολικά, εκατό νοσηλευτικού και εκατό διοικητικού προσωπικού και τα υπόλοιπα χρήματα καλύπτουν πολύ μικρό κομμάτι από τα λειτουργικά έξοδα ακόμη και του 1997. 

Θέλω να σας θέσω υπόψη, κύριε Υπουργέ, ότι ένώ το νοσοκομείο κτιριακά παραδιδόταν από την ΔΕΠΑΝΟΜ τέλη Μαϊου του 1997, εγκρίνατε να παραταθεί η παράδοσή του κατά ένα τρίμηνο και βέβαια αυτό διευκολύνει τον προϋπολογισμό τον οποίο βγάζετε, με αποτέλεσμα η δέσμευση και η υπόσχεση ακόμη και του κυρίου Πρωθυπουργού στην περασμένη του επίσκεψη στις τελευταίες μέρες στη Θεσσαλία και δη στη Λάρισα, να μην μπορεί τελικά να υλοποιηθεί ούτε και το 1998, για το λόγο ότι αν τυχόν ξεκινήσουν οι διαδικασίες για την πρόσληψη προσωπικού το Μάρτιο του 1998, χρειάζεται ένας ολόκληρος χρόνος για να προσληφθούν οι υπάλληλοι που λογικά χρειάζονται, μέσω των διαδικασιών που προβλέπονται, με αποτέλεσμα, για να φθάσουμε να προσλάβουμε χίλιους οκτακόσιους υπαλλήλους που προβλέπει ο οργανισμός λειτουργίας του περιφερειακού νοσοκομείου θα έχει περάσει το 2002 και ακόμη οι υπάλληλοι δεν θα έχουν προσληφθεί, άρα και το νοσοκομείο δεν θα λειτουργήσει.

Καλύτερα, λοιπόν, θα είναι πιο ουσιαστικό και θετικό να εξασφαλίζονται οι πιστώσεις από τώρα και να προδιαγράφεται η εγγραφή τους για τον προϋπολογισμό του 1998 για το νοσοκομείο το συγκεκριμένο και να αποτελέσει ίσως δέσμευση δική σας, όπως και του Υπουργείου Εθνικής Οικονομίας απέναντι στο θεσσαλικό λαό, αν πραγματικά οι διατυπώσεις και οι απόψεις του κυρίου Πρωθυπουργού που προχθές και πάλι εκδηλώθηκαν στη Λάρισα έχουν στόχο και είναι μέσα στη λογική και στα πλαίσια των πραγματικών διαδικασιών λειτουργίας του περιφερειακού πανεπιστημιακού νοσοκομείου Θεσσαλίας. Σας ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Δύο λόγια, κύριε Πρόεδρε.

Αγαπητέ συνάδελφε, γνωρίζετε και εσείς, γνωρίζουμε όλοι, ότι ένα καινούριο νοσοκομείο δεν αναπτύσσεται ταυτόχρονα σε όλη του την έκταση. Η ανάπτυξη είναι σταδιακή -το καταλαβαίνετε- και οι απαραίτητες πιστώσεις -επαναλαμβάνω- που χρειάζονται για το 1997 έχουν προβλεφθεί. Για το 1998 θα προβλεφθούν άλλες πιστώσεις, δεδομένου ότι -όπως σας είπα και εσείς συμφωνείτε- η ανάπτυξη του Νοσοκομείου θα είναι σταδιακή.

Μην ανησυχείτε διότι και εμείς ενδιαφερόμαστε, όπως και εσείς, για τη γρήγορη και σωστή ανάπτυξη του Πανεπιστημιακού Νοσοκομείου της Λάρισας και δεν θα υπάρχουν οικονομικά προβλήματα γι' αυτήν την ανάπτυξη.

ΠΡΟΕΔΡΕΥΩΝ (Παναγιώτης Σγουρίδης): Αναφορές- Ερωτήσεις Δεύτερου Κύκλου:

Πρώτη στην ημερήσια διάταξη είναι η με αριθμό πρωτοκόλλου 1922 -επάρατος ημερομηνία- με ημερομηνία κατάθεσης 17.1.1997 ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τον Υπουργό Υγείας και Πρόνοιας, σχετικά με την παροχή πληροφοριών για τις ενέργειες του Υπουργείου προς την κατεύθυνση διεκδίκησης των νομίμων απαιτήσεων από την ανάδοχο κατασκευαστική εταιρεία του Περιφερειακού Νοσοκομείου Ηρακλείου Κρήτης (PHILIPPE HOLZ MAN), για τις κακοτεχνίες στο εν λόγω έργο κ.λ.π., η οποία σε περίληψη έχει ως ακολούθως:

"Το Περιφερειακό Πανεπιστημιακό Γενικό Νοσοκομείο Ηρακλείου Κρήτης, παρελήφθη οριστικά από την κατασκεύαστρια εταιρεία το Μάρτιο του 1990.

Η Επιτροπή παραλαβής στο πρακτικό της επισημαίνει προς την κατασκευάστρια εταιρεία και προς τον φορέα υλοποίησης του έργου (ΔΕ.ΠΑ.ΝΟΜ.) σωρεία προβλημάτων και κακοτεχνιών. Η σοβαρότητα και η έκταση των κατασκευαστικών

Σελίδα 4565 

κακοτεχνιών είναι τέτοιες, ώστε επισημαίνεται προς την "ΔΕ.ΠΑ.ΝΟΜ." το θέμα της μη αποδέσμευσης των εγγυήσεων καλής εκτέλεσης του αναδόχου.

Σήμερα, στα έξι χρόνια λειτουργίας του Νοσοκομείου, στα παραπάνω προβλήματα κακοτεχνιών, έχουν προστεθεί και τα αποτελέσματα κεκρυμμένων ελλαττωμάτων που εκδηλώθηκαν στα λίγα αυτά χρόνια.

Είναι χαρακτηριστικό και ενδιαφέρον το ότι η ΔΕ.ΠΑ.ΝΟΜ. εκτιμά σε εκατό εκατομμύρια δραχμές το κόστος επανόρθωσης των κακοτεχνιών, ενώ η Διεύθυνση Τεχνικών Υπηρεσιών της Νομαρχίας Ηρακλείου περί τα επτακόσια σαράντα εκατομμύρια δραχμές, ποσό δηλαδή που ανέρχεται στο 10% περίπου, του συνολικού κόστους κατασκευής του Νοσοκομείου.

Ερωτάται ο κύριος Υπουργός :

1. Τι έχει γίνει προς την κατεύθυνση διεκδίκησης των νομίμων απαιτήσεων από την ανάδοχο κατασκευαστική εταιρεία;

2. Πώς έχουν αντιμετωπισθεί οι μέχρι τώρα έγγραφες οχλήσεις του Νοσοκομείου για τα κατά καιρούς εμφανισθέντα προβλήματα του κτιρίου;

3. Με ποιο τρόπο θα διασφαλισθεί η επαρκής επίβλεψη της ΔΕ.ΠΑ.ΝΟΜ. στις υπό ανέγερση νοσοκομειακές μονάδες, ώστε να προστατευθεί το δημόσιο συμφέρον, πράγμα που δεν έγινε στην περίπτωση της ανέγερσης του Περιφερειακού Πανεπιστημιακού Γενικού Νοσοκομείου Ηρακλείου Κρήτης;"

Ο κ. Σκουλάκης έχει το λόγο για τρία λεπτά για να πρωτολογήσει.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Κύριε Πρόεδρε, κυρία και κύριοι συνάδελφοι, η Διεύθυνση Ανάπτυξης Μονάδων του Υπουργείου Υγείας και Πρόνοιας τον Αύγουστο του 1996 διαβίβασε στη Διεύθυνση Τεχνικών Υπηρεσιών του Υπουργείου αίτημα του Περιφερειακού Πανεπιστημιακού Νοσοκομείου Ηρακλείου, με συνημμένη τεχνική μελέτη από τη Νομαρχία Ηρακλείου, αναφορικά με αναγκαιότητα εργασιών συντήρησης των κτιριακών εγκαταστάσεων δαπάνης ύψους εκατό εκατομμυρίων δραχμών προκειμένου να εξετασθεί, από τεχνοοικονομικής άποψης, γιατί το κτίριο -θεωρείται καινούριο, δέκα ετών- απαιτεί τόσο μεγάλη δαπάνη για συντήρηση.

'Εγινε αυτοψία από τις τεχνικές μας υπηρεσίες και από τη Διεύθυνση Τεχνικών Υπηρεσιών μας διαβιβάστηκε έκθεση. Από τα συμπεράσματα της αυτοψίας αυτής απορρέει ότι: "Για την αποτελεσματική αντιμετώπιση των προβλημάτων θα απαιτηθεί εκπόνηση μελέτης και το κόστος των εργασιών υπερβαίνει σημαντικά τα εκατό εκατομμύρια δραχμές. Επισημαίνουμε ότι αρμόδιοι υπάλληλοι αναφέρονται σε διαπιστωμένες κατασκευαστικές κακοτεχνίες που, κατά την γνώμη τους, αποτελούν κεκρυμμένα ελλαττώματα του έργου και υπεύθυνη είναι η ανάδοχος κατασκευαστική εταιρεία." Αυτά έλεγαν οι τεχνικοί του Υπουργείου Υγείας και Πρόνοιας.

"Κατόπιν αυτού, παρεπέμφθη ο σχετικός φάκελλος στο γραφείο του νομικού συμβούλου του Υπουργείου, για να μας γνωρίσει τη νομική διαδικασία, που θα πρέπει ν'ακολουθηθεί, ώστε να καταστεί δυνατή η διεκδίκηση των νόμιμων απαιτήσεων εκ μέρους των υπευθύνων και να προστατευθεί το συμφέρον του Ελληνικού Δημοσίου."

Μέχρι αυτή τη στιγμή, δεν μας έχει δοθεί απάντηση από τη Νομική Υπηρεσία.

Παράλληλα, το Υπουργείο συνέστησε κοινή επιτροπή από τεχνικούς του Υπουργείου Υγείας της "ΔΕ.ΠΑ.ΝΟΜ." και της Διεύθυνσης Τεχνικών Υπηρεσιών, η οποία επιτροπή, προ εικοσαημέρου, πραγματοποίησε επιτόπιο έλεχγο και αναμένουμε την έκθεση αυτής της τριμελούς επιτρππής.

Είναι δεδομένο, αγαπητέ συνάδελφε, ότι υπάρχει πρωτόκολλο οριστικής παραλαβής, με ημερομηνία 2.3.1990, το οποίο πρωτόκολλο επισημαίνει στο τέλος: "Στο διάστημα αυτό, επανεξετάσαμε, με κάθε δυνατή λεπτομέρεια, τις επισημανθείσες, με το από 24.1.1989 πρακτικό, ελλείψεις και ατέλειες και διεπιστώσαμε, αφενός ότι έχουν αποκατασταθεί και αφετέρου, ότι ουδεμία άλλη κακοτεχνία, σχετικά με την ποιότητα του έργου, υπάρχει, όπως άλλωστε επιβεβαιώθηκε και από τους εκπροσώπους του νοσοκομείου. Η επιτροπή προβαίνει, κατόπιν αυτού στην οριστική παραλαβή των οικοδομικών και ηλεκτρομηχανολογικών εγκαταστάσεων του έργου." Αυτά, το 1990, αναγράφονται στο πρωτόκολλο οριστικής παραλαβής.

Είναι, επίσης, δεδομένο ότι υπάρχει μία διαφορετική εκτίμηση των τεχνικών υπηρεσιών του Υπουργείου, της "ΔΕ.ΠΑ.ΝΟΜ." και της Νομαρχιακής Αυτοδιοίκησης.

Γι'αυτό, λοιπόν, εμείς αναμένουμε την απάντηση του νομικού συμβούλου και την έκθεση της τριμελούς επιτροπής και ασφαλώς, θα πράξουμε τα δέοντα.

'Ομως, σε κάθε περίπτωση θα βοηθήσουμε ν' αποκατασταθούν οι όποιες βλάβες υπάρχουν και αν υπάρχουν ευθύνες, αυτές θα καταλογισθούν.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυρίδων Δανέλλης έχει το λόγο για δύο λεπτά.

ΣΠΥΡΙΔΩΝ ΔΑΝΕΛΛΗΣ: Κύριε Πρόεδρε, νομίζω ότι το ζήτημα είναι αρκούντως σοβαρό και ενδιαφέρον πολλαπλά. Γιατί, όπως ακούσαμε, το νοσοκομείο παραδόθηκε το Μάρτιο του 1990. Μέσα σε έξη-επτά χρόνια λειτουργίας, παρουσιάζει τόσο εκτεταμένες βλάβες και ζημιές, που και ένας μη ειδικός, λόγω της φύσης των ζημιών αυτών, αντιλαμβάνεται ότι προέρχονται από κακοτεχνίες, οι οποίες οφείλονται σε πλημμελή προφανώς κατασκευή και επίβλεψη και όχι από τη φυσική φθορά του χρόνου και της χρήσης του νοσοκομείου.

Και οι ζημιές αυτές είναι: Ελλιπής στεγάνωση των υαλοστασίων, των δωμάτων, των αρμών διαστολής. Υπάρχουν φοβερά εκτεταμένες ζημιές στα δάπεδα και μάλιστα, στα υποστρώματα των πλακιδίων. 'Οπως επίσης -και αυτό είναι και το σοβαρότερο, κατά τη γνώμη μου, ως τεχνικού πια- λόγω της κακής κατασκευής του φέροντα οργανισμού, υπάρχει σημαντική οξείδωση σιδηροπλισμών των φερόντων στοιχείων του νοσοκομείου και οξείδωση, βεβαίως, σιδηρών πάγκων των εργαστηρίων του νοσοκομείου, που θέτουν και άλλου είδους προβλήματα.

Τα έγγραφα και οι εκθέσεις της Επιτροπής παραλαβής -τα έχετε υπόψη σας, κύριε Υπουργέ- της 24.11.1989, αναφέρουν ακριβώς τις ζημιές αυτές και μάλιστα, τις ζημιές που ήταν εμφανείς τότε. Και γι'αυτόν το λόγο δεν ολοκληρώθηκε η διαδικασία της παραλαβής.

Θα έχει ενδιαφέρον να ξέρουμε τη σύνθεση της Επιτροπής οριστικής παραλαβής που, σε τρεις μήνες μέσα, αναγνωρίζει ότι έχουν αποκατασταθεί οι βλάβες, τις οποίες είχε διαπιστώσει η Επιτροπή παραλαβής πριν. 'Εχω την εντύπωση ότι δεν είναι η ίδια Επιτροπή και ότι κάποιοι απουσιάζουν από την επιτροπή τη νέα.

'Ομως, πέραν του ότι, όπως είπαμε το κόστος της αποκατάστασης των ζημιών είναι εξαιρετικά σοβαρό, τα εκατό εκατομμύρια, που είναι η άποψη της "ΔΕ.ΠΑ.ΝΟΜ." και...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Μισό λεπτό την ανοχή σας, κύριε Πρόεδρε.

Κατά τη γνώμη των Τεχνικών Υπηρεσιών της Νομαρχίας Ηρακλείου, ανέρχονται, όπως είπαμε, σε επτακόσια πενήντα εκατομμύρια. Η Διεύθυνση Τεχνικών Υπηρεσιών του Υπουργείου σας αναγνωρίζει ότι, λόγω της έκτασης και της σοβαρότητας των ζημιών, πρέπει να γίνουν ολοκληρωμένες μελέτες.

'Εχει όμως ενδιαφέρον, πέρα απ'αυτό καθ'αυτό το ζήτημα και το να είναι ιδιαίτερα προσεκτικό το Υπουργείο σας, σε σχέση με τη δουλειά που κάνει η "ΔΕ.ΠΑ.ΝΟΜ." στα νοσοκομεία, που ανεγείρονται και που είναι δέκα, στα οποία η "ΔΕ.ΠΑ.ΝΟΜ." εξακολουθεί να είναι ο φορέας υλοποίησής τους. Γιατί είναι φανερό ότι τ'αποτελέσματα των κακοτεχνιών είναι αποτέλεσμα ακριβώς πλημμελούς επίβλεψης και παρακολούθησης των έργων.

Πάντως, κύριε Υπουργέ, θα περιμένουμε την ολοκλήρωση της έκθεσης της Επιτροπής που έχει συστήσει το Υπουργείο σας, γιατί νομίζω ότι και σεις συμφωνείτε, όπως είπατε, ότι το ζήτημα είναι εξαιρετικά σοβαρό και πολλαπλών ενδιαφερόντων. Ευχαριστώ.

Σελίδα 4566 

 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, οφείλω να υπερασπισθώ τη "ΔΕΠΑΝΟM" και να πω ότι έχει δώσει δείγματα γραφής της ποιότητας των έργων της όλα αυτά τα χρόνια, ανεξάρτητα από όλα αυτά τα οποία αναφέρθηκαν στη σημερινή ερώτησή σας και τα οποία πιθανόν να μην έχουν σχέση με τη "ΔΕΠΑΝΟM".

Σας είπα ότι η Επιτροπή παραλαβής αφού διαπίστωσε το '89 ότι υπάρχουν ελλείψεις και κακοτεχνίες, σταμάτησε την παραλαβή. Η Επιτροπή κάλεσε τον εργολάβο να αποκαταστήσει αυτές τις ελλείψεις και τις αστοχίες που συνέταξε και στη συνέχεια μετά την αποκατάστασή τους, να ειδοποιηθεί από τον ανάδοχο για να μεταβεί εκ νέου να συνεχίσει το έργο της. Αυτό το πρακτικό το υπέγραφαν οι κύριοι Φιλιππίδης, Λαπαρίδης, Χελιδόνης και Σκαλτσιάρης.

Στη συνέχεια, μετά την αποκατάσταση των ατελειών και των κακοτεχνιών, η Επιτροπή διαπίστωσε αφ'ενός ότι έχουν αποκατασταθεί και αφ' ετέρου ότι ουδεμία άλλη κακοτεχνία, σχετικά με την ποιότητα του έργου υπάρχει, όπως άλλωστε επιβεβαιώθηκε και από τους εκπροσώπους του νοσοκομείου.

Κατόπιν τούτου, η Επιτροπή προβαίνει στην οριστική παραλαβή των οικοδομικών και ηλεκτρομηχανολογικών εγκαταστάσεων του έργου. Αυτό το υπογράφουν πάλι οι κύριοι Χελιδόνης, Φιλιππίδης, Λαπαρίδης και Σκαλτσιάρης. Δεν το υπογράφουν, λοιπόν, διαφορετικοί άνθρωποι.

Εν πάση περιπτώσει, σας είπα ότι παρά ταύτα εμείς έχουμε παραπέμψει το θέμα στο νομικό σύμβουλο του Υπουργείου. Αναμένουμε την έκθεσή του, την έκθεση της Επιτροπής και θα πράξουμε τα δέοντα. Εάν υπάρχουν ενδείξεις για ευθύνες, αυτές θα αναζητηθούν. 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα 'Ανω Δυτικά Θεωρεία είκοσι εννέα μαθητές και τέσσερις συνοδοί καθηγητές από το 2ο Λύκειο Ζωγράφου Αθήνας, αφού προηγουμένως ξεναγήθηκαν στην 'Εκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".

Η Βουλή τους καλωσορίζει.

(Χειροκροτήματα στην Αίθουσα)

Κύριοι συνάδελφοι, ολοκληρώθηκε η συζήτηση των αναφορών και ερωτήσεων.

Πριν εισέλθουμε στην Ειδική Ημερήσια Διάταξη, για την επέτειο της ενσωμάτωσης της Δωδεκανήσου στον εθνικό κορμό, θα διακόψουμε για δέκα λεπτά.

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Σελίδα 4567 

 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, επαναμβάνεται η διακοπείσα συνεδρίαση.

Εισερχόμαστε

ΣΤΗΝ ΕΙΔΙΚΗ ΗΜΕΡΗΣΙΑ ΔΙΑΤΑΞΗ

Ειδική συνεδρίαση της Βουλής για την επέτειο της ενσωμάτωσης της Δωδεκανήσου στον Εθνικό Κορμό.

Μισός αιώνας συμπληρώνεται από τη χαρμόσυνη ημέρα κατά την οποία, ύστερα από ξενικό ζυγό εξακοσίων τριάντα επτά ετών η ελληνική πολυνησία των Νοτίων Σποράδων, που είναι γνωστή ως Δωδεκάνησος, ενώθηκε με την Ελλάδα. Είναι σπανιότατο, ίσως και μοναδικό το φαινόμενο, μεταξύ των λαών όλου του κόσμου, μία ξενική κατοχή εξήμισι αιώνων να μην επιφέρει ακόμα και την ελάχιστη αλλοίωση της εθνικής συνειδήσεως, της γλώσσας και της θρησκείας των κατοίκων μιας περιοχής κατακερματισμένης γεωγραφικώς σε τόσο μικρές ενότητες.

Δεν είναι μόνο η περίβλεπτη Ρόδος, που διακατείχε ένα από τα επτά θαύματα του κόσμου. 

Είναι η Κως η κοιτίδα της ιατρικής, η πατρίδα του Ιπποκράτη.

Είναι η Πάτμος το ιερό νησί της Αποκαλύψεως του Ευαγγελιστή Ιωάννη. Πατρίδα του πρωτεργάτη της Φιλικής Εταιρείας Εμμανουήλ Ξάνθου. 

Είναι η ένδοξη, η δαφνοστεφής και μαρτυρική Κάσος ένα από τα τέσσερα ναυτικά νησιά της εθνικής παλιγγενεσίας. Το ολοκαύτωμά της της 26ης Μαϊου 1824 την κατέστησε πρώτο Μεσολόγγι, ισάδελφο με τα Ψαρά, από τους πρώτους πρωτομάρτυρες της εθνικής ελευθερίας, από τις κορυφαίες στιγμές της ελληνικής ναυτικής δόξας. 

Είναι η Μεγίστη, το Καστελλόριζο, του Λάμπρου Κατσώνη, σύνδεσμος των νησιών με τον ακρίτα του ελληνικού νότου, την Κύπρο. 

Είναι η Κάλυμνος των σφουγγαράδων, το δασκαλονήσι. 

Είναι η Χάλκη του Αλέξανδρου Διάκου, ενός από τους πρώτους νεκρούς 'Ελληνες αξιωματικούς του μεγάλου αντιφασιστικού πολέμου. 

Είναι η Σύμη του Πανορμίτη, η Κάρπαθος και η Νίσυρος, τα ορμητήρια του Μιαούλη. Η Λέρος, η Αστυπάλαια, η Τήλος, οι Λειψοί, η Καλόλημνος, η Λημνιά, η 'Ιμια, που έμελαν πρόσφατα, λόγω της τουρκικής προκλητικότητας, να γίνουν παγκοσμίως γνωστά και όλες οι άλλες βραχονησίδες. Κερδισμένα όλα με αμέτρητες θυσίες και αίμα.

Η μεγαλοσύνη μερικών από τα μικρά αυτά νησιά έχει καταυγάσει την οικουμένη. Συμβολα πολιτισμού, ανθρωπιστικής παιδείας, τέχνης, επιστήμης, ναυτικής δόξας και λεβεντιάς. 

Το νησιωτικό σύμπλεγμα της Δωδεκανήσου, αποτελεί γεωγραφικά, πληθυσμιακά και ιστορικά αναπόσπαστο μέρος του Αιγαίου στην ευρύτερη περιοχή, του οποίου βρίσκονται οι ιστορικές ρίζες και απαρχές του Ελληνισμού. Από την εποχή των Ομηρικών Επών και του αποικισμού του Πόντου μέχρι και σήμερα, το Αιγαίο αποτελεί το χώρο μέσα στον οποίο έδρασε ο Ελληνισμός, συναντήθηκε με άλλους λαούς και συμβίωσε ειρηνικά ή αναγκάστηκε να συγκρουστεί μαζί τους.

Το σύγχρονο Ελληνικό Κράτος γεννήθηκε μέσα από αδιάκοπους αγώνες για την εθνική ολοκλήρωση. Χρειάστηκε περισσότερο από ένας αιώνας αδιάκοπων εθνικών συνεγέρσεων, που άλλοτε κατέληξαν σε θριάμβους και άλλοτε σε καταστροφές, για να περατωθεί η πορεία ολοκλήρωσης του νέου Ελληνισμού.

Η 'Ενωση της Δωδεκανήσου με την Ελλάδα αποτέλεσε την τελευταία πράξη της διαδικασίας αυτής.

Κυρίες και κύριοι συνάδελφοι, η Χώρα μας αποτελεί εδώ και είκοσι τρία χρόνια το στόχο της τουρκικής επιθετικότητας. Τα γεγονότα είναι γνωστά και δε χρειάζεται να τα επαναλαμβάνουμε. 'Ισως δεν είναι, όμως, σε όλους γνωστό ότι η απειλή κατά της Κύπρου και του Αιγαίου δεν αποτέλεσαν κεραυνό εν αιθρία στις ελληνοτουρκικές σχέσεις. 'Ηδη, από την περίοδο του Δευτέρου Παγκοσμίου Πολέμου η τουρκική εξωτερική πολιτική απεργαζόταν την ανάσχεση της εδαφικής ολοκλήρωσης της Χώρας αν όχι και τον εδαφικό ακρωτηριασμό της. Τα Δωδεκάνησα υπήρξαν από τότε στόχος του τουρκικού επεκτατισμού, παρά τη ρητή και αδιαμφισβήτητη παραίτηση της Τουρκίας, από κάθε δικαίωμα στην περιοχή αυτή με τη Συνθήκη της Λωζάνης.

Η σύγχρονη ιστορική έρευνα απέδειξε,ότι τα Δωδεκάνησα αποτέλεσαν ένα από τα διαπραγματευτικά χαρτιά για να επιτευχθεί η είσοδος της Τουρκίας στον πόλεμο κατά του 'Αξονα. Ορισμένοι από τους συμμάχους μας, δε δίστασαν να παίξουν ένα αδιαφανές διπλωματικό παιγνίδι σε βάρος της Ελλάδας για να κατευνάσουν τις τουρκικές συμπάθειες προς τον 'Αξονα. Βέβαια, αυτές οι συμπάθειες δεν υπήρξαν απλώς προϊόν συγκυρίας, αλλά είχαν θεμελιωθεί στην ιδεολογική συγγένεια του εθνικοσοσιαλισμού με τις ακραίες σωβινιστικές όψεις του κεμαλισμού. Η σταθερή και αταλάντευτη στάση των ελληνικών εξόριστων κυβερνήσεων, αλλά και ο παλλαϊκός ξεσηκωμός της Εθνικής Αντίστασης κατά του φασισμού και κατά του ναζισμού, ματαίωσαν αυτά τα σχέδια της 'Αγκυρας.

Σε ώρες, λοιπόν, όπως αυτή, η σκέψη όλων μας στρέφεται προς όλους τους αδελφούς μας του διάσπαρτου σε όλες τις ηπείρους Ελληνισμού.'Ολοι ανταποκρίθηκαν πάντοτε με πνεύμα αυτοθυσίας στη φωνή της Πατρίδας. Ιδιαίτερα απασχολεί το 'Εθνος η μοίρα του Κυπριακού Ελληνισμού, το μέλλον της Κυπριακής Δημοκρατίας ενός κράτους-μέλους του Ο.Η.Ε. που εξακολουθεί να είναι θύμα της τουρκικής εισβολής και κατοχής κατά το 40% της επικράτειάς του σε πείσμα της διεθνούς νομιμότητας και με την ουσιαστική συνενοχή των ισχυρών της Διεθνούς Κοινότητας.

Αλλά και η μοίρα και τα ανθρώπινα δικαιώματα των Ελλήνων της Αλβανίας, απασχολούν τη σκέψη όλων μας, κατ'εξοχή αυτές τις δύσκολες στιγμές για τη γειτονική χώρα. Η αγωνία τους είναι και δική μας, είναι αγωνία όλων μας.

Κυρίες και κύριοι συνάδελφοι, η σημερινή συγκυρία στο εξωτερικό μας μέτωπο επιβάλλει πιστεύω περισσότερο από κάθε άλλη φορά περίσκεψη και ψυχραιμία, ενότητα και ομοψυχία Λαού και Ηγεσίας. Η Χώρα μας είναι σε θέση να παίξει θετικό και σταθεροποιητικό ρόλο και να συμβάλλει στην αποτυχία σχεδιασμών επικίνδυνων για την ειρήνη και τα συμφέροντα των λαών της Βαλκανικής. Αυτή τη στρατηγική επιβάλλει κατά μείζονα λόγο η έξαρση των τουρκικών απειλών κατά της εδαφικής ακεραιότητας της Χώρας μας που δείχνουν, ότι οι κίνδυνοι για τα ανατολικά μας σύνορα δεν είναι δυστυχώς, παροδικοί.

Λαός και πολιτική ηγεσία είμαστε αποφασισμένοι να φανούμε αντάξιοι των υποθηκών της ιστορίας μας. Δε θα πάψουμε, όμως, να προσβλέπουμε και να ελπίζουμε στην ημέρα κατά την οποία οι δυο λαοί εκατέρωθεν του Αιγαίου θα συνεργάζονται για την κοινή ευημερία και πρόοδο.

Κατά τη διάρκεια της ιταλικής κατοχής, η Δωδεκάνησος έχασε το μισό πληθυσμό της. Μέγα μέρος από τους εκπατρισθέντες γονιμοποίησε τον ελληνικό κορμό. Συνέβαλε, όπως και όλοι οι ξεριζωμένοι Μικρασιάτες και Πόντιοι στο να γίνει ελληνικότερη η Πατρίδα. Σ'αυτήν την Αίθουσα ήταν πάντοτε πριν και μετά την ένωση, έντονη η παρουσία των Δωδεκανησίων συναδέλφων. Τίμησαν πάντοτε τα έδρανα της Εθνικής Αντιπροσωπείας. Πανηγυρίζουμε σήμερα την εκπλήρωση ενός ονείρου μέσα στο οποίο λικνιζόταν αυτό το ωραίο τμήμα του Ελληνισμού επί σειρά αιώνων. Τιμή και δόξα στους γνωστούς και άγνωστους εργάτες της Δωδεκανησιακής ελευθερίας, στους ήρωες και στους μάρτυρες, σε όσους έδωσαν το παν και τη ζωή τους για ό,τι πιο πολύτιμο στον άνθρωπο, την ελευθερία και την αξιοπρέπεια.

(Χειροκροτήματα από όλες τις Πτέρυγες)

Ο Υπουργός Εθνικής Αμύνης κ. Απόστολος-Αθανάσιος Τσοχατζόπουλος έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής Αμύνης): Κύριε Πρόεδρε, κυρίες και κύριοι συνάδελφοι, η 7η Μαρτίου 1948 αποτελεί μια από τις σημαντικότερες στιγμές της νεώτερης ελληνικής ιστορίας.

Αυτή η πανηγυρική ημέρα της τυπικής ενσωμάτωσης των Δωδεκανήσων στην Ελλάδα συμβολίζει την ουσιαστική ολοκλήρωση της αποκατάστασης του εθνικού μας χώρου από 

Σελίδα 4568 

την ίδρυση του νεοελληνικού κράτους στα σημερινά χερσαία θαλάσσια και εναέρια οριά του. Γι'αυτό και αυτή η ημέρα έχει μία ευρύτερη ιστορική, αλλά και εθνική σημασία.

Το παράδειγμα των Δωδεκανήσων πριν από όλα αποδεικνύει προς πάσα κατεύθυνση τη δύναμη και την αντοχή επιβίωσης του Ελληνισμού απέναντι σε οποιεσδήποτε συνθήκες.

Τα Δωδεκάνησα στην ιστορική τους πορεία, είναι γνωστό, ότι γνώρισαν εισβολές και κατοχές από διάφορους κατακτητές, από Ανατολή και Δύση, διάφορα θρησκεύματα και πολιτισμούς. Είναι ένα από τα πιο ταλαιπωρημένα κομμάτια του ελληνικού χώρου. 'Ομως οι Δωδεκανήσιοι άντεξαν. Κατόρθωσαν να διατηρήσουν αλώβητη την ιστορική, κοινωνική και πολιτιστική τους ταυτότητα ως αναπόσπαστο κομμάτι του Ελληνισμού μέσα από μία δύσκολη πορεία εκατονταετιών γεμάτη από σκληρούς καθημερινούς αγώνες σε όλα τα επίπεδα.

Για το λόγο αυτό η σημερινή μέρα αποτελεί ελάχιστο φόρο τιμής σε όλους τους ανώνυμους και επώνυμους Δωδεκανήσιους αγωνιστές που θυσιάστηκαν, αλλά και δικαιώθηκαν για τη μεγάλη αυτή υπόθεση. Αποτελεί παράλληλα ελάχιστο φόρο τιμής στις χιλιάδες των Ελλήνων και ελληνίδων που με τους διαρκείς αγώνες τους και την ίδια τους τη ζωή, πολλές φορές έγραψαν λαμπρές σελίδες στην πρόσφατη, αλλά και στην παλαιότερη ιστορία του Ελληνικού Εθνους. Κύριο χαρακτηριστικό αυτών των αγώνων είναι, ότι κερδήθηκαν με την μεθοδικότητα και την επιμονή που επέδειξαν οι Δωδεκανήσιοι σε όλα τα επίπεδα, στο πολιτικό, στο στρατιωτικό, στο κοινωνικό, στο οικονομικό και στο πολιτισμικό. 'Ετσι επιβεβαίωσαν ότι ιδανικά και αξίες, όπως της ελευθερίας και της εθνικής ανεξαρτησίας, αργά ή γρήγορα δικαιώνουν αυτούς που εμπνέονται και καθοδηγούνται από αυτούς τους αγώνες.

Αυτό είναι ένα ιστορικό διαχρονικό και δυναμικό μήνυμα προς όλους εκείνους, οι οποίοι αγνοούν ή υποβαθμίζουν τη δύναμη και ισχύ αυτών των ιδανικών και των αξιών που έχουν διαποτίσει την πορεία του Ελληνισμού από την εμφάνισή του μέχρι σήμερα.

Ταυτόχρονα, όμως είναι σημαντικό να θυμηθούμε τη σχετικά πρόσφατη των σαράντα περίπου ετών ιστορική πορεία της Δωδεκανήσου, που από την τουρκική επικυριαρχία το 1912 πέρασε στην κατοχή των Ιταλών και παρά τις αρχικές εξαγγελίες τους περί αυτονομίας και αυτοδιάθεσης, γρήγορα ανακάλυψαν τις προθέσεις τους για οριστική προσάρτηση.

'Ετσι αρνήθηκαν δύο φορές μετά το τέλος του Α' Παγκοσμίου Πολέμου στον Ελευθέριο Βενιζέλο την εθνική αποκατάσταση των Δωδεκανήσων.

Με τη Συνθήκη της Λωζάνης το 1923 η Τουρκία παραιτήθηκε επίσημα από κάθε δικαίωμά της στα Δωδεκάνησα. Και βέβαια μετά το τέλος του B' Παγκοσμίου Πολέμου και τη νίκη των συμμαχικών στρατευμάτων, στη Συνθήκη Ειρήνης των Παρισίων στις 10 Φεβρουαρίου το 1947 μεταξύ Συμμάχων και Ιταλίας με το άρθρο 14 η Ιταλία εκχωρεί στην Ελλάδα την πλήρη κυριαρχία όλων των νησιών της Δωδεκανήσου και των παρακείμενων νησίδων.

Αυτό ως μία επίκαιρη απάντηση περί γκρίζων ζωνών σε όλες αυτές τις θεωρίες για άγνωστης εθνικότητας βραχονησίδες που έχει γίνει μόδα και με τις οποίες επιδιώκεται από την πλευρά της Τουρκίας να στηριχθεί μία προσπάθεια αμφισβήτησης του status quo του Αιγαίου. Είναι διάτρητο ως επιχείρημα, δεν έχει καμία βάση και γι' αυτό ακριβώς είναι καλό να συνειδητοποιήσουν και από τη μεριά της Τουρκίας, ότι αποκαλύπτεται κάτω από τέτοιες έωλες απαιτήσεις η διαρκής μόνιμη αποσταθεροποιητική λειτουργία της και παρουσία στην ευρύτερη περιοχή ως μία περιφερειακή δύναμη. Δύναμη η οποία προσπαθεί να παίξει το ρόλο μίας χώρας εγγυήτριας που παρεμβαίνει στις εξελίξεις χωρίς όμως να έχει την ικανότητα, τις προϋποθέσεις και τις δυνατότητες για κάτι τέτοιο, επιβεβαιώνοντας απλά και μόνο το πόσο αποσταθεροποιητικός και επικίνδυνος παράγων για την ασφάλεια και την ευρύτερη συνεργασία και σταθερότητα στην περιοχή τελικά είναι.

Βλέπουμε, λοιπόν, με παραστατικό τρόπο από τις εξελίξεις αυτής της περιόδου, ότι oι όποιες διελκυστίνδες της σύγχρονης ιστορίας, τα όποια εμπόδια, οι όποιες ανακατατάξεις και προσπάθειες αφελληνισμού των Δωδεκανησίων, δεν μπόρεσαν να σταθούν εμπόδιο στη φυσική πορεία ένωσης της Δωδεκανήσου με την Ελλάδα και την αποκατάσταση του ενιαίου αμυντικού γεωγραφικού χώρου της Πατρίδος μας. Και τούτο, επειδή αυτά τα ιστορικά χώματα και οι άνθρωποι που μεγάλωσαν και έζησαν πάνω σ' αυτά φέρνουν τη σφραγίδα του Ελληνισμού από τα βάθη της ιστορίας.

Τα Δωδεκάνησα δεν αποτελούν απλά ένα σύμπλεγμα από πανέμορφα νησιά, αλλά αποτελούν αναχώματα της εθνικής, ιστορικής και πολιτισμικής παρουσίας και κυριαρχίας του Ελληνισμού στο Αιγαίο. Είναι τα ζωντανά φυσικά, και γι' αυτό αδιαπραγμάτευτα, σύνορα της Ελλάδος και της ιστορίας της.

Οφείλουμε όλοι να αξιοποιήσουμε τη σημερινή ιστορική επέτειο, ώστε να επιβεβαιωθούν για μια ακόμη φορά με κατηγορηματικό τρόπο οι απαντήσεις σε όσους διατυπώνουν επίσημα ή ανεπίσημα ανιστόρητες σκέψεις, όσον αφορά την ελληνικότητα της Δωδεκανήσου και τα κυριαρχικά δικαιώματα της Χώρας μας γενικότερα.

Η σημερινή όμως ημέρα πρέπει να μας υπενθυμίσει -πέραν των υποχρεώσεων της Πολιτείας για επαρκή αμυντική θωράκιση της ακριτικής γωνιάς, όπως και όλου του Αιγαίου- την επιπλέον υποχρέωση για συνολική οικονομική, αναπτυξιακή και κοινωνική θωράκιση, όχι μόνο της Δωδεκανήσου, αλλά ολόκληρης της περιοχής του Αιγαίου και της Θράκης. Και αυτό για να μπορούν οι Δωδεκανήσιοι, αλλά και όλοι οι ακρίτες μας να αισθάνονται, όχι απλά ασφαλείς στον τόπο τους, αλλά να μπορούν να ελπίζουν βάσιμα σε μια πορεία ουσιαστικής οικονομικής, κοινωνικής και πολιτισμικής ανάπτυξης, απαραίτητη προϋπόθεση για μια ολοκληρωμένη εθνική θωράκιση.

Με τις σκέψεις αυτές, κύριε Πρόεδρε, θα ήθελα να κλείσω αυτή τη σύντομη αναφορά στη σημερινή πραγματικά μεγάλη ημέρα και ιστορική επέτειο, προτείνοντας συγχρόνως, εάν συμφωνούν οι κυρίες και οι κύριοι συνάδελφοι, εκ μέρους της Βουλής των Ελλήνων, να αναλάβει Διακομματική Επιτροπή υπό την αιγίδα της ως εκδηλώσεις του έτους Δωδεκανήσου, αναδεικνύοντας, επιπροσθέτως το μήνυμα της σημερινής επετείου.

Ευχαριστώ.

(Χειροκροτήματα απ' όλες τις Πτέρυγες της Βουλής)

ΠΡΟΕΔΡΟΣ (Απόστολος Κακλαμάνης): Ο Αρχηγός της Αξιωματικής Αντιπολίτευσης και Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κυρίες και κύριοι συνάδελφοι, λυπάμαι ειλικρινά που είμαι υποχρεωμένος να ξεκινήσω την ομιλία μου με μία παρατήρηση.

Η παρατήρηση συνίσταται στο γεγονός ότι ο κύριος Πρωθυπουργός δεν ευρίσκεται στην Αίθουσα. Διότι σήμερα δεν εορτάζουμε απλώς και μόνον τα πενήντα χρόνια από την ενσωμάτωση της Δωδεκανήσου στην Ελλάδα, αλλά είναι ασφαλώς μία σημαδιακή ημερομηνία, εάν ληφθεί υπόψη η αμφισβήτηση η οποία υπάρχει εκ μέρους της Τουρκίας, όσον αφορά όχι μόνο το θαλάσσιο, τον εναέριο και τον υποθαλάσσιο χώρο του Ανατολικού Αιγαίου και ασφαλώς και της Δωδεκανήσου, αλλά και την αμφισβήτηση χερσαίου χώρου, κυρίως στο σύμπλεγμα της Δωδεκανήσου με την αμφισβήτηση εκατό νήσων και βραχονησίδων.

'Επρεπε, συνεπώς, σήμερα να είναι ο Πρωθυπουργός εδώ και να δώσουμε όλοι μαζί το παρόν, για το ενδιαφέρον το πανελλαδικό, το εθνικό, πάνω σε μία πρωτοφανή απειλή που διαγράφεται για την ακεραιότητα της Πατρίδος μας.

Ταυτόχρονα, όμως, θα μου επιτρέψετε, κύριε Πρόεδρε -γι' αυτό ήθελα να κάνω μία διακοπή πριν αρχίσει η συζήτηση- να πω, ότι θα έπρεπε να βρίσκεται στην Αίθουσα σήμερα ο Πρωθυπουργός και να γίνει συζήτηση και για το τι γίνεται στην Αλβανία. Διότι από τις 18.00' έχουν αρχίσει μεγάλης εκτάσεως στρατιωτικά γεγονότα και στους Αγίους Σαράντα και στο Δέλβινο, όπου υπάρχουν νεκροί. Θα έπρεπε, λοιπόν, να είμαστε εδώ, για να συζητήσουμε αυτά τα μεγάλα γεγονότα, για να δούμε πώς θα προστατεύσουμε τον Ελληνισμό της Αλβανίας.

Σελίδα 4569 

 

Πιστεύω, κύριε Πρόεδρε, ότι απόψε, τώρα εδώ, η Βουλή των Ελλήνων πρέπει να βγάλει ένα ψήφισμα για την προστασία των Ελλήνων της Αλβανίας, το οποίο να το στείλουμε σε όλα τα Ευρωπαϊκά Κοινοβούλια, αλλά να το στείλουμε ως μήνυμα και προς τον κ. Μπερίσα.

(Χειροκροτήματα από τη Πτέρυγα της Νέας Δημοκρατίας) 

Κυρίες και κύριοι συνάδελφοι, στην αρχή του πολέμου όταν εισήλθε και η Ελλάδα το 1939, ο Ουίνστον Τσώρτσιλ είχε κάνει την εξής δήλωση: Δεν πολεμούν οι 'Ελληνες σαν ήρωες, αλλά οι ήρωες πολεμούν σαν 'Ελληνες. Στη συνέχεια, τονίστηκε από τον ίδιο τον Ουίνστον Τσώρτσιλ ότι οι μόνοι που έμειναν να αγωνίζονται εναντίον του φασισμού είναι οι 'Ελληνες.

Τελείωσε το ηρωϊκό έπος της Αλβανίας και μπήκαμε στην Εθνική Αντίσταση, τεσσερισήμισι μαρτυρικά χρόνια για την ακρίβεια, όπου ο Ελληνισμός έδωσε το παν. Αν εξαιρέσετε ενδεχομένως την Αντίσταση των Γάλλων, η Αντίσταση των Ελλήνων και στα μεγάλα αστικά κέντρα, αλλά και στα βουνά υπήρξε μοναδική. Και είναι δεδομένα τα αποτελέσματα στην εξέλιξη του πολέμου, ως προς την Αντίσταση την οποία προέβαλαν οι 'Ελληνες.

Και ήρθε η ώρα να τιμηθεί η Ελλάδα. Να τιμηθεί η Ελλάδα που έδωσε τα πάντα κατά τη διάρκεια του Β' Παγκοσμίου Πολέμου σε σχέση με την Τουρκία η οποία παρέμεινε ουδέτερη παρακολουθώντας -καμία θυσία- τα γεγονότα. Και τι είδαμε να αποτελεί την ανταμοιβή αυτής της θυσίας του Ελληνισμού για τη δημοκρατία και για την ελευθερία; Η ενσωμάτωση της Δωδεκανήσου στην Ελλάδα, αλλά και αυτή μετά από πενήντα χρόνια να έρχεται να αμφισβητείται ενδεχομένως από ορισμένους, οι οποίοι ως Πόντιοι Πιλάτοι νίπτουν τας χείρας τους και μας λένε ούτε λίγο ούτε πολύ, προσφύγετε στο Διεθνές Δικαστήριο της Χάγης για να βρείτε το δίκαιό σας. 'Η τι έγινε, ως ανταμοιβή, όσον αφορά την προστασία του Ελληνισμού της Αλβανίας, αλλά επίσης και του Ελληνισμού στη μαρτυρική Κύπρο; Ποια ήταν η ανταμοιβή; Αυτή ήταν η συμπεριφορά από τις μεγάλες δυνάμεις. Αλλά το μήνυμα το οποίο έρχεται αφορά και εμάς τους ίδους, διότι αν την επόμενη της απελευθέρωσης δεν είχε ξεσπάσει ο εμφύλιος, δεν είχε ξεσπάσει ο διχασμός και ήταν ο Ελληνισμός ενωμένος, ενδεχομένως να υπήρχε μία διαφορετική αντιμετώπιση, τουλάχιστον ως προς τη δύναμη την οποία θα έδειχνε η Ελλάδα προς το εξωτερικό. Χάθηκαν μοναδικές ευκαιρίες, διχάστηκε ο Ελληνισμός, εκμεταλλεύτηκαν τον Ελληνισμό και σήμερα πέραν από τα Δωδεκάνησα έχουμε δύο περιοχές οι οποίες μαρτυρούν, όπου μαρτυρούν 'Ελληνες. Οι 'Ελληνες της Αλβανίας και ο Ελληνισμός στην Κύπρο.

Πιστεύω, συνεπώς, ότι το μήνυμα το οποίο πρέπει να περάσουμε σήμερα προς όλο τον Ελληνικό Λαό είναι ένα: 'Οτι η αραγής ενότητα του Ελληνισμού είναι απαραίτητη, αν θέλουμε να δικαιωνόμεθα στα εθνικά μας θέματα.

Δυστυχώς, έπρεπε να κλείσουμε πενήντα περίπου χρόνια για να αμφισβητηθεί και ο χερσαίος χώρος στην περιοχή των Δωδεκανήσων, όπως έγινε πέρυσι με τα γεγονότα των 'Ιμια. Επισημάναμε από την πρώτη στιγμή, ότι δεν ήταν ένα τυχαίο γεγονός, ότι δεν ήταν μία απλή προσπάθεια αμφισβητήσεως μίας βραχονησίδας, για την οποία δεν έπρεπε ενδεχομένως να δημιουργηθεί θέμα, αλλά ότι ήταν το προανάκρουσμα μίας γενικότερης αμφισβήτησης εκατό νησίδων και βραχονησίδων, στην πραγματικότητα το εκατό τοις εκατό του Αιγαίου.

'Ολοι γνωρίζουμε την ιστορία της ενσωματώσεως της Δωδεκανήσου στην Ελλάδα -δε χρειάζεται άλλη αναφορά- και τον ηρωϊκό αγώνας τον οποίο έκαναν οι Δωδεκανήσιοι κατά τη διάρκεια της γερμανικής κατοχής.

Αυτό, όμως, που πρέπει να παρακολουθήσουμε είναι τι γίνεται όλα αυτά τα χρόνια και πως βήμα προς βήμα αμφισβητείται η ακεραιότητα και η ανεξαρτησία της Πατρίδας μας από τη γειτονική Τουρκία. Και αντί να ασχοληθώ με το ημερολόγιο της εντάξεως της Δωδεκανήσου στην Ελλάδα, θα αναφερθώ σε συγκεκριμένα γεγονότα τα οποία έχουν ξεκινήσει στην πραγματικότητα από το 1973 για να δείτε τη συνεχή οπισθοδρόμηση του Ελληνισμού.

Νοέμβριο του 1973 για πρώτη φορά η Τουρκία διεκδικεί τμήμα της υφαλοκρηπίδας του Αιγαίου. Ο ίδιος ο Ετσεβίτ, πρωθυπουργός τότε της Τουρκίας, υποστήριξε, ότι το θέμα είναι νομικό και όχι πολιτικό. Αυτή ήταν η τότε θέση.

'Ενα χρόνο αργότερα γίνεται εισβολή στην Κύπρο με στόχο τη διχοτόμηση του νησιού. Μετά το δεύτερο Αττίλα προχωρούν στην επόμενη πρόκληση. Θέτουν σε αμφισβήτηση το FIR Αθηνών και απαιτούν συναρμοδιότητα ως προς το μέσον του Αιγαίου. Στους επόμενους μήνες ακριβώς σκληραίνουν τη στάση τους και ως προς το Κυπριακό. Παράλληλα εγκαθιστούν στα Μικρασιατικά παράλια τη στρατιά του Αιγαίου και παρατάσσουν το μεγαλύτερο αποβατικό στόλο της Μεσογείου περίπου τέσσερις χιλιάδες αποβατικά σκάφη.

Μερικά χρόνια αργότερα στις διαβουλεύσεις για την επανένταξη της Ελλάδος στο στρατιωτικό σκέλος του ΝΑΤΟ οι Τούρκοι αρνούνται να δεχθούν τα όρια επιχειρησιακής ευθύνης που ίσχυαν μέχρι το 1974. Φθάνουν στο σημείο να υποστηρίζουν ότι την άμυνα των ελληνικών νήσων πρέπει να αναλάβει η τουρκική αεροπορία. Παράλληλα συνεχίζουν όχι μόνο τις παραβιάσεις του FIR Aθηνών, αλλά και τις παραβιάσεις του εθνικού εναερίου χώρου. Για πρώτη φορά δηλώνουν, ότι δεν αναγνωρίζουν τα δέκα μίλια στον εναέριο χώρο και η προκλητικότητα βήμα προς βήμα συνεχώς εντείνεται.

Το 1983 ο Ντεκτάς ανακηρύσσει το χωριστό ψευδοκράτος της λεγόμενης τουρκικής δημοκρατίας της Βορείου Κύπρου. 

Το 1987 με την περίφημη κρίση του Μαρτίου οι Τούρκοι αξιώνουν από την Ελλάδα να εγκαταλείψει ολόκληρη την υφαλοκρηπίδα του Αιγαίου και όχι μόνο το τμήμα που αυθαίρετα διεκδικεί η ίδια. Είναι μέχρι τότε η μεγαλύτερη εθνική υποχώρηση κάτω από την απειλή της χρήσης βίας.

Το Νταβός που έρχεται σαν συνέχεια παρά τις ελληνικές υποχωρήσεις δεν θα έχει καμία θετική εξέλιξη. Τα περίφημα μέτρα οικοδόμησης εμπιστοσύνης της Βουλιαγμένης μεταξύ του κ. Γιλμάζ και του κ. Παπούλια, παρά το γεγονός ότι συνυπογράφονται δεν εφαρμόζονται με ευθύνη της Τουρκίας και ενώ από την Ελλάδα γίνονται συνεχώς προσπάθειες προσεγγίσεως για την αναζήτηση μίας ειρηνικής διευθέτησης των διαφορών. Και οι προκλήσεις εντείνονται η μία μετά την άλλη για να φθάσουμε τελικά πέρυσι στην αμφισβήτηση των 'Ιμια, μιας βραχονησίδος των Δωδεκανήσων για να έλθουν μετά από έξι-επτά μήνες να αμφισβητούν περίπου εκατό νησίδες και βραχονησίδες για να ισχυριστεί και ο Υπουργός Εθνικής 'Αμυνας, ότι υπάρχει σχέδιο στρατιωτικό εκ μέρους της Τουρκίας για την κατάληψη ελληνικού εδάφους.

Αυτή είναι η ιστορία και αυτή είναι η προκλητική στάση από τη μία πλευρά και από την άλλη η υποχωρητικότητα. Και δεν πρέπει να ξεχνούμε ποτέ, κυρίες και κύριοι συνάδελφοι, ότι η Τουρκία επιδιώκει πάντοτε τρία πράγματα να εκμεταλλευτεί: Τη διεθνή συγκυρία, τα εσωτερικά προβλήματα τα οποία αντιμετωπίζει η ίδια, αλλά και τη δυνατότητα της Ελλάδος να μπορέσει να αντιμετωπίσει την τουρκική προκλητικότητα που σημαίνει πριν απ' όλα τη δυνατότητα όλων των Ελλήνων να συνεννοηθούμε στα εθνικά θέματα. 

Δεν αρνούμεθα με τη γείτονα Τουρκία να υπάρξει διάλογος, διάλογος ο οποίος οφείλει να γίνει με τρείς βασικές προϋποθέσεις, με τη διασφάλιση των κυριαρχικών δικαιωμάτων της Ελλάδος, βάσει των διεθνών συμφωνιών και συνθηκών που διέπουν την περιοχή και ασφαλώς χωρίς τη χρήση ή την απειλή χρήσης βίας.

Θα ήταν προς το συμφέρον και της Τουρκίας και της Ελλάδος, όπως είπε και ο Υπουργός Εθνικής 'Αμυνας, να υπάρξει από κοινού μία προσπάθεια αναπτυξιακής διαδικασίας των ανατολικών νησιών του Αιγαίου με τα παράλια της Τουρκίας, διότι και οι δύο λαοί, και ο Ελληνικός Λαός και ο τουρκικός λαός, θα βγαίνανε κερδισμένοι απ' αυτήν την υπόθεση.

Βασικό σημείο, συνεπώς, όλων αυτών των σκέψεων που σας προανέφερα είναι ένα πράγμα. Μας έχουν περιβάλλει κίνδυνοι από παντού. Είναι βέβαιο ότι στην Τουρκία εντός των αμέσως προσεχών μηνών θα έχουμε μεγάλη κρίση, μήπως την δείτε και εντός των αμέσως προσεχών ημερών, μεταξύ 

Σελίδα 4570 

των ισλαμιστών και του στρατού. Η Βουλγαρία βρίσκεται υπό διάλυση, στο Κοσσυφοπέδιο υπάρχουν κίνδυνοι και ο εμφύλιος πόλεμος έχει ξεκινήσει πλέον στην Αλβανία.

Ας αναλογιστούμε όλοι μαζι τις ευθύνες, ας ενώσουμε τις καρδιές μας και τις θέσεις μας στη χάραξη μιας ενιαίας εθνικής εξωτερικής και αμυντικής μακροπρόθεσμης πολιτικής, διότι μόνο τότε θα μπορέσουμε να αντιμετωπίσουμε τους πολλαπλούς κινδύνους. Ευχαριστώ.

(Χειροκροτήματα από όλες τις Πτέρυγες της Βουλής).

ΠΡΟΕΔΡΟΣ(Απόστολος Κακλαμάνης): Κυρίες και κύριοι συνάδελφοι, επί του τεθέντος από τον κύριο Πρόεδρο της Νέας Δημοκρατίας θέματος της παρουσίας του Πρωθυπουργού, έχω να ανακοινώσω τα εξής στο Σώμα. Η Ειδική αυτή συνεδρίαση, κατά την πρότασή μου προς τη Διάσκεψη των Προέδρων, επρόκειτο να γίνει αύριο Τετάρτη. Εζητήθη από τον Κοινοβουλευτικό Εκπρόσωπο της Νέας Δημοκρατίας, λόγω εσωκομματικών διαδικασιών, να γίνει σήμερα. Ο Πρωθυπουργός όντως είχε ανειλημμένη υποχρέωση, φύσεως που ασφαλώς δε θα την ελέγξω εγώ. Νομίζω η παρουσία του Υπουργού Εθνικής Αμύνης καλύπτει το θέμα, όπως άλλωστε είχα γνωστοποιήσει στη Διάσκεψη των Προέδρων, προκειμένου οι Κοινοβουλευτικοί Εκπρόσωποι να ειδοποιήσουν τα Κόμματά τους, ότι εδώ για χρόνο δέκα λεπτών σε μια ειδική συνεδρίαση θα μιλούσε ο Πρωθυπουργός και οι Αρχηγοί ή όποιοι αυτοί θα όριζαν ως αναπληρωτές τους.

'Ηδη δίδω το λόγο στον κ. Ορέστη Κολοζώφ, αναπληρωτή της Προέδρου της Κοινοβουλευτικής Ομάδος του Κ.Κ.Ε. κας Παπαρρήγα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, με συγχωρείτε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Δεν πρόκειται να επανέλθω επί του θέματος της παρουσίας του κυρίου Πρωθυπουργού. Σας επισημαίνω -αν δεν το ξέρετε, ήδη είχαμε μία συνάντηση με τον κ. Τσοχατζόπουλο-...

ΠΡΟΕΔΡΟΣ(Απόστολος Κακλαμάνης): Το ξέρω.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): ..ότι υπάρχει σοβαρό θέμα αυτήν τη στιγμή στους Αγίους Σαράντα και στο Δέλβινο και επεκτείνεται.

ΠΡΟΕΔΡΟΣ(Απόστολος Κακλαμάνης): Το γνωρίζω και υποθέτω ότι ο Πρωθυπουργός, κύριε Πρόεδρε, δε χρειάζεται για να ασχοληθεί με το θέμα αυτό να κληθεί στην Αίθουσα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Δε με αφήνετε να ολοκληρώσω. Βλέπετε, διακόπτετε συνεχώς, χωρίς να αφήνετε να ολοκληρώσω.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Θα συναντηθώ με τον Πρωθυπουργό, τον έχω ζητήσει στο τηλέφωνο. Δεν είναι όμως αυτό το θέμα. Πιστεύω ότι το Κοινοβούλιο πρέπει να βγάλει ένα ψήφισμα αυτήν την ώρα. Δεν μπορεί να αφήσουμε τους Ελληνες της Αλβανίας εγκαταλελημμένους. Δε βλάπτει ένα ψήφισμα αυτήν την ώρα μέσα από τη Βουλή.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, αν μου κάνατε την τιμή να προσέξετε αυτά που είπα, όπως πρόσεξα όλα όσα είπατε εσείς, είπα: "Και η μοίρα και τα ανθρώπινα δικαιώματα των Ελλήνων της Αλβανίας απασχολούν τη σκέψη όλων μας κατ'εξοχήν αυτές τις δύσκολες στιγμές για τη γειτονική χώρα. Η αγωνία τους είναι και δική μας , είναι αγωνία όλων μας. Επίσης, είπα, κύριε Πρόεδρε, ότι αυτές τις ώρες αυτό που χρειάζεται είναι περίσκεψη και ψυχραιμία, ενότητα και ομοψυχία Λαού και Ηγεσίας.

Επιτρέψτε μου να πω, ότι αυτή η ομόφωνη, νομίζω, από μέρους ολοκλήρου του Σώματος, τοποθέτηση σ' αυτό το θέμα, δε χρειάζεται να περιαφθεί τον τύπο οποιουδήποτε ψηφίσματος, πολλώ μάλλον που γνωρίζετε πολύ καλά και το πλαίσιο μέσα στο οποίο λειτουργεί ο Κανονισμός της Βουλής. Ποιος έχει αντίρρηση εδώ σ' αυτήν τη θέση ότι και η Βουλή των Ελλήνων και ολόκληρο το 'Εθνος είναι στο πλευρό του Ελληνισμού της Αλβανίας; Υπάρχει κανείς που έχει αντίρρηση;

(Χειροκροτήματα από την Πτέρυγα του ΠΑ.ΣΟ.Κ.).

Τώρα, αν θα πρέπει εδώ να αρχίσουμε να συζητούμε, αν θα πρέπει να δώσουμε εκείνο το κείμενο ψηφίσματος ή αν θα γίνει μία Επιτροπή, όπου ίσως δεν ξέρω για πόσο χρόνο θα συζητούν περί το πώς θα διατυπωθεί η κάθε άποψη επί του θέματος αυτού, νομίζω ότι δεν προσφέρουμε τίποτα σε μία υπόθεση, στην οποία πιστεύω ότι κανείς εδώ μέσα, αλλά και έξω απ' αυτή την Αίθουσα, έχει δικαίωμα να πλειοδοτήσει όπως και κανένα δεν τον βαρύνει οποιαδήποτε μειοδοσία.

Παρακαλώ, είμαστε ομόθυμοι στο θέμα αυτό και δε νομίζω ότι ωφελεί περαιτέρω συζήτηση, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Διέπεσθε μονίμως από μια αντίληψη, ότι πρόθεση όλων μας εδώ είναι να αντιδικίσουμε...

ΠΡΟΕΔΡΟΣ (Απόστολος Κακλαμάνης): 'Οχι, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Παρακαλώ, αφήστε με να ολοκληρώσω.

Αυτά τα οποία είπατε στην ομιλία σας είναι πολύ σωστά, μόνο αντί να είναι μία παράγραφος μιας ομιλίας του Προέδρου της Βουλής, να περιληφθούν ως ψήφισμα, το οποίο όλοι μαζί θα ψηφίσουμε σ'αυτήν την Αίθουσα. Δε σας ικανοποιεί αυτό το πράγμα; 

Δε διαφωνούμε στο περιεχόμενο του κειμένου σας. Να υπάρξει, όμως, ένα ψήφισμα το οποίο θα βοηθήσει στα Κοινοβούλια διεθνώς, διότι αλλιώς θα βγεί ως ομιλία του Προέδρου της Βουλής, η οποία χειροκροτήθηκε. 'Αλλο αυτό και άλλο ψήφισμα του Eλληνικού Κοινοβουλίου που να κάνει έκκληση.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, γνωρίζετε πολύ καλά, διότι υπάρχει προηγούμενο, ότι από την ώρα που αποφασίζουμε τη διατύπωση ενός ψηφίσματος, σημαίνει ότι πρέπει να γίνει ακόμα και μια συζήτηση περί του τι θα περιλαμβάνει αυτό το ψήφισμα.

Εγώ, κύριε Πρόεδρε, θα απευθυνθώ εξ ονόματος της Βουλής των Ελλήνων, -όπως το κάνω σε κάθε ανάλογη εθνική περίσταση. Kαι διερμηνεύω τις σκέψεις και τα αισθήματα της Βουλής των Ελλήνων, όπως αυτή εκφράζει τα αισθήματα και τις σκέψεις ολόκληρου του Eλληνικού Λαού.

Ο κύριος Υπουργός Εθνικής Αμύνης έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, θα ήθελα να εκφράσω εκ μέρους της δικής μας Παράταξης την πλήρη συμφωνία με την πρόταση την οποία κάνατε, διατυπώνοντας με αυτόν τον τρόπο πράγματι τη συνολική θέση του Κοινοβουλίου και του Ελληνικού Λαού, θέση συμπαράστασης και στήριξης του Ελληνισμού.

Παράλληλα, επιτρέψτε μου να απαντήσω στις ανησυχίες του Αρχηγού της Αξιωματικής Αντιπολίτευσης, ότι η Κυβέρνηση από την πρώτη στιγμή παρακολουθεί από πολύ κοντά τις εξελίξεις στη γείτονα χώρα. Σήμερα το μεσημέρι υπήρξε μια συνεδρίαση του ΚΥΣΕΑ, κατά την οποία συζητήθηκαν διεξοδικά και οι εξελίξεις για το συγκεκριμένο θέμα.

Μάλιστα σήμερα το απόγευμα μου δόθηκε η δυνατότητα, όπως είπε ο Αρχηγός της Αξιωματικής Αντιπολίτευσης να τον ενημερώσω για τις πρωτοβουλίες τις οποίες έχει ήδη πάρει η Ελληνική Κυβέρνηση. Εκλήθησαν σήμερα το απόγευμα από το Υπουργείο Εξωτερικών οι Πρέσβεις των χωρών για να γίνει σαφές ότι εδώ ανησυχούμε έντονα για τις επικείμενες εξελίξεις, ότι πράγματι υπάρχει μια μεγάλη αναταραχή, η οποία δεν μπορεί να αντιμετωπιστεί επί της ουσίας, απλά και μόνο με την κήρυξη στρατιωτικού νόμου, ότι εδώ υπάρχει μια μεγάλη ένταση, ότι απαιτείται διάλογος μεταξύ όλων των παρατάξεων, ώστε να μπορέσει να επικρατήσει ηρεμία και να αποφευχθούν αιματοχυσίες. Τον ενημέρωσα επίσης και για τις πρωτοβουλίες της Ελληνικής Κυβέρνησης για παρέμβαση στην Ευρωπαϊκή 

Σελίδα 4571 

'Ενωση, όπως επίσης και στους διεθνείς οργανισμούς.

Η ευθύνη μας αυτήν τη στιγμή είναι να συμπαρασταθούμε και να επιβεβαιώσουμε το ρόλο της Ελλάδας ως δύναμη ειρήνης, σταθερότητας και συνεργασίας, η οποία επαγρυπνά ακριβώς για να προστατεύσει την ειρήνη, τα ανθρώπινα δικαιώματα και προπάντων τις ανθρώπινες ελευθερίες. Αυτό είναι ένα κρίσιμο θέμα, το οποίο πρέπει να γίνει σαφές προς πάσα κατεύθυνση και προς τη μεριά της γείτονος Αλβανίας.

Γι' αυτόν το λόγο νομίζω ότι με την πρότασή σας, κύριε Πρόεδρε -διότι ας μην ξεχνάμε ότι σήμερα συζητάμε και τιμούμε την ημέρα των Δωδεκανησίων-και πέραν της διαδικαστικής πλευράς που σωστώς επισημάνατε, δεν είναι δυνατόν να το επεκτείνουμε, να το μετατρέψουμε, σε ένα ψήφισμα για κάτι άλλο. Πιστεύω ότι σήμερα και με την πράξη τιμής προς τους Δωδεκανησίους, αλλά και με τη διατύπωση της αναφοράς στον Ελληνισμό, καλύπτουμε με τον καλύτερο δυνατό τρόπο αυτό το οποίο όλοι μας πιστεύουμε ότι πρέπει να γίνει.

ΠΡΟΕΔΡΟΣ (Απόστολος Κακλαμάνης): Και υποθέτω ότι είσαστε στη διάθεση των Αρχηγών των άλλων Κομμάτων και για τις επιμέρους εξελίξεις.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Σαφέστατα, κύριε Πρόεδρε, και για ενημέρωση και για οτιδήποτε άλλο, διότι και στις επόμενες ημέρες θα είμαστε αναγκαστικά σε επαφές, διότι πρέπει να παρακολουθήσουμε από πολύ κοντά όλα αυτά τα θέματα.

ΠΡΟΕΔΡΟΣ (Απόστολος Κακλαμάνης): Ο κ.Ορέστης Κολοζώφ, ως Κοινοβουλευτικός Εκπρόσωπος του Κομμουνιστικού Κόμματος Ελλάδος, έχει το λόγο.

ΟΡΕΣΤΗΣ ΚΟΛΟΖΩΦ: Κύριε Πρόεδρε, τιμούμε σήμερα την επέτειο της ενσωμάτωσης της Δωδεκανήσου στην Ελλάδα.

Τα ελληνικά αυτά νησιά υπέστησαν, όπως και όλη η Ελλάδα τα δεινά από τη μακρόχρονη τουρκική κατοχή. Λόγω της γεωγραφικής τους θέσης έγιναν αντικείμενο ενδιαφέροντος, διεκδίκησης και τελικά κατοχής και από άλλες ιμπεριαλιστικές δυνάμεις, κατά σειρά την Ιταλία, από το 1911 μέχρι το 1943, τη Γερμανία μέχρι το 1945 και την Αγγλία μέχρι το 1947.

Ο Λαός δεν αντιστάθηκε μόνο στον οθωμανικό ζυγό, αλλά και στους μετέπειτα ξένους αφέντες με σαμποτάζ, διαμαρτυρίες, συλλαλητήρια. Υπέστη διώξεις, εκτοπίσεις, εκτελέσεις. Αξίζει να μνημονεύσουμε τη δημιουργία του Εθνικού Μετώπου Δωδεκανησιακής Απελεύθερωσης που έδρασε ενάντια στις προσπάθειες των Εγγλέζων να επιβάλουν "αυτονομία" των Δωδεκανήσων υπό την κυριαρχία ακριβώς των 'Αγγλων.

Η σημερινή, λοιπόν, ημέρα είναι ημέρα μνήμης για τους αγώνες και τις θυσίες των Ελλήνων της Δωδεκανήσου για εθνική απελευθέρωση. Και φυσικά κύριε Πρόεδρε, δεν μπορούμε να μη σκεφθούμε τα προβλήματα που σήμερα υπάρχουν σ'αυτήν την περιοχή, δεν μπορούμε να μην αναφερθούμε στην αντίφαση που υπάρχει μεταξύ της σημασίας που έχουν αυτά τα νησιά για τη Χώρα μας και των δυσκολιών που έχει αυτή η περιοχή. Δεν μπορούμε να μην υπογραμμίσουμε το γεγονός, ότι ακόμα και αυτά που αποφάσισε ομόφωνα η Βουλή με Διακομματική Επιτροπή, σχετικά με την ανάπτυξη αυτής της περιοχής δεν προχωρούν, δεν ολοκληρώνονται και δεν μπορώ να μην αναφερθώ και στο σημερινό γεγονός, ότι ακριβώς στα πενήντα χρόνια της απελευθέρωσης αυτού του νησιού σχεδόν όλοι οι κάτοικοι του Καστελόριζου στέλνονται σε δίκη.

Κυρίες και κύριοι Βουλευτές, τα πενήντα χρόνια από την ενσωμάτωση της Δωδεκανήσου στην Πατρίδα συμπίπτουν με την ένταση που έχει προκαλέσει η Τουρκία στο Αιγαίο και με τη συνεχή παρέμβαση, τόσο της Ευρωπαϊκής 'Ενωσης, όσο και την Ηνωμένων Πολιτειών της Αμερικής, να αποδεχθεί η Ελλάδα λύσεις που ουσιαστικά, βλάπτουν τα συμφέροντά της. Οι συντονισμένες παρεμβάσεις τους, ουσιαστικά στοχεύουν στη διχοτόμηση της Κύπρου και του Αιγαίου, εάν τελικά υλοποιηθούν.

Πιστεύουμε πως όσο αναζητούμε λύσεις στα προβλήματά μας, στα πλαίσια αυτών των ιμπεριαλιστικών οργανισμών, της δυτικοευρωπαϊκής ένωσης και του ΝΑΤΟ, είμαστε χαμένοι από χέρι για να το πω έτσι απλά. 'Οσο απευθυνόμαστε προς τις Ηνωμένες Πολιτείες της Αμερικές παρακαλώντας τες να πιέσουν την Τουρκία, ώστε να πάψει να απειλεί τη Χώρα μας, το λιγότερο που μπορούμε να πούμε είναι ότι έχουμε αυταπάτες.

Χρειάζεται να ασκηθεί μια πολιτική αντίστασης στα παιγνίδια που παίζονται στην περιοχή -και σ'αυτό θα συμφωνήσουμε σε όσα ακούστηκαν εδώ προηγουμένως- μια πολιτική που θα τους κάνει να καταλάβουν ότι δε μας έχουν στη τσέπη τους. Μια πολιτική που να λέει όχι στις απαιτήσεις τους. Μια τέτοια πολιτική να είστε βέβαιοι πως θα έχει την πλήρη στήριξη του Λαού μας. Μόνο μια τέτοια πολιτική μπορεί να φέρει θετικά αποτελέσματα για την προάσπιση των συμφερόντων της Χώρας μας στο Αιγαίο, σύμφωνα με το Διεθνές Δίκαιο, αλλά και για την υπεράσπιση της ειρήνης της περιοχής, ειρήνη που σίγουρα θα περάσει από σοβαρές δοκιμασίες παίρνοντας υπόψη τα γεγονότα που έχουμε στην Αλβανία αυτήν τη στιγμή.

Φυσικά η σκέψη μας είναι προς την ελληνική μειονότητα, αλλά δεν μπορούμε αυτήν τη στιγμή να την ξεχωρίσουμε από τα δεινά που ολόκληρος ο πληθυσμός μπορεί να έχει από μια τέτοια κατάσταση που έχει δημιουργηθεί εκεί πέρα. Δεν μπορούμε να αδιαφορήσουμε για κανέναν αυτήν τη στιγμή στην κατάσταση που έχει δημιουργηθεί στην Αλβανία. Υποχρέωσή μας είναι να κάνουμε ό,τι μπορούμε σαν Χώρα, έτσι ώστε να βοηθήσουμε και η δημοκρατία να αποκατασταθεί σ'αυτήν τη χώρα και τα δημοκρατικά δικαιώματα να μπορέσουν να λειτουργήσουν και να δείξουμε εμπράκτως και στο λαό της Αλβανίας, αλλά και γενικότερα ότι αυτές οι περίφημες διακηρύξεις για δημοκρατία και ανθρώπινα δικαιώματα έχουν ένα συγκεκριμένο αντίκρυσμα. Δεν μπορούμε για άλλη μια φορά να στηρίζουμε καθεστώτα όπως αυτό του Μπερίσα, λέγοντας ότι θα ανοίξουν το δρόμο στη δημοκρατία και στην ευημερία του λαού της Αλβανίας.

Πιστεύω ότι η κατάσταση είναι κρίσιμη, όλοι το αναγνωρίζουμε, δε χρειάζεται παραπέρα συζήτηση, παρά χρειάζεται καλή ενημέρωση, κύριε Υπουργέ, και σύνεση για να δούμε προς τα πού πάνε τα πράγματα.

(Χειροκροτήματα από όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Ο Πρόεδρος του Συνασπισμού της Αριστεράς και της Προόδου κ. Νίκος Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, κυρίες και κύριοι συνάδελφοι, τιμάμε σήμερα την ενσωμάτωση της Δωδεκανήσου στην Ελλάδα. Τιμάμε τους μακρούς και σκληρούς αγώνες των Δωδεκανησίων, που αντιστάθηκαν διαρκώς και με θαυμαστό τρόπο, για να μη χάσουν τη δύναμη του Ελληνισμού από την ψυχή τους και τον ορίζοντα της Ελλάδας από τα μάτια τους. Και η σημερινή επέτειος όπως και κάθε άλλη επέτειος έχει διπλή αξία.

Κατά πρώτο λόγο αποτελεί έκφραση τιμής και εκδήλωση χρέους προς όλους εκείνους που αγωνίστηκαν με ξεχωριστή πνοή ανθρωπισμού και ελευθερίας για να αποκτήσουν περιεχόμενο ζωής, συλλογικά οράματα και κοινωνικές αξίες του Λαού μας. 

Κατά δεύτερο λόγο, όμως, αποτελεί πρόκληση αυτογνωσίας για όλους μας, πρόκληση αυτοσυνείδησης και διορατικότητας, για την πορεία του Ελληνικού Λαού και την ιστορική εξέλιξη των εποχών.

Σήμερα, λοιπόν, στην επέτειο για την ενσωμάτωση της Δωδεκανήσου η μέρα δεν μας καλεί να γυρίσουμε πενήντα χρόνια πίσω. Μας προκαλεί να μπορέσουμε να κοιτάξουμε, να πάμε πενήντα χρόνια μπροστά. Ο πανηγυρικός ενθουσιασμός που θυμιατίζει και αναπαριστά το παρελθόν είναι εύκολος και πλούσιος. Πολλές φορές γίνεται και γραφικός στον Τόπο μας. Ο ιστορικός σχεδιασμός που αγωνιά και αγωνίζεται για το μέλλον είναι δύσκολος και απαιτητικός. Αλλά πάντοτε απελευθερώνει τον κοινωνικό δυναμισμό του Λαού μας. 'Ομως στην Ελλάδα η πολιτική ως δύναμη ιστορικού σχεδιασμού για το μέλλον διαρκώς δοκιμάζεται, διαρκώς ταλαιπωρείται, δε δικαιώνεται.

Για την Ελλάδα αυτά που συντελούνται σήμερα γύρω μας 

Σελίδα 4572 

αλλάζουν με τρόπο ραγδαίο την όψη και τις στρατηγικές του κόσμου. Καθορίζουν το ποια θα είναι η θέση της Χώρας στα Βαλκάνια, στην Ευρώπη, στη Μεσόγειο στον Κόσμο αύριο. Προδιαγράφουν από ποιο δρόμο και με ποιον τρόπο θα μπει η Χώρα μας στον 21ο αιώνα. Δεν υπάρχουν σήμερα περιθώρια για μοιρολατρική ή μεταφυσική θεώρηση της ιστορίας. Δεν υπάρχουν περιθώρια για την υπεραπλούστευση του κοινωνικού και ιστορικού γίγνεσθαι σε διαχειριστική διεκπεραίωση της συγκυρίας με τη νοοτροπία του "βλέποντας και κάνοντας" ή με τη λογική του "δεν βιαζόμαστε, περιμένουμε".

"Στο μεταξύ, η Ελλάδα ταξιδεύει" όπως λέει ο Σεφέρης. Και το πρόβλημα είναι να μην αισθάνεται ούτε να βρίσκεται, ξέμπαρκη στο περιθώριο των γεγονότων ή στην ουρά των εξελίξεων. Κάθε μέρα κρίνεται διαρκώς κυρίες και κύριοι συνάδελφοι, η δυνατότητα ή η αδυναμία της Χώρας να προσδιοριστεί στο νέο διεθνές περιβάλλον, χωρίς φαντασιώσεις και ανακυκλωμένες αποτυχίες αλλα με δημιουργικότητα και σχεδιασμένες πολιτικές πρωτοβουλίες.

Στα πενήντα χρόνια ενσωμάτωσης της Δωδεκανήσου, η Ελλάδα στέλνει ένα σταθερό διπλό μήνυμα: Προσήλωση στην ειρήνη και τη συνεργασία. Αποφασιστικότητα για τη σταθερότητα, για την αποτροπή των αποσταθεροποιητικών προκλήσεων στο Αιγαίο.

Στις σύγχρονες συνθήκες τα Δωδεκάνησα, όπως και όλο το σύμπλεγμα του Αιγαίου, αξιώνουν πολιτικές, που θα τα αντιμετωπίζουν ως ενιαία αναπτυξιακή περιφέρεια, με την ιδιαιτερότητα που έχουν ως νησιωτική και παραμεθόρια περιοχή.

Η ανάγκη αυτή απορρέει και από τα νέα δεδομένα που διαμορφώνονται στην ευρύτερη περιοχή της Μεσογείου. Και προσλαμβάνει χαρακτήρα εθνικής προτεραιότητας.

Η Δωδεκάνησος, στα πενήντα χρόνια της ένωσής της, έχει θετικό απολογισμό. Οι ζωντανές και δημιουργικές της δυνάμεις έφτιαξαν μια νέα πραγματικότητα αξιοσημείωτη. Θα μπορούσε να αποτελεί πρότυπο κοινωνικής και οικονομικής ανάπτυξης, αν δεν συναντούσε τις αντιξοότητες, τις αντιφάσεις και τις ανεπάρκειες του εκάστοτε κυβερνητικού παραγοντισμού και του τρόπου λειτουργίας του κράτους.

'Ομως, η πραγματικότητα αυτή, πέρα από το ότι οφείλεται μονομερώς στην αλματώδη ανάπτυξη της τουριστικής βιομηχανίας, που και αυτή βρίσκεται σε κρίση, αφορά την εικόνα μόνο λίγων νησιών. Στα μικρότερα νησιά οι συνθήκες εξακολουθούν να παραμένουν δύσκολες αφού τα προβλήματα απομόνωσης δεν επιλύονται με οριστικό τρόπο. Υπάρχει ανεπαρκής υποδομή, υπάρχουν ελειπείς και κακής ποιότητας κοινωνικές υπηρεσίες.

Αν θέλουμε η σημερινή ημέρα να είναι και ημέρα αυτογνωσίας, η ενδυνάμωση της αναπτυξιακής διαδικασίας στα νησιά της Δωδεκανήσου προϋπόθετει την αξιοποίηση όλων των δυνατοτήτων που προσφέρονται σήμερα, είτε αυτές αφορούν εθνικούς είτε κοινοτικούς πόρους. Και δυστυχώς η πορεία υλοποίησης των έργων, που αφορούν στην περιοχή και η αξιοποίηση των αντίστοιχων κονδυλίων, δεν είναι η καλύτερη δυνατή.

Οι αρνητικές επιδόσεις επαναλαμβάνονται και στην περίπτωση του προγράμματος του νοτίου Αιγαίου. Καλοί οι πανηγυρικοί, αλλά οδυνηρή η πραγματικότητα. Η συνολική απορροφητικότητα βρίσκεται μόλις στο 26,1% του προγράμματος, ενώ ειδικότερα για το Νομό Δωδεκανήσου οι πραγματοποιηθείσες δαπάνες βρίσκονται μόλις στο 19,7%.

'Ετσι, λοιπόν, σήμερα που μιλάμε για να γιορτάσουμε τα πενήντα χρόνια της ενσωμάτωσης, πόροι και προγράμματα για έργα βασικής υποδομής, για έργα περιβαλλοντικά, για επενδύσεις που αφορούν τον πολιτισμό και το ανθρώπινο κεφάλαιο, είτε προχωρούν με αργούς ρυθμούς και καθυστερήσεις είτε αναβάλλονται και ετεροχρονίζονται συνεχώς. Γι'αυτό και απαιτείται μία ενδυνάμωση των διαδικασιών για τη στρατηγική της αειφόρου ανάπτυξης στα Δωδεκάνησα, επικεντρωμένη σε συντονισμένες δράσεις και σε όλα τα επίπεδα, τοπικό και περιφερειακό, εθνικό και ευρωπαϊκό, έτσι ώστε να απαντάει με διορατικότητα στις προκλήσεις της εποχής: Να γίνουν το Αιγαίο και τα Δωδεκάνησα, μαζί με την Κρήτη και την Κύπρο, o ευρωπαϊκός δεσμός με όλους τους Μεσογειακούς λαούς.

Κυρίες και κύριοι συνάδελφοι, εκείνο που χρειάζεται να αξιοποιηθεί με κάθε τρόπο είναι οι δυνατότητες της Δωδεκανήσου για την ευρύτερη περιοχή της Μεσογείου. Γι'αυτό και απαιτείται σήμερα, στα πλαίσια και της αναθεώρησης της Συνθήκης του Μάαστριχτ, η Κυβέρνηση να επιτύχει και να διεκδικήσει την ξεχωριστή καταγραφή της οντότητας των νησιωτικών περιοχών της Ευρώπης, έτσι ώστε να εξασφαλιστούν οι πρόσθετοι πόροι που θα συμβάλουν στην εφαρμογή της νέας στρατηγικής στην περιοχή του Αιγαίου.

Κυρίες και κύριοι συνάδελφοι, η σημερινή συνεδρίαση της Βουλής επιβάλλει την καταγραφή ορισμενων βασικών συμπερασμάτων. Η ιστορικότητα και η μακραίωνη επιβίωση του Ελληνισμού υπό συνθήκες εναλλασσόμενης κατοχής είναι το πρώτο. Η οδυνηρή περιπέτεια του Ελληνισμού μέσα από ιστορικές συμπληγάδες των γεγονότων, αλλά και μέσα από ανιστόρητες ευθύνες δικών μας χειρισμών. Η ελληνικότητα του Αιγαίου στη διάρκεια των αιώνων, η σύνθεση του πληθυσμού, ο πολιτισμός και οι δρόμοι του, ο ρόλος της Ελλάδας και οι διαδρομές της στην ευρύτερη περιοχή, αποτελούν πρωταρχικό στοιχείο ταυτότητας και δυναμισμού για την σταθερότητα, τη συνεργασία, την ειρήνη, την αλληλεγγύη και την ανάπτυξη. Η επίδραση των διεθνών συσχετισμών στην ολοκλήρωση του Νεοελληνικού Κράτους. Ο Ελληνισμός επιβίωσε ανεξάρτητα από την κρατική του υπόσταση, για αιώνες και αυτό οφείλεται στη μεγάλη παράδοση, στην πολιτιστική του κληρονομιά, στην προσαρμοστικότητά του, στην ιστορική του συνείδηση. 'Ομως, η πορεία του Νεοελληνικού Κράτους επηρεάστηκε καθοριστικά, από τη στιγμή της συγκρότησής του από τη διαμόρφωση του ευρύτερου συσχετισμού δυνάμεων στην περιοχή.

Η ικανότητα των πολιτικών δυνάμεων αυτού του Τόπου να αναλύουν σωστά ή μη τη διαμόρφωση των συσχετισμών,να εντοπίζουν τις γραμμές σύγκρουσης των γεωπολιτικών συμφερόντων στην περιοχή, η ικανότητα ή μη των πολιτικών δυνάμεων να ιεραρχούν στόχους, να επιλέγουν συμμαχίες και να διαμορφώνουν διορατική στρατηγική, καθόρισε τις εθνικές επιτυχίες ή αποτυχίες.

Η ενσωμάτωση της Δωδεκανήσου υπήρξε το αποτέλεσμα του Β' Παγκοσμίου Πολέμου και των ελληνικών επιλογών κατά τη διάρκειά του.

Σήμερα που το μεταπολεμικό status μεταβάλλεται και ιδιαίτερα η περιοχή των Βαλκανίων βρίσκεται σε περίοδο ρευστότητας, σήμερα που έχουν έρθει στο προσκήνιο και πάλι ανταγωνισμοί των ευρωπαϊκών και όχι μόνο δυνάμεων, για την εξασφάλιση επιρροών στην περιοχή αυτή, η ελληνική πολιτική ηγεσία βρίσκεται αντιμέτωπη με το καθήκον να πραγματοποιήσει μεγάλες επιλογές, για να διαμορφώσει εθνική στρατηγική προοπτικής. Και εθνική στρατηγική δεν είναι οι αποσπασματικές πολιτικές, που διαθέτουν πάντοτε μια κομματική κυβερνητική οροφή. Εθνική στρατηγική είναι οι σχεδιασμένες πρωτοβουλίες και δράσεις, που έχουν ανοικτό ιστορικό ορίζοντα.

Κυρίες και κύριοι συνάδελφοι, στον τομέα της εξωτερικής πολιτικής φάνηκαν, με τραγικό τρόπο, οι μύθοι της πολιτικής μας ζωής, που έχουν γίνει στερεότυπα δημαγωγίας και αποπροσανατολισμού. Φάνηκαν λάθη της πολιτικής λειτουργίας του πολιτικού μας συστήματος, που έχουν γίνει θεσμοί άδειοι και υποκριτικοί. Τον πολιτικό κίνδυνο να βρεθεί η Ελλάδα χωρίς ευρωπαϊκό, βαλκανικό και μεσογειακό ρόλο, θα τον αντιμετωπίζουμε διαρκώς, γιατί χάθηκε η περίοδος χάριτος και δοκιμασίας, προσαρμογών και ανασύνταξης. Και ακόμα, γιατί στη νέα τάξη πραγμάτων, διαμορφώνονται νέες συνθήκες εσωτερικών ανταγωνισμών μεταξύ ηγεμονικών δυνάμεων. Ανοίγονται μέτωπα συγκρούσεων για τη διαμόρφωση επιρροών και αγορών, υιοθετούνται και προωθούνται νέες μορφές παρέμβασης, επέμβασης, επιβολής και εξάρτησης. Αποφασιστικής σημασίας παράγοντας σήμερα στη διαμόρφωση των προοπτικών της Χώρας αναδεικνύονται τα μέτωπα της

Σελίδα 4573 

εξωτερικής πολιτικής. Και η Ελλάδα τη στρατηγική της για την πρόοδο πρέπει να την εντάξει σε μια συγκροτημένη εθνική στρατηγική για την εξωτερική της πολιτική. Εθνική στρατηγική που λείπει και που είναι αναγκαία όσο ποτέ, αν θέλουμε κάποτε να μην κάνουμε εξωτερική πολιτική με τα κομματικά και προσωπικά λογιστήρια της εσωτερικής πολιτικής σκοπιμότητας. Αν θέλουμε κάποτε να μην κουβεντιάζουμε τα μεγάλα ζητήματα της εξωτερικής πολιτικής και της συγκυρίας αποσπασματικά, εκ των ενόντων και εκ του πονηρού, αλλά συγκροτημένα, υπεύθυνα και σχεδιασμένα. Χρειαζόμαστε, λοιπόν, σήμερα, αν θέλουμε η ημέρα αυτή να είναι ημέρα αυτογνωσίας, μια βαλκανική πολιτική που θα αναδεικνύει το ρόλο της Ελλάδας ως παράγοντα σταθερότητας και συνεργασίας, δημοκρατικής και κοινωνικής αλληλεγγύης. Μια πολιτική για τις ελληνοτουρκικές σχέσεις με κεντρικό στόχο τη διαμόρφωση άλλου κλίματος, με πρωτοβουλίες αποκλιμάκωσης στο έδαφος του διεθνούς δικαίου, χωρίς διακινδύνευση κυριαρχικών δικαιωμάτων, ώστε να υπάρξει προσέγγιση ανάμεσα στις δυο χώρες και να βγούμε από το φαύλο κύκλο των εξοπλισμών. Πολιτική για την ευρωπαϊκή ολοκλήρωση των πολιτών και των κοινωνιών, όχι των αγορών και των ανταγωνισμών, των δημοκρατικών και κοινωνικών ελέγχων, της οικολογικής ευαισθησίας και των δικαιωμάτων, όχι των γραφειοκρατικών αυθαιρεσιών και της φιλελεύθερης αναλγησίας. Πολιτική για τη δίκαιη επίλυση του Κυπριακού στα πλαίσια των αποφάσεων του ΟΗΕ και των διασκέψεων κορυφής. Πολιτική για την ευρωμεσογειακή συνεργασία. Κύριε Υπουργέ της Εθνικής 'Αμυνας, δεν αρκούν οι δηλώσεις. Χρειάζεται άλλη πρακτική, λογική και νοοτροπία στην αντιμετώπιση των θεμάτων εξωτερικής πολιτικής από πλευράς Κυβερνήσεως. Ας είναι αυτό το κεντρικό νόημα, η κοινή διαπίστωση, το συλλογικό συμπέρασμα όλων μας, σήμερα που γιορτάζουμε μια επέτειο, όχι για να κάνουμε μνημόσυνα, αλλά για να ανοίξουμε δρόμους προς το μέλλον.

(Χειροκροτήματα απ' όλες τις Πτέρυγες.)

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Κυρίες και κύριοι συνάδελφοι, συμπληρώνονται πενήντα χρόνια από την ένωση της ηρωικής Δωδεκανήσου με τη μητέρα Ελλάδα και ανατρέχοντας στα γεγονότα των πρώτων μεταπολεμικών χρόνων, οι συνειρμοί γίνονται αναπόφευκτοι.

Το 1947 η Χώρα μας έχοντας περάσει μια επώδυνη Μεταξική δικτατορία, τη λαίλαπα επίσης του ναζισμού πάνω της, μια τριπλή κατοχή με εκατόμβες νεκρών, βρίσκεται στο στρατόπεδο νικητών, αναστηλωτής του κύρους της ανθρώπινης ελευθερίας και των πανάρχαιων ανθρώπινων αξιών.

Με την έναρξη του μεγάλου πολέμου και του έπους το 1940, η Χώρα μας έχει καταγάγει την πρώτη περήφανη, μεγάλη συμμαχική νίκη, ενώ η Αντίσταση στα ελληνικά βουνά και στο Γοργοπόταμο, της δίνει το μέγα δικαίωμα να θεωρηθεί ο πλέον ενεργός συντελεστής του σχηματισμού της ιστορίας, εκείνα τα δίσεκτα αλλά ένδοξα έτη.

Στη μοιρασιά, όμως, των λαφύρων της "νίκης" η Ελλάδα ακέφαλη πολιτικά και σπαρασσόμενη σε εμφύλια διαμάχη, δεν έχει τη δύναμη και το ανάστημα να διεκδικήσει τους κεκτημένους καρπούς εθνικών πατριωτικών αγώνων. Ατυχώς η Ελλάδα ήταν και είναι καταδικασμένη να φθίνει εντός των ασφυκτικών της ορίων, γιατί στα ελάχιστα την καταδίκασε η δεινή της θέση, αυτή του εθνικού διχασμού, η ολιγωρία των ανύπαρκτων τότε πολιτικών της, ο ξένος παράγοντας, που άλλαζε τότε πρόσωπο και τακτική επιβολής.

Τι ομοιότητα και σήμερα!

Ατυχώς η Ελλάδα της νίκης και των θριάμβων δεν ανασταίνεται, κυρίες και κύριοι συνάδελφοι, αλλά απλώς αλλάζει τάφο και νεκροθάφτες!

Η Συμφωνία της Βάρκιζας φέρνει το δημοψήφισμα και την επιστροφή της βασιλείας, η οποία οδήγησε σε ένα δεύτερο λουτρό αίματος αδελφοκτόνου τη Χώρα μας, ενώ την ίδια χρονιά και τον ίδιο μήνα με την προσάρτιση της Δωδεκανήσου, η βρετανική κυβέρνηση εγκαταλείπει την επιρροή, που ασκούσε στα εσωτερικά και εξωτερικά ζητήματα της Χώρας μας και το ρόλο του ρυθμιστή και αφέντη, για πολλά χρόνια μετά αναλαμβάνουν, μέχρι σήμερα, οι Ηνωμένες Πολιτείες της Αμερικής.

Τον Μάρτη του 1947 ο Πρόεδρος Τρούμαν πείθει το Αμερικανικό Κογκρέσο να παραχωρήσει έκτακτη βοήθεια στην Ελλάδα ως μέρος του προγράμματος υποστήριξης δήθεν των ελεύθερων λαών που απειλούνταν με ανατροπή. Το πρόγραμμα αυτό έγινε γνωστό στον Ελληνικό Λαό και τον Ελληνισμό, ως "Δόγμα Τρούμαν", για να ακολουθήσει λίγο μετά η συντριβή του Δημοκρατικού Στρατού στα βουνά της Ηπείρου και της Μακεδονίας και το ξεκίνημα της νέας ξενοκρατίας, της εμπλοκής στα εσωτερικά μας ζητήματα του Βαν Φλήτ και της Φρειδερίκης. Είναι η ίδια χρονιά, όταν η Δωδεκάνησος, υπό ιταλική κατοχή μέχρι τότε, εγκώμιον ισάξιον της ελληνικής νίκης ενάντια στον 'Αξονα και τους επιβήτορες των ελευθεριών του κόσμου προσαρτάται στη μητέρα Ελλάδα.

Αυτά τα αλύτρωτα τέκνα της ελληνικής γης, τα σμαραγδένια νησιά του Αιγαίου, των σφουγγαράδων, με τη μεγάλη ναυτική παράδοση, περιέρχονται στην Ελλάδα και γίνονται ο ακρογωνιαίος λίθος της επικράτειας της Χώρας μας και η ανατολική της πύλη.

Στις 31 Μαρτίου 1947 υπογράφτηκε το πρωτόκολλο παράδοσης των Δωδεκανήσων στην Ελλάδα, ανάμεσα στον Ταξίαρχο Πάρκερ και τον Αντιναύαρχο Περικλή Ιωαννίδη με πολιτικό του σύμβουλο τότε τον μετέπειτα Πρόεδρο της Δημοκρατίας Μιχαήλ Στασινόπουλο. Υπήρξε ο αείμνηστος Ιωαννίδης, ο πρώτος στρατιωτικός διοικητής της Δωδεκανήσου, βάσει της αποφάσεως του Συμβουλίου των Υπουργών Εξωτερικών των συμμαχικών δυνάμεων στο Παρίσι, που είχε ληφθεί τον Ιούνιο του 1946 και η οποία απόφαση είχε περιλάβει την προσάρτιση στην Ελλάδα της Δωδεκανήσου με τις εκατόν δώδεκα προκηρύξεις, που δημοσιεύτηκαν στην εφημερίδα της Στρατιωτικής Διοίκησης της Δωδεκανήσου.

Στη συνέχεια βέβαια ψηφίστηκε ο ν. 518, περί προσαρτίσεως της Δωδεκανήσου στην Ελλάδα, που δημοσιεύτηκε στην Εφημερίδα της Κυβερνήσεως στις 9 Γενάρη 1948, χρονιά της επίσημης ενσωμάτωσης.

Ελευθερία για τους θαλασσοπόρους Δωδεκανησίους πάντως εύψυχη και όχι αναίμακτη, γιατί είναι γνωστό, ότι στην ελληνική γη η ελευθερία αποκτάται με αίμα και με ψυχή.

Κυρίες και κύριοι συνάδελφοι, σήμερα αποτίουμε φόρο τιμής σε όλους τους αγωνιστές, επώνυμους και ανώνυμους, που πάλεψαν για την απελευθέρωση αλλά και την ένωση της Δωδεκανήσου με την Ελλάδα.

Αποτίουμε φόρο τιμής και πιο συγκεκριμένα στους αγωνιστές του ΕΜΠΑ, του ΕΑΜ Δωδεκανήσου, του Εθνικού Μετώπου, της Πανδωδεκανησιακής Απελευθέρωσης, που ιδρύθηκε στα χρόνια της αγγλικής κατοχής και πάλεψε επίσης και αυτή για την ένωση της Δωδεκανήσου. Αλλά, όμως, θα είμαστε συνεπείς και θα εκπληρώσουμε το χρέος μας απέναντι σ' αυτούς τους επώνυμους, ανώνυμους αγωνιστές,αν προσέξουμε τα νησιά του Αιγαίου, τα Δωδεκάνησα, προχωρήσουμε σε εκείνα τα έργα υποδομής που πράγματι θα επιτρέψουν τη συγκράτηση του πληθυσμού σ' αυτά, αν θα λύσουμε τρέχοντα ζητήματα και προ παντός θα εκπληρώσουμε το χρέος και των αγωνιστών της Δωδεκανήσου αλλά και όλων των αγωνιστών επώνυμων και ανώνυμων, που έδωσαν τη Δημοκρατία και την Ελευθερία στη Χώρα, αν σ' αυτές τις κρίσιμες στιγμές, που διέρχεται το 'Εθνος, που διέρχεται ο Ελληνισμός, που διέρχεται ο Ελληνικός Λαός, σταθούμε στο ύψος των περιστάσεων. Και προπαντός αν χαράξουμε μια ενιαία πατριωτική εθνική στρατηγική με τη συμμετοχή όλων των Κομμάτων σε Ελλάδα και Κύπρο. Αν πράγματι εμείς θελήσουμε να αφήσουμε τις μικροψυχίες, τις μικρότητες και τις μικροκομματικές σκοπιμότητες. Και θα ήθελα στο σημείο αυτό να ερωτησω τον Υπουργό Εθνικής 'Αμυνας. Μας είπε πριν από λίγο, ότι σήμερα κάλεσε τους πρέσβεις των χωρών της Ευρώπης να τους ενημερώσει. Κάλεσε τους δημοσιογράφους. Δεν κάλεσε του Αρχηγούς των Κομμάτων. Είναι

Σελίδα 4574 

θλιβερό, κύριε Πρωθυπουργέ και κύριε Υπουργέ της Εθνικής 'Αμυνας, οι Αρχηγοί των Κομμάτων να ενημερώνονται μετά τους πρέσβεις των ξένων χωρών και μετά τους δημοσιογράφους. Τι τραγική εικόνα και τι ανευθυνότητα είναι αυτή απέναντι στα Κόμματα, που είναι οι εκφραστές της λαϊκής βούλησης. Για ποια εθνική ομοψυχία μπορεί να μιλάει αυτή η Κυβέρνηση και αυτός ο Πρωθυπουργός, όταν έχουμε τέτοιες εξελίξεις, εδώ και μέρες στην Αλβανία και δεν έχουν ενημερωθεί καθόλου τα Κόμματα, οι Αρχηγοί των Κομμάτων και φθάνουμε στο σημείο να ενημερώνονται οι ξένοι πρέσβεις και οι ξένες αρχές και όχι τα Κόμματα; Επιτέλους, θα αντιληφθείτε, την κρισιμότητα των στιγμών, θα αντιληφθείτε τις μεγάλες ευθύνες που αναλαμβάνετε, θα αντιληφθείτε ότι δεν τσιφλίκι σας επιτέλους η Ελλάδα και το Ελληνικό Εθνος; Αυτός είναι ο εκσυγχρονισμός; Αυτή είναι η δημοκρατική συμπεριφορά, όταν αρνείστε σε τοποθετήσεις Κομμάτων να γίνει σύσκεψη υπό τον κύριο Πρωθυπουργό ή τον Πρόεδρο της Δημοκρατίας, όταν κινδυνεύουν τα ανθρώπινα δικαιώματα του Ελληνισμού της Αλβανίας, του Ελληνισμού της Κύπρου, όταν κινδυνεύουμε με συρρίκνωση στο Αιγαίο, στην Κύπρο και παντού; Αρνείσθε επίμονα να κουβεντιάσετε και μιλάτε πραγματικά, ότι αποτίεται φόρο τιμής στους αγωνιστές, της Δωδεκανήσου και όλους αυτούς τους αγωνιστές που πάλεψαν, για να είναι αυτή η Ελλάδα στα σύνορα που είναι και να αποκτήσει τη δημοκρατία και την ελευθερία ο Λαός και οι διάφορες γενιές;

Το ΔΗ.Κ.ΚΙ. είναι υποχρεωμένο να φέρει και πάλι τη θέση, που διετύπωσε χθες, να καλέσει τον Πρωθυπουργό και να του επισημάνει, ότι η κατάσταση στα Βαλκάνια είναι κρίσιμη. Το ΔΗ.Κ.ΚΙ. εκτιμά, ότι οι εξελίξεις στην περιοχή της Αλβανίας αλλά και στις άλλες χώρες, Βουλγαρία-Σερβία, εντάσσονται σε ένα σχέδιο των μεγάλων δυνάμεων της Δύσης και κυρίως των Ηνωμένων Πολιτειών της Αμερικής, για επιβολή σταδιακά και με γοργούς πλέον ρυθμούς της νέας τάξης, αταξίας, πραγμάτων στα Βαλκάνια και στη γύρω περιοχή.

Το ΔΗ.Κ.ΚΙ. εκτιμά, ότι υπάρχει μεγάλος κίνδυνος για τα δικαιώματα του Ελληνισμού της Αλβανίας. Πρέπει να διαμορφωθεί, με τη συμμετοχή όλων των Κομμάτων -που πρέπει να κληθούν εντός της σήμερον-, μια εθνική στρατηγική, αρχίζοντας, όμως, να συζητάμε από μηδενική βάση, εγκαταλείποντας το κάθε Κόμμα, κυβερνών και μη,λογικές οι οποίες δεν στηρίζονται στη σημερινή ανάλυση της διεθνούς, ευρωπαϊκής, βαλκανικής και ελληνικής πραγματικότητας.

Θα πρέπει να αντιληφθεί επιτέλους η Κυβέρνηση, ότι στη διπλωματία δεν υπάρχουν σύμμαχοι και φίλοι, αλλά υπάρχουν συμφέροντα και μόνο συμφέροντα.

Κατά συνέπεια, αυτό που η ιστορία έχει διδάξει -και σήμερα εδώ αποτίουμε φόρο τιμής σε ένα κομμάτι της ιστορίας- είναι, ότι δεν πρέπει να περιμένουμε από τους ξένους, που θέλουν να υπηρετήσουν τα δικά τους γεωπολιτικά, οικονομικά και στρατηγικά σχέδια στην περιοχή, να μας λύσουν, κατά τρόπο που συνάδει προς τη διεθνή έννομη τάξη και τα ανθρώπινα δικαιώματα του Ελληνισμού τα δικά μας θέματα.

Εάν εμείς δεν χαράξουμε τη δική μας εθνική στρατηγική, εάν εμείς δεν εφαρμόσουμε μία εσωτερική πολιτική, η οποία να σφυρηλατεί την ενότητα του Ελληνισμού και του Ελληνικού Λαού, τότε έχετε τεράστια ευθύνη γι'αυτά που θα επακολουθήσουν.

Το ΔΗ.Κ.ΚΙ. κάνει έκκληση προς την Κυβέρνηση, προς τον κύριο Πρωθυπουργό, να καλέσει αμέσως τους Αρχηγούς των Κομμάτων.

'Ακουσα πριν τον κ. 'Εβερτ που είπε, ότι θα έρθει σε επικοινωνία με τον Πρωθυπουργό. Είναι εικόνα αυτή χώρας; Είναι εικόνα αντιμετώπισης των μεγάλων, των κρίσιμων αυτήν τη στιγμή ζητημάτων, να εκλιπαρεί, ακόμα και ο Αρχηγός της Αξιωματικής Αντιπολίτευσης για συνάντηση με τον κύριο Πρωθυπουργό;

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, με συγχωρείτε. Στη Διάσκεψη των Προέδρων ήσασταν παρών όταν είπαμε, ότι θα κάνουμε μία ειδική συνεδρίαση με διάρκεια δέκα λεπτών για κάθε ομιλητή. Εγώ, σεβόμενος αυτήν την υπόθεση, για να τιμήσουμε την ενσωμάτωση της Δωδεκανήσου και να αποφασίσουμε κάποιες εκδηλώσεις, δεν έθεσα χρόνο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αφού δεν το εφαρμόσατε στους άλλους, γιατί πρέπει να το εφαρμόσετε σε μένα;

ΠΡΟΕΔΡΟΣ (Απόστολος Κακλαμάνης): Λυπάμαι, κύριε Πρόεδρε, αλλά μου απαντάτε, όπως θα μου απαντούσε κάθε ένας πριν από εσάς και αυτό είναι, νομίζω, το θλιβερότερο που μπορεί να επισημάνει κανείς εδώ μέσα. 'Οτι δηλαδή, το Βήμα, κύριε Πρόεδρε, κάθε ένας το χρησιμοποιεί κατά βούληση, τον δε Πρόεδρο τον φανταζόμαστε περίπου ως παρόντα απόντα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, ερωτώ το εξής.

ΠΡΟΕΔΡΟΣ (Απόστολος Κακλαμάνης): Σας παρακαλώ, ολοκληρώστε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αφού δεν κάνατε αυτήν την παρατήρηση στους άλλους, γιατί την κάνετε σε μένα; ΠΡΟΕΔΡΟΣ (Απόστολος Κακλαμάνης): Ολοκληρώστε, γιατί το ποτήρι ξεχείλισε, κύριε Πρόεδρε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ναι, αλλά όχι σε μένα, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Το ποτήρι ξεχείλισε, κύριε Πρόεδρε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Πάντα σε μένα ξεχειλίζει το ποτήρι.

ΠΡΟΕΔΡΟΣ (Απόστολος Κακλαμάνης): Σας παρακαλώ, σεβαστείτε όλοι αυτόν το χώρο, σεβαστείτε το λόγο για τον οποίο έγινε αυτή η συνεδρίαση.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Νομίζω ότι είμαι απόλυτα εντός του θέματος, κύριε Πρόεδρε, γιατί ακριβώς όλοι σας μιλήσατε και για το σήμερα και σωστά μιλήσατε, διότι αλλιώς θα ήταν ευχολόγια, που τα έχει βαρεθεί ο Ελληνικός Λαός. Και ακριβώς σήμερα, αντιμετωπίζει προβλήματα ο Ελληνισμός της Αλβανίας. Οι εξελίξεις είναι ραγδαίες. Ποιο είναι το χρέος που εκπληρώνουμε απέναντι σ' αυτούς, τους αγωνιστές της Δωδεκανήσου που τιμούμε, εάν δεν θέλει ο Πρωθυπουργός και η Κυβέρνηση να πάρουν αποφάσεις πάνω στα κυρίαρχα ζητήματα;

Κλείνοντας, κύριε Πρόεδρε, κυρίες και κύριοι συνάδελφοι, θέλω να πω, ότι το ΔΗ.Κ.ΚΙ. θα συνεχίσει αταλάντευτα αυτόν τον αγώνα. Ασφαλώς και θα συμβάλει σε κάθε προσπάθεια, η οποία θα τείνει στη διαμόρφωση ενιαίας εθνικής στρατηγικής, αλλά και σε δημιουργία όρων ενότητας του Ελληνικού Λαού και του Ελληνισμού.

Αναλαμβάνει μεγάλες ευθύνες ο κύριος Πρωθυπουργός, γιατί αντιμετωπίζουμε πρωτόγνωρες καταστάσεις με αυτήν την Κυβέρνηση και αυτόν τον Πρωθυπουργό.

Προχθές, κύριοι συνάδελφοι, ζήτησα γραπτώς να μου κλείσει ραντεβού για άλλο εθνικό θέμα και αρνήθηκε τη συνάντηση.

Ευχαριστώ.

(Χειροκροτήματα από την Πτέρυγα του ΔΗ.Κ.ΚΙ.)

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, σέβομαι πλήρως τη διαδικασία και το νόημα της σημερινής συνεδρίασης, που έγινε για να τιμήσουμε ακριβώς την ημέρα ενσωμάτωσης της Δωδεκανήσου.

Παρά ταύτα αισθάνομαι την υποχρέωση, κύριε Πρόεδρε, να τονίσω απαντώντας σ' ένα τμήμα των τοποθετήσεων του κ. Τσοβόλα και να υπενθυμίσω ότι: Η Κυβέρνηση αυτή εκφράζει την πλειοψηφία του Ελληνικού Λαού, η οποία την εξουσιοδότησε να υλοποιήσει μία συγκεκριμένη εθνική στρατηγική με σαφείς πολιτικές θέσεις και απαντήσεις για τα συγκεκριμένα θέματα τα οποία και υλοποιούμε. Ακριβώς αυτό παρακαλώ να ληφθεί υπόψη, έτσι ώστε να μην τίθεται υπό αμφισβήτηση κάθε πρωτοβουλία.

Σελίδα 4575 

 

Η συνάντηση, που είχα με τον Πρόεδρο της Νέας Δημοκρατίας, όπως επίσης και οι συναντήσεις με τους πρέσβεις εντάσσονται στην υλοποίηση μιας συγκεκριμένης πολιτικής πρωτοβουλιών της Ελληνικής Κυβέρνησης, για να αντιμετωπίσει τις καταστάσεις. 

'Αλλο το θέμα των συζητήσεων μεταξύ των Κομμάτων που -όπως είπε και ο κύριος Πρόεδρος- υπάρχουν διαδικασίες, που μπορούν να οδηγήσουν σε συναντήσεις μέσα στη Βουλή.

Αυτά μόνο, κύριε Πρόεδρε, πολύ σύντομα, για να ξεκαθαριστούν ορισμένα πράγματα. 

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ., Δωδεκανήσιος συνάδελφος κ. Σφυρίου έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): 'Οχι, κύριε Πρόεδρε. 'Εδωσα το λόγο στον κύριο Σφυρίου.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Μα, πριν δώσετε το λόγο ΠΡΟΕΔΡΟΣ (Απόστολος Κακλαμάνης): 'Οχι, κύριε Πρόεδρε. Σας παρακαλώ πάρα πολύ. Σας παρακαλώ!

Ο κύριος Υπουργός έδωσε μία μετριοπαθέστατη απάντηση μπροστά στους μύδρους τους οποίους εξαπολύσατε. Επιτέλους!

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ποιοί είναι οι μύδροι, κύριε Πρόεδρε; Το να μιλάς για εθνική ομοψυχία είναι μύδρος; 'Ετσι το αντιλαμβάνεστε;

ΠΡΟΕΔΡΟΣ (Απόστολος Κακλαμάνης): Σας παρακαλώ! Σεβαστείτε αυτόν το χώρο!

Ορίστε, κύριε Σφυρίου, έχετε το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, δεν ζητώ να σεβαστούν εμένα, που μου δώσατε το λόγο. Σαν Δωδεκανήσιος Βουλευτής, όμως, είχα την αξίωση να σεβαστούν το γεγονός, που τιμά το Εθνικό Κοινοβούλιο σήμερα: Τους αγώνες και τη θυσία του δωδεκανησιακού λαού και όλου του Ελληνικού 'Εθνους, για να εορτάζουμε σήμερα πενήντα χρόνια από την ενσωμάτωση.

Οι αρχηγοί των πολιτικών Κομμάτων είχαν τη δυνατότητα και το δικαίωμα, αφού ολοκληρώναμε αυτήν την ειδική συνεδρίαση, όταν άρχιζε η συζήτηση επί του νομοσχεδίου, να έθεταν παρεμπίπτον θέμα και να ανέπτυσαν τις απόψεις τους και όχι με τέτοιον τρόπο...

ΠΡΟΕΔΡΟΣ (Απόστολος Κακλαμάνης): Κύριε Σφυρίου, παρακαλώ, τουλάχιστον εσείς, μιλήστε για το θέμα της ημερησίας διατάξεως.

ΚΟΣΜΑΣ ΣΦΥΡΙΟΥ: Κύριε Πρόεδρε, δεν έχω την πρόθεση ασφαλώς να παρασυρθώ. 'Ηθελα απλά να κάνω αυτήν την παρατήρηση και να αξιώσω τον απαιτούμενο σεβασμό. 

Η εκδήλωση είναι αφιερωμένη στα πενήντα χρόνια από την ενσωμάτωση των Δωδεκανήσων, των πανέμορφων νησιών, των σμαραγδένιων νησιών του Αιγαίου, με ιστορία και ελληνικό πολιτισμό χιλιετηρίδων, που είναι δημιούργημα του δωρικού ελληνικού πληθυσμού των νησιών. Είναι αμέτρητα τα αδιάψευστα στοιχεία- αποδείξεις αυτού του πολιτισμού.

"Τληπόλεμος Ηρακλεϊδης ηύς τε μέγας τε εκ Ρόδου, εννέα νήας άγεν Ροδίων αγερώχων, οι Ρόδον αμφενέμοντο δια τρίχα κοσμηθέντες, Λίνδον, Ιαλησόν τε και αργινόεντα Κάμειρον", αναφέρει ο 'Ομηρος στη δεύτερη ραψωδία της Ιλιάδας.

Και είναι μέγα το πλήθος των κειμένων της αρχαιότητας, από τον 'Ομηρο, τον Πίνδαρο, το Στράβωνα, μέχρι τη νεότερη εποχή, που ύμνησαν τη δόξα και τον πολιτισμό των Δωδεκανήσων και του ελληνικού πληθυσμού των νησιών αυτών.

Και είναι αδιάψευστα τα στοιχεία του αρχαίου ελληνικού πολιτισμού -οι ναοί, τα θέατρα, οι αγορές, τα αγάλματα, οι επιγραφές- αμέτρητα, που σώζονται σήμερα και κοσμούν τα νησιά της Δωδεκανήσου και δίνουν τη δική τους αποστομωτική απάντηση στους ανιστόρητους και στους προκλητικούς παραχαράκτες της ιστορίας. Στοιχεία ανεξίτηλα, που δεν τα αγγίζει η τουρκική προπαγάνδα. 'Οπως δεν άγγιξε και δεν αλλοίωσε η μακραίωνη τουρκική κατοχή το ελληνικό εθνικό φρόνημα και τα ελληνικά πολιτισμικά χαρακτηριστικά του πληθυσμού των Δωδεκανήσων.

Των Δωδεκανήσων, γνήσιου τμήματος του Ελληνικού Λαού, με αξιοθαύμαστη αντοχή, που όμως δεν είχε την τύχη να ελευθερωθεί το 1912. Γιατί τον ελληνικό στόλο, απελευθερωτή των νησιών του Αιγαίου, τον πρόλαβαν οι Ιταλοί κατακτητές, που πάτησαν πόδι κατοχής στα Δωδεκάνησα.

Στην αρχή, τους πρώτους μήνες, διεκήρυσαν,ότι κατέλαβαν προσωρινά τα νησιά και ότι θα τα αποδώσουν στην Ελλάδα, όπου και ιστορικά και πολιτιστικά ανήκουν, μόλις τελειώσει ο ιταλοτουρκικός πόλεμος. Αυτά έλεγε ο στρατηγός Αμέλιο, ο ναύαρχος Μπρεσμπίτερο και άλλοι.

Οι Δωδεκανήσιοι δεν πίστεψαν τις διαβεβαιώσεις των Ιταλών στρατιωτικών και στις 4.6.1912 οργάνωσαν το Συνέδριο της Πάτμου, στο σπήλαιο της Αποκάλυψης, όπου διακήρυξαν την ίδρυση της "ελεύθερης πολιτείας του Αιγαίου" και την απόφασή τους για ταχεία ένωση με την Ελλάδα. Και πράγματι, μόλις πέρασε ένας χρόνος, το 1913 η Ιταλία υπέγραψε συνθήκη με την Τουρκία και αποδείχθηκαν ψευδείς οι ιταλικές παραπλανητικές διακηρύξεις. Και από τότε άρχισαν τα συλλαλητήρια των Δωδεκανησίων.'Αρχισε να οργανώνεται η Αντίσταση κατά των νέων κατακτητών.

Κύριοι συνάδελφοι, θα αναφερθώ, πολύ συνοπτικά, σε βασικούς σταθμούς της μακράς πορείας προς την ενσωμάτωση της Δωδεκανήσου στην Ελλάδα. 

Τον Ιούλιο του 1919 με τη συμφωνία Βενιζέλου-Τιτόνι, σύμφωνα με το άρθρο 5, ανελάμβανε η ιταλική κυβέρνηση την υποχρέωση να επιτρέψει στο ροδιακό πληθυσμό να εκδηλώσει ελεύθερα τη θέλησή του, ως προς την τύχη του νησιού, την ημέρα κατά την οποία η Αγγλία θα παραχωρούσε στην Ελλάδα την Κύπρο, υπό τον όρο ότι το δημοψήφισμα δεν θα εγένετο, πριν περάσει πενταετία.

Το Μάιο του 1920 η αμερικανική Γερουσία έβγαλε την 327 απόφαση, με την οποία διακήρυξε την ανάγκη για μία ειρηνική συνδιάσκεψη, για να συχγωνευθούν τα Δωδεκάνησα με το έδαφος της Ελλάδας.

Τον Ιούλιο του 1920 καταγγέλθηκε η συμφωνία του Βενιζέλου-Τιτόνι από την ιταλική κυβέρνηση Τζολίτι-Σφόρτσα.

Τον Αύγουστο του 1920 η καταγγελία ανεκλήθη και η συμφωνία Βενιζέλου Τιτόνι υπεγράφη, μαζί με τη Συνθήκη των Σεβρών, στις 10.8.1920, ως ειδική ελληνοϊταλική συμφωνία. Το άρθρο 122 της Συνθήκης είναι εκείνο με το οποίο η Τουρκία παραιτήθηκε υπέρ της Ιταλίας από τα δικαιώματα και τους τίτλους της επί των Δωδεκανήσων. Και με την ελληνοϊταλική συμφωνία η Ιταλία εκχώρησε αυτά τα δικαιώματα στην Ελλάδα, με εξαίρεση τα δικαιώματα επί της Ρόδου, στην οποία εδόθη εντός διμήνου ευρεία τοπική αυτονομία και το δικαίωμα δημοψηφίσματος μετά από πενταετία.

Αυτόν, όμως, τον ευνοϊκό ρου της ιστορίας, τον άλλαξε η Μικρασιατική καταστροφή. Η ελληνοϊταλική συμφωνία των Σεβρών περί Δωδεκανήσων καταγγέλθηκε στις 25.9.1922 με προφορική ανακοίνωση του Υπουργού Εξωτερικών της ιταλικής κυβέρνησης Φάκτα προς τον 'Ελληνα πρέσβη στη Ρώμη.

Στις 24 Ιουλίου 1923 υπεγράφη η Συνθήκη της Λωζάνης, με την οποία στο άρθρο 15 η Τουρκία παραιτήθηκε υπέρ της Ιταλίας από τα δικαιώματά της επί της Δωδεκανήσου. Με το άρθρο 16, το δωδεκανησιακό ζήτημα έμεινε ανοικτό με μοναδικά ενδιαφερόμενα μέρη την Ελλάδα και την Ιταλία.

Ακολούθησε το φασιστικό καθεστώς της ιταλικής κατοχής στα Δωδεκάνησα, που σκλήρυνε την κατοχή, που διεύρυνε τους εκβιασμούς, που απαγόρευσε την ελληνική γλώσσα στα σχολεία. Και τότε φούντωσε περισσότερο η αντίσταση των Δωδεκανησίων, που κράτησε συνολικά τρεις δεκαετίες και ανέδειξε πλήθος αγωνιστών και προσέφερε θυσία πολλών νεκρών και εκτελεσθέντων πατριωτών στο βωμό της απελευθέρωσης της Δωδεκανήσου.

Σήμερα στο Κοινοβούλιο έχουμε ηθικό χρέος, να τιμούμε και να ευγνωμονούμε τους ήρωες, που θυσιάστηκαν, για να καρπήσει η λευτεριά των νησιών της Δωδεκανήσου. 'Ηταν αντίσταση, που είναι αναγνωρισμένη στη συνείδηση, όχι μόνο των Δωδεκανησίων αλλά και όλων των Ελλήνων. 'Ηταν αντίσταση, που θα αναγνωρίζεται από τη νεότερη ιστορία μας,

Σελίδα 4576 

έστω και αν δεν καλύπτεται από την αναγνώριση του ν. 1285/82, ο οποίος όπως είναι φυσικό, για λόγους προφανείς και κατανοητούς, αναφέρεται στην αναγνώριση της ενιαίας εθνικής αντίστασης των Ελλήνων, μόνο για την περίοδο 1941-1944.

Αυτήν την περίοδο 1941-1944, οι θυσίες των Δωδεκανησίων κορυφώθηκαν, όχι μόνο στον αντιστασιακό εθνικοαπελευθερωτικό αγώνα κατά των Ιταλών, αλλά και στον αμυντικό αγώνα του 'Εθνους κατά των εισβολέων Γερμανών.

Το Νοέμβρη του 1944 εκδηλώθηκε η επιθυμία των εθελοντών Δωδεκανησίων να καταταγούν σε τακτική μονάδα του ελληνικού στρατού και στις 13 του Νοέμβρη εξεδόθη η διαταγή για τη συγκρότηση του συντάγματος των εθελοντών Δωδεκανησίων. Στα μέσα του Δεκέμβρη του 1944, σε λίγες μέρες, ήταν ήδη συγκροτημένο, με αθρόα προσέλευση περίπου δύο χιλιάδων ανδρών, οι οποίοι αψήφισαν την ιταλική νομοθεσία, για την οποία η κατάταξή τους σε μονάδα του ελληνικού στρατού συνιστούσε πράξη εσχάτης προδοσίας.

Το σύνταγμα των εθελοντών Δωδεκανησίων υπήχθη στην 20η μεραρχία, προωθήθηκε στα σύνορα και αγωνίστηκε τον εθνικοαμυντικό αγώνα κατά των Γερμανών εισβολέων. Ακολούθησε ο Β', ο μεγάλος, Παγκόσμιος Πόλεμος. Και το 1946 στη Διάσκεψη των πέντε Υπουργών στο Λονδίνο για την κατάρτιση Συνθήκης Ειρήνης με την Ιταλία, το Ελληνικό Υπουργείο Εξωτερικών απέστειλε υπόμνημα, περιγράφοντας σε έξι κεφάλαια τις ελληνικές διεκδικήσεις, με πρώτο το ζήτημα της Δωδεκανήσου. Επίσημα εκείνη την εποχή ο τούρκος πρωθυπουργός με δηλώσεις του στον Τύπο δεν φαίνεται να αντιτίθεται με την παραχώρηση της Δωδεκανήσου στην Ελλάδα. Ανεπίσημα, όμως, την πολιτική της Τουρκίας απηχούσαν άλλες φωνές, όπως αυτή του πρώην Υπουργού Εξωτερικών της Τουρκίας Τεφίκ Ρουσδί Αράς, που με αλλεπάλληλα δημοσιεύματα και υπομνήματα πρότεινε στη Διάσκεψη του Λονδίνου υποεπιτροπή Βρετανίας , Τουρκίας, Ελλάδας, για να δοθεί η πρέπουσα λύση. Και πρέπουσα λύση θεωρούσε την αυτονομία της Δωδεκανήσου, η οποία να τεθεί υπό κοινή ελληνοτουρκική κυριαρχία. Και αγωνίζετο και αυτός και άλλοι από την πλευρά της Τουρκίας, για να εισακουσθεί αυτή η φωνή στη Διάσκεψη του Λονδίνου.

Εν τέλει έφτασε η ημέρα της Συνθήκης των Παρισίων, Φεβρουάριος του 1947, δικαιώνοντας μακραίωνους αγώνες των ΕλλήνωνΔωδεκανησίων και του Εθνους ολόκληρου. Το Ελληνικό Κοινοβούλιο κύρωσε τον Οκτώβρη του 1947 με τον ιστορικό νόμο 518...

ΣΤΑΥΡΟΣ ΔΗΜΑΣ: Ποιος ήταν Πρωθυπουργός τότε;

ΚΟΣΜΑΣ ΣΦΥΡΙΟΥ: Δεν ανέφερα, κύριε Κοινοβουλευτικέ Εκπρόσωπε της Νέας Δημοκρατίας, κανέναν 'Ελληνα Πρωθυπουργό .

ΑΘΑΝΑΣΙΟΣ ΤΣΑΛΔΑΡΗΣ:Αναφέρατε.

ΚΟΣΜΑΣ ΣΦΥΡΙΟΥ: Αναφέρομαι σ' όλο το Ελληνικό 'Εθνος και θα έπρεπε αυτό τουλάχιστον να το σεβαστούμε.

ΣΤΑΥΡΟΣ ΔΗΜΑΣ : Πέστε ποιος ήταν;

ΚΟΣΜΑΣ ΣΦΥΡΙΟΥ: Με τον ιστορικό νόμο όλο το Εθνικό Κοινοβούλιο τον Οκτώβρη του 1947 κύρωσε την Συνθήκη των Παρισίων και στις 7 του Μάρτη του 1948 έγινε η επίσημη ενσωμάτωση μέσα σε ένα εθνικό παραλήρημα των κατοίκων των νησιών της Δωδεκανήσου.

Τώρα έχουν συμπληρωθεί πενήντα χρόνια από την υπογραφή της Συνθήκης των Παρισίων. Οι Δωδεκανήσιοι μαζί με ολόκληρο το Ελληνικό ' Εθνος στέλνουν το δικό τους αποφασιστικό πατριωτικό μήνυμα: Η ενσωμάτωση της Δωδεκανήσου στην Ελλάδα, στον Εθνικό Κορμό, ήταν η ιστορική δικαίωση των αγώνων και των θυσιών πολλών γενεών Ελλήνων Δωδεκανησίων και είμαστε αποφασισμένοι, εάν χρειασθεί, να θυσιαστούμε μέχρις ενός για να διαφυλάξουμε αυτήν τη δικαίωση για πάντα.

(Χειροκροτήματα από την πτέρυγα του ΠΑ.ΣΟ.Κ.)

Οι Δωδεκανήσιοι σήμερα διακηρύσσουν, ότι με την ενσωμάτωση δεν ενώθηκαν με την Ελλάδα μόνο τα νησιά. Ενώθηκαν και όλες ανεξαιρέτως οι βραχονησίδες επί των οποίων, με το πρωτόκολλο του 1932, η Τουρκία είχε αναγνωρίσει την Ιταλική κατοχή.

Με την ενσωμάτωση της Δωδεκανήσου στην Ελλάδα δεν ανέκτησε η Ελλάδα μόνο το χερσαίο νησιωτικό χώρο. Ανέκτησε και όλα τα δικαιώματα επί του θαλάσσιου και υποθαλάσσιου νησιωτικού χώρου, που προβλέπονται από το Διεθνές Δίκαιο της θάλασσας.

Με την ενσωμάτωση της Δωδεκανήσου στην Ελλάδα, η Χώρα μας ανέκτησε και όλα τα δικαιώματα επί του εναέριου χώρου, που προβλέπονται από το Διεθνές Δίκαιο και από την προ εξηκονταπενταετίας ελληνική νομοθεσία.

Οι Δωδεκανήσιοι σήμερα διακηρύσσουν μαζί με την Κυβέρνηση, με όλον τον πολιτικό κόσμο, με όλον τον Ελληνικό Λαό, ότι τα δικαιώματα αυτά είναι αδιαπραγμάτευτα.

Εδράζονται σε ιστορικό και πολιτισμικό υπόβαθρο χιλιετηρίδων. Εδράζονται σε νομικό υπόβαθρο ισχυρό, ακλόνητο, που το συνθέτουν οι διεθνείς συνθήκες και συμφωνίες. Οι Δωδεκανήσιοι αντιμετώπισαν τις πρόσφατες κρίσεις της νεότερης ιστορίας μας, μέχρι και αυτήν τη περυσινή κρίση στις ελληνικές βραχονησίδες 'Ιμια της Δωδεκανήσου, με ψυχραιμία και αποφασιστικότητα. Αντιμετωπίζουν τις νέες προκλήσεις, τις παραβιάσεις και τις παραβάσεις της Τουρκίας, με την ίδια πάντα αγέρωχη στάση. Eνός τμήματος του Eλληνικού Λαού, που γνωρίζει από εθνική ομοψυχία και ενότητα γιατί δεν γνώρισε εμφύλιο πόλεμο και πιστεύει βαθιά στην ανάγκη της εθνικής συνεννόησης. Γνωρίζει από αυθόρμητη και πειθαρχημένη συστράτευση με τις 'Ενοπλες Δυνάμεις, για διαφύλαξη της εδαφικής μας ακεραιότητας. Είναι ένας λαός, που έχει εμπιστοσύνη στη δημοκρατική πολιτική του ηγεσία, την οποία στηρίζει στους χειρισμούς της εθνικής στρατηγικής.

Παράλληλα οι Δωδεκανήσιοι δεν πτοούνται από τις απειλές και τις προκλήσεις της Τουρκίας. Εργάζονται και επενδύουν στον τόπο τους. Και ταυτόχρονα δικαίως διεκδικούν από τις κυβερνήσεις το μέγιστο δυνατό, για να προωθήσουν πιο αποτελεσματικά την ανάπτυξη, οικονομική, κοινωνική, πολιτιστική και εν τέλει τη δημογραφική ανάπτυξη, ώστε να θωρακιστεί απόλυτα ο ευαίσθητος νησιωτικός χώρος.

Η Πολιτεία ανταποκρίνεται. Βέβαια, η σημερινή συζήτηση δεν προσφέρεται για απαντήσεις σε αριθμούς, που επικαλέστηκαν προηγούμενοι ομιλητές. Τώρα, εκείνο το οποίο μπορούμε να συμφωνήσουμε όλοι μέσα στην Εθνική Αντιπροσωπεία είναι με την αισθητή αύξηση του Ακαθαρίστου Εθνικού Προϊόντος, η Πολιτεία να ανταποκρίνεται πολύ περισσότερο, γιατί η ανάπτυξη και οι επενδύσεις, τόσο του δημόσιου όσο και του ιδιωτικού τομέα στο νησιωτικό χώρο των Δωδεκανήσων και του Αιγαίου γενικά, αδιαμφισβήτητα αποτελούν προτεραιότητα της εθνικής μας στρατηγικής. Αποτελούν απόδειξη της επαγρύπνησης του Ελληνικού 'Εθνους, που επιδιώκει: δίκαιη και βιώσιμη λύση του εθνικού προβλήματος της Κύπρου, τη διαφύλαξη της εθνικής ακεραιότητας και την εμπέδωση της ειρήνης.

(Χειροκροτήματα απ'όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, σας παρακαλώ, να συμφωνήσετε να δοθεί για λίγα λεπτά ο λόγος στους παρόντες συναδέλφους Δωδεκανησίους Βουλευτές τον κ.Αναστάσιο Καραμάριο και το Βασίλειο Παπανικόλα. Ο τέταρτος των Δωδεκανησίων συναδέλφων κ.Σκανδαλίδης απουσιάζει στην Αμερική.

Συμφωνεί το Σώμα;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς το Σώμα συνεφώνησε.

Θέλω να ανακοινώσω επίσης στο Σώμα ότι τη συνεδρίασή μας παρακολουθούν ο Νομάρχης Δωδεκανήσου κ. Παρασκευάς.

(Χειροκροτήματα απ'όλες τις Πτέρυγες)

Ο Δήμαρχος Ρόδου και Πρόεδρος της Τοπικής 'Ενωσης Δήμων και Κοινοτήτων κ. Γιαννόπουλος.

(Χειροκροτήματα απ'όλες τις Πτέρυγες)

Και ο συνάδελφος στην προηγούμενη περίοδο της Βουλής κ.Αριστοτέλης Παυλίδης.

Σελίδα 4577 

 

(Χειροκροτήματα απ'όλες τις πτέρυγες)

Ο κ. Καραμάριος έχει το λόγο.

ΑΘΑΝΑΣΙΟΣ ΤΣΑΛΔΑΡΗΣ: Κύριε Πρόεδρε, σας παρακαλώ να μου δώσετε το λόγο μετά.

ΠΡΟΕΔΡΟΣ (Απόστολος Κακλαμάνης): Ναι, κύριε Πρόεδρε.

Ορίστε, κύριε Καραμάριε, έχετε το λόγο.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε της Βουλής των Ελλήνων, κυρίες και κύριοι Βουλευτές, τιμούμε σήμερα την πεντηκοστή επέτειο της ενσωμάτωσης της Δωδεκανήσου στη μητέρα Πατρίδα και για όλους εμάς τους Δωδεκανησίους και τους εκπροσώπους του λαού μας, του Νομάρχη και του Δημάρχου της Ρόδου που παρίσταται απόψε εδώ αποτελεί ιδιαίτερη χαρά και ικανοποίηση η τιμή που μας αποδίδετε με τη σημερινή ειδική συνεδρία της Βουλής των Ελλήνων. Σας ευχαριστούμε και είματε ευγνώμονες γι'αυτήν σας την εκδήλωση.

Αιώνες ξενικής υποδούλωσης και μακρόχρονης προσπάθειας των κατακτητών προς αφελληνισμό της Δωδεκανήσου δεν έκαμψαν ούτε κατ'ελάχιστον το εθνικό φρόνημα των κατοίκων της και τη βαθιά θρησκευτική τους προσήλωση στην Ορθόδοξη Εκκλησία. Η ψυχή των Δωδεκανησίων παρέμεινε αδούλωτη και στάθηκε καρτερικά όρθια απέναντι σε κάθε είδους επιβουλή της εθνικής τους συνείδησης.

Η πλούσια και πολύπλευρη λαϊκή παράδοση του κάθε νησιού και χωριού της Δωδεκανήσου διεφύλαξε σαν κόρη οφθαλμού τα πατροπαράδοτα ήθη και έθιμα, τους χορούς και τα τραγούδια, τις τοπικές διαλέκτους και συνήθειες που αποτελούν το συνεκτικό ιστό του παρελθόντος με το σήμερα και το αύριο της ιστορικής συνέχειας. 

Η δημιουργικότητα και εργατικότητα του δωδεκανησιακού λαού ξεπέρασε όλες τις δυσχέρειες του παρελθόντος και δημιούργησε το σημερινό ανθηρό και ζηλευτό επίπεδο οικονομικής και κοινωνικής πραγματικότητας.

Ο φετεινός εορτασμός δε σκιάζεται φυσικά από τα προηγούμενα χρόνια και την ανεκπλήρωτη λαχτάρα των αλύτρωτων Ελλήνων, αλλά και από την ανιστόρητη και προκλητική κηλίδα της νέας αμφισβήτησης των εθνικών μας δικαίων στα βόρεια σύνορα της Μακεδονίας και των τραγικών σημερινών καταστάσεων των Ελλήνων της Βορείου Ηπείρου.

Απόγονοι των Δωριέων εμείς οι Δωδεκανήσιοι παρακολουθούμε την μακραίωνη ιστορική πορεία του Ελληνισμού, συμμετέχουμε στον Τρωϊκό πόλεμο με επικεφαλής τον Τριπόλεμο, αναδεικνύουμε από την οικογένεια των Διαγορηδών Ολυμπιονίκες και εξυμνούμεθα από τις ωδές του Πινδάρου. Στο πάνθεον των επτά σοφών της αρχαιότητας σε περίοπτη θέση δεσπόζει ο Κλεόβουλος ο Λίνδιος.

Φιλοτεχνήσαμε τον Κολοσσό της Ρόδου, ένα από τα επτά θαύματα του κόσμου. 

Τον Ιπποκράτη τον πατέρα της ιατρικής γέννησε η Κως. 

Θεσπίσαμε το Ναυτικό Δίκαιο των Ροδίων, δημιουργώντας κανόνες Ναυτικού Δικαίου. 

Ιδρύσαμε αποικίες στην Κάτω Ιταλία.

Στις ρητορικές σχολές μας εμαθήτευσαν ο Καίσαρας, ο Κικέρωνας και τόσοι άλλοι επιφανείς άνδρες της Ρώμης. 

Αυτή η ιστορική και πολιτισμική μας κληρονομιά δε διαταράχθηκε ούτε και όταν οι Ιππότες κατέλαβαν τα νησιά της Δωδεκανήσου το 1309. Στα διακόσια δεκατρία χρόνια της ιπποτικής κατοχής, τίποτε δεν άλλαξε από την ελληνικότητα των νησιών μας ούτε η γλώσσα ούτε η θρησκεία.

Τα τετρακόσια χρόνια της τούρκικης σκλαβιάς που ακολούθησαν, οι σφαγές, οι διωγμοί και οι ατιμώσεις δεν επέφεραν καμία εθνολογική μεταβολή.

Ο Εμμανουήλ Ξάνθος από το νησί της Πάτμου προετοιμάζει μαζί με άλλους την εθνεγερσία του 1821. Η Κάσος με το ολοκαύτωμά της και τα άλλα νησιά μας πρωτοστατούν με τα καράβια τους στο θαλάσσιο αγώνα.

'Ομως, το 1912 η Ιταλία καταλαμβάνει τα Δωδεκάνησα προκειμένου να εξαναγκάσει την Τουρκία να της παραδώσει την Τριπολίτιδα. Ο Δωδεκανησιακός λαός περνάει στιγμές αγωνίας. Οι πάσης φύσης καταπιέσεις γίνονται πιο σκληρές, οι ανθρώπινες θυσίες αμέτρητες. 

Το 1943 οι Ιταλοί παραδίδουν τη στρατιωτική διοίκηση στους Γερμανούς και στις 8 Μαϊου 1945 στη Σύμη αναγκάζονται να παραδώσουν τη διοίκησή τους στις συμμαχικές δυνάμεις.

Ημέρα της λευτεριάς γλυκοχάραζε και στις 31 Μαρτίου 1947 παραδίδουν τη διοίκηση στο ναύαρχο Περικλή Ιωαννίδη. Η γαλανόλευκη υψώνεται με επισημότητα στο βωμό της πατρίδας της Ρόδου. Στις 9 Ιανουρίου 1948 δημοσιεύεται στην Εφημερίδα της Κυβερνήσεως ο ν.518 περί προσαρτήσεως της Δωδεκανήσου στη μητέρα Ελλάδα και στις 7 Μαρτίου 1948 με επικεφαλής τον βασιλέα Παύλο και τον τότε Πρωθυπουργό της Ελλάδος Κωνσταντίνο Τσαλδάρη γίνεται ο επίσημος εορτασμός της ενσωμάτωσης.

'Ολοι οι Δωδεκανήσιοι στεκόμεθα με ευλάβεια και σεβασμό μπροστά στις τόσες θυσίες εκείνων των Δωδεκανησίων που θυσιάστηκαν για τη δική μας ελευθερία.

Δεν είναι τώρα ώρα να απαριθμήσουμε τη συμβολή της Δωδεκανήσου στην καθ'όλα ανάπτυξη της Χώρας μας. 'Ολα τα μεταπελευθερωτικά χρόνια οι Δωδεκανήσιοι απέδειξαν και συνέχισαν με την ίδια άμιλλα, τη μεγάλη ιστορική αναδρομή των προγόνων τους.

Δεν είναι τυχαίο το γεγονός ότι η Δωδεκάνησος με τα 15 κατοικημένα νησιά της παρέμεινε με αμιγή και αναλλοίωτο τον Ελληνισμό της, φαινόμενο σπάνιο στην παγκόσμια ιστορία. 'Ομως, σήμερα που τα μέσα άμυνας είναι πολύ διάφορα εκείνων των παλαιών εποχών, για τη διατήρηση της εδαφικής ακεραιότητάς μας χρειάζεται μία άλλη πολιτική, μία πολιτική ρεαλιστική μεν, αλλά και δυναμική όχι μόνο στα μέσα πολεμικής άμυνας, αλλά δυναμικής πολεμικής στο χώρο των επιχειρημάτων και στο χώρο διεκδίκησης των δικαίων και κατοχυρωμένων διεθνών συνθηκών.

Εμείς, λοιπόν, οι Δωδεκανήσιοι, οι περήφανοι για τον πολιτισμό μας, την ανάπτυξη και την ιστορική μας διαδρομή δηλώνουμε προς όλους, ότι αυτήν την κληρονομιά μας και την ιστορία δε θα την υποστείλουμε ποτέ και με οποιεσδήποτε συνθήκες. Σας ευχαριστώ.

(Χειροκροτήματα απ' όλες τις πτέρυγες).

ΠΡΟΕΔΡΟΣ (Απόστολος Κακλαμάνης): Ο κ. Βασίλειος Παπανικόλας.

ΑΘΑΝΑΣΙΟΣ ΤΣΑΛΔΑΡΗΣ: Κύριε Πρόεδρε, σας έχω ζητήσει το λόγο.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, είπατε στο τέλος.

ΑΘΑΝΑΣΙΟΣ ΤΣΑΛΔΑΡΗΣ: Σας είπα να μιλήσω μετά τον κ. Καραμάριο.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΑΘΑΝΑΣΙΟΣ ΤΣΑΛΔΑΡΗΣ: Εξ άλλου θα είμαι σύντομος.

ΠΡΟΕΔΡΟΣ (Απόστολος Κακλαμάνης): Πάντοτε, κύριε Πρόεδρε, είσθε συντομότατος.

ΑΘΑΝΑΣΙΟΣ ΤΣΑΛΔΑΡΗΣ: Θα κάνω μια πρώτη παρατήρηση, γιατί με κατέχει συγκίνηση. 'Ημουν στο Παρίσι την εποχή εκείνη το 1947. Και ίσως να είμαι ο μόνος στην Αίθουσα που ήταν εκεί και έχω μια προσωπική συγκίνηση και εμπειρία. 

ΠΡΟΕΔΡΟΣ (Απόστολος Κακλαμάνης):Με τον Κωνσταντίνο Τσαλδάρη.

ΑΘΑΝΑΣΙΟΣ ΤΣΑΛΔΑΡΗΣ:Μάλιστα με τον Κωνσταντίνο Τσαλδάρη, για τον οποίο δεν αναφέρεται σχεδόν κανείς, πλην του κυρίου Καραμάριου, στην Αίθουσα αυτή. Φαίνεται ότι είναι κακό να αναφέρεται ο 'Ελλην Πρωθυπουργός.

Η πρώτη μου παρατήρηση σ' αυτά που είπε ο κ. Τσοβόλας, ο οποίος ανεκήρυξε την Πολιτική ηγεσία της εποχής εκείνης, του 1947, ανίκανη. Βεβαίως, είναι δικαίωμά του. Κανείς δεν μπορεί να του αφαιρέσει αυτό το δικαίωμα, όπως δικαίωμα δικό μου είναι να θεωρώ ανεπίτρεπτες τις εκφράσεις αυτές. Η πολιτική ηγεσία του 1947 είχε λαϊκή ψήφο, όπως έχουμε και εμείς, και απετελείτο από τον Κωνσταντίνο Τσαλδάρη, από το Γεώργιο Παπανδρέου, από το Σοφοκλή Βενιζέλο, από το Γεώργιο Καρτάλη και άλλους τινάς. Τώρα, κατά τι ήσαν ανίκανοι όλοι αυτοί οι άνθρωποι δεν το γνωρίζω.

ΠΡΟΕΔΡΟΣ (Απόστολος Κακλαμάνης): 'Ηταν και ο Σοφούλης. Αν, όμως, συνεχίσουμε να απαριθμούμε ...

Σελίδα 4578 

 

ΑΘΑΝΑΣΙΟΣ ΤΣΑΛΔΑΡΗΣ: Μάλιστα έχετε δίκαιο. Η δευτέρα παρατήρηση, κύριε Πρόεδρε, είναι ότι πρέπει να εμβαθύνουμε στην ιστορία πριν προβούμε σε αφορισμούς. Ποια ήταν τα Ελληνικά αιτήματα στη Συνδιάσκεψη των Παρισίων; Απλώς τρία: Σύνορα προς Βουλγαρία. Αναθεώρηση των συνόρων προς Βουλγαρία, είναι αυτό που απεκαλείτο τότε Ανατολική Ρωμυλία. Η Ελλάς δεν πρέπει να λησμονούμε ότι είχε υποστεί μία τριπλή κατοχή, Γερμανική, Ιταλική, Βουλγαρική. Το δεύτερο αίτημα ήταν η Βόρειος 'Ηπειρος, κύριε Πρόεδρε. Το τρίτο αίτημα ήταν τα Δωδεκάνησα. Στα δύο πρώτα αιτήματα, της Βουλγαρίας και Βορείου Ηπείρου, που είχαν περάσει τότε στην κολυμβήθρα τη Σταλινική, ηκούσθη από τη μεγάλη δύναμη της Σοβιετικής Ενώσεως "νιέτ". "Νιέτ", θα πει, όχι. Και απερρίφθησαν τα αιτήματα αυτά λόγω της σθεναράς στάσεως της Σοβιετικής Ενώσεως της εποχής εκείνης.

Το άλλο θέμα της Δωδεκανήσου, που δεν ενδιέφερε τη Σοβιετική 'Ενωση, ενδιέφερε την Ιταλία, εκεί υπήρξε το "ντα", δηλαδή σύμφωνοι. 'Ετσι μπόρεσε η Ελλάς να πάρει τα Δωδεκάνησα.

Θα έπρεπε να γνωρίζουμε αυτά τα απλά πράγματα πριν προχωρούμε σε αφορισμούς. Ευχαριστώ, κύριε Πρόεδρε.

(Χειροκροτήματα απ' όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θέλω να δώσω την εξής αυτονόητη εξήγηση. Η εκδήλωση αυτή είχε αυτό τον ειδικό χαρακτήρα που προσδιορίσαμε και όχι μιας συνεδριάσεως ανάλυσης των γεγονότων, των δεδομένων της εποχής εκείνης που θα χρειάζονταν ασφαλώς πολύ χρόνο πέραν του δεκαλέπτου ο οποίος απεφασίσθη και δεν ετηρήθη δυστυχώς σχεδόν από κανέναν απ' αυτούς που έλαβαν το λόγο. 

Από κει και πέρα η αναφορά σε ονόματα ασφαλώς αφήνει κενά. Αυτήν τη στιγμή έρχεται στη μνήμη μου ο Γεώργιος Μαύρος ο οποίος δεν είναι στη ζωή και ο Γιάννης Ζίγδης ο οποίος πολέμησε στο Σύνταγμα των Δωδεκανησίων. Και είμαι βέβαιος ότι παραλείπω πολλούς. Γι'αυτό, ο ίδιος και νομίζω ότι έτσι έπρεπε να κάνουμε όλοι, δεν έκανα προσωπικές αναφορές.

(Χειροκροτήματα απ' όλες τις πλευρές)

Ο κ. Βασίλειος Παπανικόλας έχει το λόγο.

ΒΑΣΙΛΕΙΟΣ ΠΑΠΑΝΙΚΟΛΑΣ: Κύριε Πρόεδρε, κυρίες και κύριοι συνάδελφοι, γιορτάζουμε, τιμούμε και θυμόμαστε αυτές τις μέρες το τέλος μιας μακράς και επώδυνης πορείας της ιστορίας στην εσχατιά αυτή του Αιγαίου, τα Δωδεκάνησά μας.

Η τελευταία μεγάλη νύκτα για τα νησιά μας αρχίζει το 1522 με την τουρκική υποδούλωση, φτάνει στο Μάη του 1912 που συντελείται εναλλαγή τυράννου, του φασισμού, ο οποίος μέλλει να τα δυναστεύει μέχρι την πτώση του το 1945. Θα μεσολαβήσουν δύο χρόνια Αγγλικής διοίκησης και θα επανέλθουν στον εθνικό κορμό πριν πενήντα ακριβώς χρόνια.

Του τέλους που γράφτηκε πριν πενήντα χρόνια, προηγήθηκε μια ιστορία ελληνική από τον καιρό που εμφανίζονται οι πρώτες ελληνικές φυλές στον Ελλαδικό χώρο, μια ιστορία που ταυτίζεται σε όλη τη χρονική διαδρομή της με τις τύχες του Ελληνισμού, στα χρόνια και της ελεύθερης δημιουργικής παρουσίας του, της ακμής, της παρακμής αλλά και της υποδούλωσής του.

Οι βράχοι αυτοί του Αιγαίου, τα μεγάλα και τα μικρά νησιά μας βάδισαν τους αιώνες ταυτισμένα με την κοινή ελληνική μοίρα. Από τη συμμετοχή στους Περσικούς πολέμους στην εκστρατεία του Μεγάλου Αλεξάνδρου, την υποδούλωση στους Ρωμαίους, τη συμμετοχή στη νέα ελληνική βυζαντινή αυτοκρατορία, τη Φραγκοκρατία, την Τουρκοκρατία, την Ιταλοκρατία. "Το αβρόν αδουλώτου φέγγος ελευθερίας", τμήμα του επιγράμματος του Κολοσσού της Ρόδου, δίνει το στίγμα αυτού του υπέροχου λαού που αιώνες σκλαβιάς δεν μπόρεσαν να του αποδυναμώσουν την ελληνική του εθνικότητα, την πολιτισμική του ταυτότητα και τη θρησκευτική του πίστη.

Θα ήταν ασέβεια στην ιστορία του τόπου μου αν προσπαθούσα στα λίγα λεπτά της ομιλίας αυτής να τη διατρέξω. Θα αδικούσα επίσης τους χιλιάδες νεκρούς ήρωες αν αναφερόμουν επιλεκτικά σε κάποιους απ' αυτούς. Θα μπορούσα, όμως, κλείνοντας, να μεταφέρω στην Εθνική Αντιπροσωπεία, αλλά και πέρα από το Αιγαίο, το μήνυμα ότι και σήμερα αυτός ο λαός, αυτοί οι Ακρίτες του ελληνισμού είναι αποφασισμένοι να διαφυλάξουν τα όσια και τα ιερά καταβάλλοντας αν χρειαστεί το ίδιο βαρύ τίμημα των ανά τους αιώνες πατέρων τους. Αυτό γιατί το "αβρόν αδουλώτου φέγγος ελευθερίας" παρέμεινε άσβεστο, μόνο με το αίμα και τις θυσίες των Δωδεκανησίων. Κανένας δε μας χάρισε τίποτε και σε κανένα δεν χαρίζουμε με το παραμικρό. Σας ευχαριστώ.

(Χειροκροτήματα απ' όλες τις Πτέρυγες)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, κλείνοντας αυτήν την ειδική συνεδρίαση ήθελα να προτείνω στο Σώμα να αποφασίσει και παρακαλώ για την έγκρισή σας, πρώτον, για τη συγκρότηση μιας ειδικής οργανωτικής επιτροπής από υπηρεσιακούς παράγοντες του Κοινοβουλίου, με επικεφαλής τον Γενικό Γραμματέα της Βουλής καθηγητή κ. Παναγιώτη Τζωρτζόπουλο, η οποία έχει ήδη μελετήσει μια σειρά εκδηλώσεων, οι οποίες θα τεθούν υπόψη μιας Διακομματικής Επιτροπής υπό την Προεδρία του Προέδρου της Βουλής και με συμμετοχή και των άλλων μελών του Προεδρείου για να προχωρήσουμε στην πραγματοποίησή τους και δεύτερον μετά την έγκρισή σας γι'αυτό το έργο να αποφασίσει το Σώμα και για τις δαπάνες που θα απαιτηθούν για κάθε μία απ' αυτές τις εκδηλώσεις οι οποίες θα λάβουν χώρα και στο εσωτερικό, ιδιαίτερα στο σύμπλεγμα των Δωδεκανήσων και στο εξωτερικό και οι οποίες θα έχουν ως αφετηρία αυτήν την ειδική συνεδρίαση και θα κλείσουν την 28η Οκτωβρίου αυτού του έτους, που είναι ημέρα κατά την οποία όπως ελέχθη ήδη ψηφίστηκε ο νόμος στη Βουλή των Ελλήνων για την ενσωμάτωση της Δωδεκανήσου στον εθνικό κορμό.

Εγκρίνεται η απόφαση αυτή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς το Σώμα ομόφωνα αποφάσισε την πραγματοποίηση των εκδηλώσεων που θα τεθούν υπόψει της Διακομματικής Επιτροπής καθώς και τις δαπάνες που θα απαιτηθούν για την 50 επέτειο της ενσωματώσεως της Δωδεκανήσου στον Εθνικό κορμό.

Σελίδα 4579 

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση. 

Υπουργείου Οικονομικών

Ψήφιση στο σύνολο του σχεδίου νόμου: "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

Κρατείται και θα ψηφιστεί στο σύνολο.

Υπουργείου Εθνικής Οικονομίας

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς". 

Κρατείται για να αρχίσει η συζήτησή του απόψε.

Υπουργείου Δικαιοσύνης

Μόνη συζήτηση επί της αρχής, των άρθρων και του συνόλου του σχεδίου νόμου: "Προστασία του ατόμου από την επεξεργασία δεδομένων προσωπικού χαρακτήρα".

Eρωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εργασίας και Κοινωνικών Ασφαλίσεων

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας εποχιακής απασχόλησης εργατικού δυναμικού μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Του αυτού Υπουργείου

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Σύμβασης κοινωνικής ασφάλειας μεταξύ της Ελληνικής Δημοκρατίας και του Καναδά και του Διοικητικού Κανονισμού εφαρμογής της".

Η Σύμβαση αυτή έχει ψηφιστεί ομοφώνως στη Διαρκή επιτροπή.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, να κρατηθεί γιατί θέλουμε να κάνουμε μερικές παρατηρήσεις.

ΠΡΟΕΔΡΟΣ (Απόστολος Κακλαμάνης): Καλώς. Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Πολιτισμού

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης".

Εδώ, κύριε Κόρακα, όπως είδα έχει επίσης το Κόμμα σας επιφυλάξεις.

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Επανερχόμαστε, λοιπόν, για την ψήφιση στο σύνολο του νομοσχεδίου του Υπουργείου των Οικονομικών: "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

Ο Υφυπουργός Οικονομικών κ. Χριστοδουλάκης έχει κάποιες φραστικές παρατηρήσεις;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικων): Μάλιστα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υφυπουργέ, έχετε το λόγο. O κ. Ρεγκούζας και ο κ. Τσετινές είναι παρόντες.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Ευχαριστώ, κύριε Πρόεδρε.

Στο άρθρο 13, στην παρ. 6, στον έβδομο στίχο, η φράση "παράγραφος 3", αντικαθίσταται με τη φράση "παράγραφος 4". Η διόρθωση αυτή προτείνεται λόγω της αναρίθμησης των παραγραφών.

Στο άρθρο 16, η παράγραφος 2 παραμένει ως είχε κατά την κατάθεση του νομοσχεδίου χωρίς καμία προσθήκη, διόρθωση και διαγράφεται η παράγραφος 3, που προστέθηκε κατά τη συζήτηση. Σε αυτό συμφωνεί και ο Υπουργός Δικαιοσύνης.

Στο άρθρο 18, σχετικά με τις υπερωρίες των συνεργατών Βουλευτών...

ΓΕΩΡΓΙΟΣ ΓΑΡΟΥΦΑΛΙΑΣ: Και των αστυνομικών.

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε!

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Οι αστυνομικοί δεν προβλέπονται στο νομοσχέδιο αυτό. Το νομοσχέδιο αφορά τους δημοσίους υπαλλήλους.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, σας παρακαλώ μην απαντάτε.

Κύριοι συνάδελφοι, λυπάμαι. Μοίρασα στην αρχή της Περιόδου αυτής τον Κανονισμό της Βουλής σε όλους σας. Θα πρέπει κάποτε να τον σεβαστούμε.

Ορίστε, κύριε Υφυπουργέ, συνεχίστε.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών: Ευχαριστώ, κύριε Πρόεδρε.

Στην παράγραφο 1, περίπτωση α', στον πέμπτο στίχο...

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης): Τι κατάσταση είναι αυτή, κύριοι συνάδελφοι;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): ...μετά τη λέξη "περιφέρειας" προστίθεται η λέξη "Βουλευτών".

Στο τέλος της περίπτωσης β' της ίδιας παραγράφου, διαγράφεται η φράση "και σε δημοσίους υπαλλήλους συνεργάτες Βουλευτών" και στον προτελευταίο στίχο της ίδιας περίπτωσης, όπως διαμορφώνεται μετά τη διαγραφή, μετά την παρένθεση (Ο.Ε.Ε), διαγράφεται το "κόμμα (,)" και προστίθεται η λέξη "και".

Στο τέλος της παραγράφου 3, διαγράφεται η "τελεία (.)" και προστίθεται η φράση "και προκειμένου περί γραφείων Βουλευτών με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών".

Στο άρθρο 22, στην παρ. 2, στο δεύτερο από το τέλος στίχο, το στοιχείο "β'" αντικαθίσταται με το στοιχείο "α'. Στον ίδιο στίχο, μετά τη λέξη "εδαφίου" προστίθεται η φράση "της περίπτωσης β'".

Σας ευχαριστώ, κύριε Πρόεδρε.

ΑΔΑΜ ΡΕΓΚΟΥΖΑΣ: Κύριε Πρόεδρε, σας παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ναι, κύριε Ρεγκούζα, αν έχετε κάποια παρατήρηση.

ΑΔΑΜ ΡΕΓΚΟΥΖΑΣ: Στο άρθρο 18, θα ήθελα να επαναλάβει ο κύριος Υφυπουργός, αν είναι δυνατόν, εκεί που λέει για τους συνεργάτες των Βουλευτών, πώς ακριβώς διατυπώθηκε, γιατί δεν το κατάλαβα.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υφυπουργέ, δώστε την εξήγηση. Πείτε σε ποιά σειρά ακριβώς, για να παρακολουθήσουν και οι συνάδελφοι.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Στην παρ. 1, της περίπτωσης α', στον πέμπτο στίχο, εκεί που λέει "και περιφέρειας", σβήνει η λέξη "και" και γίνεται "περιφέρειας" και προστίθενται οι λέξεις "και Βουλευτών".

ΠΡΟΕΔΡΟΣ (Απόστολος Κακλαμάνης): Επομένως, δε συντρέχει λόγος για την προσθήκη που έχει τεθεί στον έκτο στίχο προ του τέλους του άρθρου αυτού.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Μάλιστα.

ΠΡΟΕΔΡΟΣ (Απόστολος Κακλαμάνης): Αν θέλετε παρ-

Σελίδα 4580 

ακολουθήστε με: Στο άρθρο 18, στο στοιχείο α', στον πέμπτο στίχο πριν από τις λέξεις "της Γενικής Γραμματείας", προστίθενται η λέξη " Βουλευτών". Κατά συνέπεια, αυτό που έχει προστεθεί στον έκτο πριν από το τέλος στίχο αυτού του άρθρου, οι λέξεις, δηλαδή, "και σε δημοσίους υπαλλήλους συνεργάτες Βουλευτών" διαγράφεται, διότι δε χρειάζεται πλέον.

ΣΤΥΛΙΑΝΟΣ ΑΓΓΕΛΟΣ ΠΑΠΑΘΕΜΕΛΗΣ: Τώρα το καταλάβαμε.

ΑΔΑΜ ΡΕΓΚΟΥΖΑΣ: Μάλιστα, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε, έχετε το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, δεν έχω πρόχειρο το κείμενο, αλλα θα ήθελα να θυμίσω και στους κυρίους Υπουργους και στη Βουλή τη συζήτηση που έγινε. 

Μείναμε νομίζω σύμφωνοι, κύριε Υπουργέ της Εθνικής Οικονομίας, και με δική μου παρέμβαση ότι οι συνεργάτες των Βουλευτών πρέπει να έχουν ίσα δικαιώματα από πλευράς υπερωριών...

ΠΡΟΕΔΡΟΣ (Απόστολος Κακλαμάνης): Αυτό γίνεται ακριβώς. 

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Αυτό γίνεται πλήρως και απολύτως τώρα.

ΚΩΣΤΑΝΤΙΝΟΣ ΜΗΤΣΟΤΑΚΗΣ: 'Εχει καλώς.

ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κατ' αρχήν, θα ήθελα να κάνω μια παρατήρηση στην προσθήκη που έγινε για τους συνεργάτες των Βουλευτών. Θα έπρεπε μάλλον να μπει μετά τις λέξεις "των Υφυπουργών" και όχι μετά τις λέξεις "των Γενικών Γραμματέων Υπουργείων και Περιφέρειας". 

ΠΡΟΕΔΡΟΣ (Απόστολος Κακλαμάνης): 'Εχει δίκιο ο κ. Κόρακας. Εκεί που λέμε "των μελών του Υπουργικού Συμβουλίου, των Υφυπουργών" να μπει μετά "των Βουλευτών" και να μείνει η διάταξη όπως έχει.

ΣΤΡΑΤΗΣ ΚΟΡΑΚΑΣ: Θα ήθελα, κύριε Πρόεδρε, να διευκρινίσει ο παριστάμενος Υπουργός των Οικονομικών ότι αυτό αναφέρεται όχι μόνο στους δημοσίους υπαλλήλους που είναι αποσπασμένοι, αλλά σε όλους γενικά.

Τώρα, δεν κατάλαβα την προσθήκη που θέσατε στην παράγραφο 3 του άρθρου αυτού. Αφού καθορίζεται ο αριθμός των ωρών, γιατί θα πρέπει να πούμε εδώ πέρα "ο αριθμός των υπαλλήλων και των ωρών για κάθε υπάλληλο των υπηρεσιών"; Για ποιό λόγο; Εσείς λέτε ότι γίνεται με κοινή υπουργική απόφαση.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, εδώ η παράγραφος 3 λέει "ο αριθμός των υπαλλήλων και των ωρών για κάθε υπάλληλο των υπηρεσιών των προηγούμενων παραγράφων καθορίζεται με απόφαση του αρμοδίου Υπουργού...". Η διατύπωσή σας είναι "με απόφαση του Υπουργού Οικονομικών και του αρμοδίου Υπουργού";

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Πρόεδρε, επειδή αυτές οι υπερωρίες ...

ΠΡΟΕΔΡΟΣ (Απόστολος Κακλαμάνης): Μην κάνετε επεξηγήσεις. Πείτε μας για να καταλάβουμε.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Στο τέλος, διαγράφεται η τελεία και τίθεται η φράση "και προκειμένου περί γραφείων Βουλευτών με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών". Είναι τεχνικής φύσεως.

ΠΡΟΕΔΡΟΣ (Απόστολος Κακλαμάνης): Είναι προφανές ότι κάθε Υπουργός ανάλογα με τις πιστώσεις του Υπουργείου του καθορίζει τις ώρες κ.λπ. Για τους συνεργάτεςτων Βουλευτών, επειδή αυτοί προέρχονται από διάφορους φορείς είτε του Δημοσίου είτε Νομικών Προσώπων, οι οποίοι και βαρύνονται τελικώς με τις αντίστοιχες ώρες, πρέπει να ρυθμίζεται με κοινή απόφαση.

ΣΤΡΑΤΗΣ ΚΟΡΑΚΑΣ: Το ερώτημά μου εκτός απ' αυτό, κύριε Πρόεδρε, είναι ως προς τον καθορισμό των ωρών. Γιατί είναι γεγονός -δε σας λέω τίποτε καινούριο- ότι απ' όλους αυτούς που αναφέρονται στην παράγραφο 1 εδάφιο α' αυτοί που κάνουν τις περισσότερες ώρες -δεν υποτιμώ την προσφορά κανενός- είναι αυτοί που εργάζονται στα γραφεία των Βουλευτών. Φοβάμαι πολύ ότι μ' αυτή τη διευκρίνιση που κάνετε, μπορεί να βγει απόφαση και να πει "και είκοσι ώρες το μήνα για τους συνεργάτες των Βουλευτών".

Γιατί, για την κάθε κατηγορία θα υπάρχει ειδική υπουργική απόφαση. Δεν ξέρω, θέλω μία δικλείδα ασφαλείας, επειδή δε θα έχουμε τη δυνατότητα μετά να το κουβεντιάσουμε στη Βουλή.

ΠΡΟΕΔΡΟΣ (Απόστολος Κακλαμάνης): Δε νομίζω ότι υπάρχει θέμα, κύριε συνάδελφε, διότι αυτές οι αποφάσεις εκδίδονται με ένα χαρακτήρα γενικής εφαρμογής. Δε γίνεται διάκριση μεταξύ ενός Βουλευτού της μίας ή της άλλης περιφέρειας, του ενός ή του άλλου Κόμματος.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ορθώς.

ΣΤΡΑΤΗΣ ΚΟΡΑΚΑΣ: Tην τελευταία τροποποίηση που έκανε ο κύριος Υπουργός δεν πρόλαβα να τη συλλάβω.

ΠΡΟΕΔΡΟΣ (Απόστολος Κακλαμάνης): Η οποία πού αναφέρεται;

ΣΤΡΑΤΗΣ ΚΟΡΑΚΑΣ: Δε θυμάμαι.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Μία στιγμή, κύριε Γικόνογλου. 

Ο κύριος Υπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Στο άρθρο 22 στην παράγραφο 2, στο δεύτερο από το τέλος στίχο, το στοιχείο "β'" αντικαθίσταται με το στοιχείο "α'". Αυτό είναι τεχνικής φύσεως, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Και προστίθεται μετά τη λέξη εδάφιο της περίπτωσης "β'".

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Ακριβώς. Μετά τη λέξη "εδαφίου", προστίθεται η φράση "της περίπτωσης β'".

ΠΡΟΕΔΡΟΣ (Απόστολος Κακλαμάνης): Καλώς.

Ορίστε, κύριε Γικόνογλου, έχετε το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, αυτές οι κοινές αποφάσεις Υπουργών με έχουν βάλει να έχω επιφυλάξεις πολλές. Σ' αυτήν την Αίθουσα εδώ ψηφίσαμε τον νόμο 2346/95 όπου αναφερόμασταν στους συνεργάτες αστυνομικούς των Βουλευτών. Και δώσαμε 120 ημέρες το χρόνο εκτός έδρας με την προϋπόθεση ότι θα έβγαινε κοινή απόφαση του Υπουργού Δημόσιας Τάξης και Οικονομικών. Αυτή η απόφαση μέχρι σήμερα δεν έχει βγει ποτέ και κανένας από τους αστυνομικούς μας δεν πληρώνεται. Μήπως αποφασίζοντας για κοινή απόφαση δεν θα βγει ποτέ; Να το δούμε και αυτό, παρακαλώ πολύ. Να έχουμε τις επιφυλάξεις μας. Γιατί λέμε για αποφάσεις και αυτές δε βγαίνουν ποτέ.

ΠΡΟΕΔΡΟΣ (Απόστολος Κακλαμάνης): Δεν είναι αυτό το θέμα.

Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ Κύριε Πρόεδρε, ήθελα να διευκρινιστεί. Ασφαλώς οι κοινές αποφάσεις, που θα βγαίνουν μετά, θα ρυθμίζουν τις λεπτομέρειες και πραγματικά τις κατανοώ, γιατί στον ευρύτερο δημόσιο τομέα είναι διαφορετικά τα ωρομίσθια και πράγματι να υπάρξει αυτή η διευκρίνιση για να υπάρχει και ισότητα μεταξύ των συνεργατών. Ωστόσο, όμως, θα ήθελα να διευκρινιστεί, αν μέσα στις κοινές αποφάσεις αυτές, θα συμπεριλαμβάνονται και οι μετακλητοί υπάλληλοι που επιβαρύνουν τον Προϋπολογισμό της Βουλής, με κοινή απόφαση Προέδρου Βουλής κ.λπ. πρώτον και δεύτερον αν μέσα εδώ μπορούν να ενταχθούν -και νομίζω ότι μπορούν, αν ο κύριος Υπουργός μας το διαβεβαιώσει- και οι αστυνομικοί. Σε ενάντια περίπτωση, εάν δε γίνεται να συμπεριληφθούν εδώ μέσα οι αστυνομικοί, θα παρακαλούσα πάρα πολύ τον Υπουργό Εθνικής Οικονομίας που παρευρίσκεται, να δεσμευτεί στη Βουλή, ότι αυτό το θέμα αμέσως, μέσα στο μήνα, δεν ξέρω σε πόσο χρονικό διάστημα, θα ρυθμιστεί και αυτό, για να

Σελίδα 4581 

αποδοθεί πραγματικά δικαιοσύνη σ' αυτούς τους ανθρώπους, που ενδεχόμενα να πραγματοποιούν περισσότερες υπερωρίες απ' ό,τι οι υπόλοιποι συνεργάτες.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, σ' ό,τι αφορά τον έναν υπάλληλο τον οποίο δίδει η Βουλή στους Βουλευτές, πράγματι αμείβεται με τον κατώτερο μισθό της συλλογικής σύμβασης υπαλλήλων γραφείων των ιδιωτικών επιχειρήσεων.

ΜΟΣΧΟΣ ΓΙΚΟΝΟΓΛΟΥ: Είναι ο χειρότερος που υπάρχει.

ΠΡΟΕΔΡΟΣ (Απόστολος Κακλαμάνης): Αυτό είναι θέμα της Βουλής και πρέπει να δούμε όντως διότι είναι απαράδεκτη η αμοιβή που δίδεται στους ανθρώπους αυτούς.

Τώρα σ' ό,τι αφορά τους αστυνομικούς, - γιατί η συνεδρίαση μας είναι δημόσια και πρέπει να γνωρίζει ο κόσμος- υπάρχει ένας αστυνομικός τον οποίο έδωσε στον κάθε Βουλευτή, μετά την απόπειρα δολοφονίας του συναδέλφου μας Ελευθέριου Παπαδημητρίου, ο παριστάμενος και τότε πρωθυπουργός κ. Μητσοτάκης για την ολοήμερη φύλαξη του Βουλευτή, ο οποίος είναι εδώ, είναι στην επαρχία και εκεί πρέπει, κύριε Υπουργέ, με τον Υπουργό Δημόσιας Τάξης να αντιμετωπιστεί αυτό το θέμα.

ΜΟΣΧΟΣ ΓΙΚΟΝΟΓΛΟΥ: Να υπογραφεί η απόφαση δε χρειάζεται τίποτα άλλο.

ΠΡΟΕΔΡΟΣ(Απόστολος Κακλαμάνης): Είναι δυνατή η έκδοση της αποφάσεως αυτής από τον Υπουργό Δημόσιας Τάξης, διότι άλλως πραγματικά οι Βουλευτές θα ήθελαν να τους αποδεσμεύσετε αυτούς τους ανθρώπους. Δεν έχει νόημα αν πρόκειται να γυρίζουν σε πόλεις και χωριά με τη συνήθη...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ(Απόστολος Κακλαμάνης): Ορίστε κύριε Πρόεδρε, έχετε το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, θα ήθελα και εγώ να συνηγορήσω για την πρόταση αυτή που είναι απόλυτα σωστή και νομίζω πρέπει η Κυβέρνηση να δεχθεί και να πω και στον κύριο Υπουργό των Οικονομικών και κάτι άλλο: Οι αστυνομικοί σήμερα δεν παίρνουν ούτε τις υπερωρίες, ούτε τα εκτός έδρας, αυτά τα οποία δικαιούνται. Είναι κάτι το οποίο θα πρέπει να το δείτε, κύριε Υπουργέ. Γενικά επί χρόνια έχουν να πάρουν υπερωρίες και εκτός έδρας τα οποία δικαιούνται τα τελευταία χρόνια. Δεν είναι σωστό. Καλό είναι μια που θέτουμε τα θέματα τώρα και βάζουμε το δάκτυλο στον τύπο των ήλων να το δείτε. 

ΠΡΟΕΔΡΟΣ(Απόστολος Κακλαμάνης): Κύριε Υπουργέ, δώστε μας μια απάντηση για να προχωρήσουμε στην ψήφιση του νομοσχεδίου.

ΓΙΑΝΝΟΣ ΠΑΠΑΝΤΩΝΙΟΥ(Υπ. Εθνικής Οικονομίας και Οικονομικών): Θέλω κατ' αρχήν να διευκρινίσω ότι στο παρόν νομοσχέδιο, το οποίο αφορά μόνο δημοσίους υπαλλήλους, δεν μπορούν να αντιμετωπισθούν θέματα που αφορούν αστυνομικούς, οποιοδήποτε θέμα. Δέχομαι, όμως, ότι υπάρχει ζήτημα το οποίο θα αντιμετωπίσω και σε εύθετο χρόνο μπορεί να επανέλθουμε....

ΜΟΣΧΟΣ ΓΙΚΟΝΟΓΛΟΥ: Κύριε Υπουργέ, υπάρχει νόμος. Βγάλτε την απόφαση.

ΓΙΑΝΝΟΣ ΠΑΠΑΝΤΩΝΙΟΥ(Υπ. Εθνικής Οικονομίας και Οικονομικών): Και πριν ψηφίσουμε, κύριε Πρόεδρε, πριν τη λέξη "Βουλευτών" που προστίθεται στην περίπτωση α' να μπει και το άρθρο "των" να γίνει, δηλαδή, "των Βουλευτών". Το λέω για τις υπηρεσίες της Βουλής.

ΠΡΟΕΔΡΟΣ(Απόστολος Κακλαμάνης): Σε αυτό που είπε ο κ. Γικόνογλου, κύριε Παπαντωνίου, τι έχετε να πείτε;

ΓΙΑΝΝΟΣ ΠΑΠΑΝΤΩΝΙΟΥ(Υπ. Εθνικής Οικονομίας και Οικονομικών): Θα το εξετάσουμε, δεν το γνωρίζω.

ΠΡΟΕΔΡΟΣ(Απόστολος Κακλαμάνης): Είναι νομοθετημένη αυτή η πρόβλεψη. Αρκεί εσείς και ο Υπουργός Δημόσιας Τάξης να υπογράψετε αυτήν την απόφαση.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ(Απόστολος Κακλαμάνης): Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να πω ότι η τελευταία παρέμβαση του κυρίου Υπουργού, μου έβαλε την εξής υποψία και θέλω να με βοηθήσετε, επειδή είναι πολύ σημαντικό.

Είπε ο κύριος Υπουργός -και έτσι είναι- ότι ο νόμος αυτός αφορά στους δημόσιους υπαλλήλους. 'Ομως, οι συνεργάτες των Βουλευτών, αυτοί που πολύ καλά είπατε ότι αμείβονται με το χαμηλότερο μισθό ... κ.λπ. δεν είναι δημόσιοι υπάλληλοι. Θα πρέπει λοιπόν ή να μπει κάποια διευκρίνιση στο νόμο ότι συμπεριλαμβάνονται και οι τάδε κατηγορίες, συνεργάτες των Βουλευτών ή να βρεθεί κάποια λύση άλλη, γιατί φοβάμαι, ότι το Ελεγκτικό Συνέδριο ή κάποια άλλη αρχή θα προτάξει βέτο.

'Ετσι, λοιπόν, πρέπει, σ' αυτό το νομοσχέδιο να διευκρινιστεί ότι κατ' εξαίρεση -ή δεν ξέρω πως- αναφερόμαστε και σ' αυτούς τους υπαλλήλους.

ΠΡΟΕΔΡΟΣ(Απόστολος Κακλαμάνης): Δεν είναι απαραίτητο, αλλά νομίζω ότι ο Υπουργός, όταν θα εκδώσει τη σχετική εγκύκλιο, θα το διευκρινίσει αυτό.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ(Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Γεωργακόπουλος έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, μόνο μια διευκρίνιση:

'Οπως διατυπώνεται τώρα το συγκεκριμένο άρθρο, συμπεριλαμβάνονται και οι μετακλητοί υπάλληλοι που έχουμε εμείς, γιατί με τη διευκρίνιση που ειπώθηκε φοβάμαι ότι θα μπερδευτεί το πράγμα γιατί μιλάει για τους υπαλλήλους που εξυπηρετούν τα γραφεία των Βουλευτών. Οι υπάλληλοι αυτοί οι μετακλητοί της Βουλής που έχουμε εμείς, είναι άνθρωποι οι οποίοι εξυπηρετούν τα γραφεία μας.

ΠΡΟΕΔΡΟΣ(Απόστολος Κακλαμάνης): 'Οχι, κύριε συνάδελφε, διότι διέπεται από ειδικό καθεστώς η πρόσληψη των ανθρώπων αυτών. 

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Να διευκρινιστεί τότε γιατί θα είναι πέρα για πέρα άδικο, οι λιγότερο αμειβόμενοι να μείνουν εκτός. 

ΠΡΟΕΔΡΟΣ(Απόστολος Κακλαμάνης): Επαναλαμβάνω ότι δεν είναι θέμα του νόμου αυτού, είναι θέμα της Βουλής, του Κανονισμού της, των αποφάσεων που εκδίδει ο Πρόεδρος της Βουλής. Δεν είναι θέμα αυτού του νόμου.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Τότε, κύριε Πρόεδρε, θα πρέπει να δεσμευθείτε σεις απέναντι στο Σώμα, εφ' όσον επενέβητε, για να λυθεί το θέμα αυτό.

ΠΡΟΕΔΡΟΣ(Απόστολος Κακλαμάνης): Κοιτάξτε, εγώ όπως ξέρετε δε δεσμεύομαι ποτέ και για τίποτα, διότι δε θέλω ποτέ να γίνομαι ανακόλουθος, που ίσως μια σπουδή στη δέσμευση να εγκυμονεί έναν τέτοιο κίνδυνο. Και αυτό είναι ευρύτατα γνωστό. Μπορούν να σας το πουν και οι συνάδελφοί μου της Β' περιφέρειας Αθηνών.

Κύριοι συνάδελφοι, εισερχόμαστε στην ψήφιση του νομοσχεδίου.

Ερωτάται το Σώμα: Γίνεται δεκτό το νομοσχέδιο και στο σύνολο με τις φραστικές αυτές τροποποιήσεις που έκανε ο κύριος Υπουργός;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΓΕΩΡΓΙΟΣ ΓΑΡΟΥΦΑΛΙΑΣ: Κατά πλειοψηφία.

ΠΡΟΕΔΡΟΣ(Απόστολος Κακλαμάνης): Το νομοσχέδιο έγινε δεκτό, κατά πλειοψηφία και στο σύνολο με τις τροποποιήσεις που έκανε ο κύριος Υπουργός.

Συνεπώς το νομοσχέδιο του Υπουργείου Οικονομικών "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις" έγινε δεκτό, κατά πλειοψηφία, σε μόνο συζήτηση κατ' αρχήν, κατ' άρθρον και στο σύνολο και έχει ως εξής:

Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις

'Άρθρο 1

'Έκταση εφαρμογής

Στις διατάξεις του νόμου αυτού υπάγονται οι μόνιμοι και
Σελίδα 4582 

δόκιμοι πολιτικοί υπάλληλοι:

α) του Δημοσίου,

β) της Γραμματείας των Δικαστηρίων και Εισαγγελιών, των Εμμίσθων Υποθηκοφυλακείων και Κτηματολογικών Γραφείων της χώρας,

γ) των οργανισμών τοπικής αυτοδιοίκησης (Ο.Τ.Α.) και λοιπών νομικών προσώπων δημοσίου δικαίου (Ν.Π.Δ.Δ.).

2. Δεν υπάγονται στις διατάξεις του παρόντος νόμου:

α) το διδακτικό προσωπικό των ανωτάτων και τεχνολογικών εκπαιδευτικών ιδρυμάτων (Α.Ε.Ι., Τ.Ε.Ι.),

β) το κύριο προσωπικό του Νομικού Συμβουλίου του Κράτους,

γ) οι υπάλληλοι του διπλωματικού κλάδου του Υπουργείου Εξωτερικών, καθώς και οι υπάλληλοι της Ειδικής Νομικής Υπηρεσίας και της Ειδικής Νομικής Υπηρεσίας Ευρωπαϊκών Κοινοτήτων του ίδιου Υπουργείου,

δ) οι γιατροί του Εθνικού Συστήματος Υγείας (Ε.Σ.Υ.) και

ε) κατηγορίες πολιτικών υπαλλήλων που δεν εμπίπτουν ευθέως στις διατάξεις του ν.1505/1984 (ΦΕΚ 194 Α'), όπως τροποποιήθηκαν με το ν.1810/1988 (ΦΕΚ 223 Α').

'Αρθρο 2

Μισθολογική εξέλιξη υπαλλήλων

1. Το προσωπικό του προηγούμενου άρθρου εξελίσσεται, ανεξάρτητα από το βαθμό που κάθε φορά έχει, σε μισθολογικά κλιμάκια, όπως αυτά ορίζονται στο άρθρο 3 του νόμου αυτού.

2. Σε κάθε μισθολογικό κλιμάκιο αντιστοιχεί ο ίδιος βασικός μισθός. Οι υπάλληλοι που έχουν το ίδιο μισθολογικό κλιμάκιο δικαιούνται το βασικό μισθό που αντιστοιχεί σ' αυτό, ανεξάρτητα από τον κλάδο στον οποίο ανήκει η θέση τους.

'Αρθρο 3

Μισθολογικά κλιμάκια

1. Τα μισθολογικά κλιμάκια (Μ.Κ.) των υπαλλήλων όλων των κατηγοριών (Π.Ε., Τ.Ε., Δ.Ε., Υ.Ε.) ορίζονται σε τριάντα έξι (36) και οι υπάλληλοι της κάθε κατηγορίας εξελίσσονται σε δεκαοκτώ (18) μισθολογικά κλιμάκια ως εξής:

α. Οι υπάλληλοι της κατηγορίας Υποχρεωτικής Εκπαίδευσης (Υ.Ε.) με εισαγωγικό το 36ο Μ.Κ. και καταληκτικό το 19ο Μ.Κ..

β. Οι υπάλληλοι της κατηγορίας Δευτεροβάθμιας Εκπαίδευσης (Δ.Ε.) με εισαγωγικό το 29ο Μ.Κ. και καταληκτικό το 12ο Μ.Κ..

γ. Οι υπάλληλοι της κατηγορίας Τεχνολογικής Εκπαίδευσης (Τ.Ε.) με πτυχίο ή δίπλωμα Τεχνολογικού Εκπαιδευτικού Ιδρύματος ή ισότιμο σχολών ημεδαπής ή αλλοδαπής, με εισαγωγικό το 21ο Μ.Κ. και καταληκτικό το 4ο Μ.Κ..

δ. Οι υπάλληλοι της κατηγορίας Πανεπιστημιακής Εκπαίδευσης (Π.Ε.) με πτυχίο ή δίπλωμα Ανώτατου Εκπαιδευτικού Ιδρύματος (Α.Ε.Ι.) ημεδαπής ή ισότιμο σχολών αλλοδαπής, με εισαγωγικό το 18ο Μ.Κ. και καταληκτικό το 1ο Μ.Κ.

2. Οι υπάλληλοι που υπηρετούν κατά την έναρξη ισχύος του νόμου αυτού και ανήκουν στις κατηγορίες:

α. Δ.Ε. και έχουν πτυχίο μέσων τεχνικών σχολών που καταργήθηκαν με το ν. 576/1977 (ΦΕΚ 102 Α') εξελίσσονται στα Μ.Κ. με εισαγωγικό το 27ο και καταληκτικό το 10ο.

β. Τ.Ε. ή Π.Ε., χωρίς πτυχίο ή δίπλωμα Τεχνολογικού Εκπαιδευτικού Ιδρύματος (Τ.Ε.Ι.) ή Α.Ε.Ι., αντίστοιχα, ή ισότιμο με αυτά, εξελίσσονται στα Μ.Κ. με εισαγωγικό το 27ο και καταληκτικό το 10ο.

3. Ειδικά οι υπάλληλοι:

α. Της κατηγορίας Τ.Ε. με πτυχίο ή δίπλωμα πλήρους τετραετούς φοίτησης εξελίσσονται στα Μ.Κ. με εισαγωγικό το 20ό και καταληκτικό το 3ο.

β. Της κατηγορίας Π.Ε. με πτυχίο ή δίπλωμα με διάρκεια πλήρους πενταετούς φοίτησης εξελίσσονται στα Μ.Κ. με εισαγωγικό το 16ο και καταληκτικό το 1ο, και με πτυχίο πλήρους εξαετούς φοίτησης με εισαγωγικό το 15ο και καταληκτικό το 1ο.

4. Τα εισαγωγικά και καταληκτικά Μ.Κ. του εκπαιδευτικού προσωπικού της πρωτοβάθμιας και δευτεροβάθμιας εκπαίδευσης ορίζονται, ανάλογα με τον κλάδο που ανήκουν, ως εξής:

α. Πρωτοβάθμιας Εκπαίδευσης (προσχολικής αγωγής και δημοτικής εκπαίδευσης). Εισαγωγικό το 18ο Μ.Κ. και καταληκτικό το 1ο Μ.Κ..

β. Δευτεροβάθμιας Εκπαίδευσης:

αα) Κλάδων ΠΕ1 - ΠΕ20, εισαγωγικό το 18ο Μ.Κ. και καταληκτικό το 1ο Μ.Κ. και προκειμένου για πτυχιούχους ή διπλωματούχους τμημάτων Α.Ε.Ι. πενταετούς ή εξαετούς φοίτησης εισαγωγικό το 16ο ή 15ο, αντίστοιχα, και καταληκτικό το 1ο.

ββ) Κλάδου ΤΕ1 εισαγωγικό το 22ο και καταληκτικό το 5ο και

γγ) Κλάδου ΔΕ1 εισαγωγικό το 26ο και καταληκτικό το 9ο.

'Αρθρο 4

Μισθολογικό κλιμάκιο εισόδου στην Υπηρεσία

1. Ο διοριζόμενος εισέρχεται στην Υπηρεσία με το εισαγωγικό μισθολογικό κλιμάκιο του κλάδου στον οποίο ανήκει η θέση που διορίζεται.

2. 'Οπου από τις ισχύουσες ειδικές οργανικές διατάξεις προβλέπεται η πλήρωση της θέσης προϊσταμένου οργανικής μονάδας με απευθείας διορισμό, ο διοριζόμενος στη θέση αυτή εισέρχεται στην Υπηρεσία με το μισθολογικό κλιμάκιο του οικείου κλάδου, το οποίο αντιστοιχεί στα έτη υπηρεσίας του βαθμού της θέσης που διορίζεται.

3. Οι διατάξεις της προηγούμενης παραγράφου εφαρμόζονται και για τις διαβαθμισμένες βαθμολογικά ή μισθολογικά θέσεις μετακλητών ή με θητεία υπαλλήλων, με την επιφύλαξη της ισχύος των διατάξεων του άρθρου 33 του ν.1558/1985 (ΦΕΚ 137 Α').

'Αρθρο 5

Χρόνος μισθολογικής εξέλιξης

1. Για τη μισθολογική εξέλιξη των υπαλλήλων όλων των κλάδων, από κατώτερο σε ανώτερο μισθολογικό κλιμάκιο, απαιτείται υπηρεσία ως εξής:

α. Για την απονομή του αμέσως επόμενου μετά το εισαγωγικό Μ.Κ. υπηρεσία ενός (1) έτους στο εισαγωγικό Μ.Κ..

β. Για την απονομή όλων των επόμενων μισθολογικών κλιμακίων, υπηρεσία δύο (2) ετών σε κάθε μισθολογικό κλιμάκιο.

2. Για την, κατά την προηγούμενη παράγραφο, μισθολογική εξέλιξη λαμβάνεται υπόψη ο χρόνος υπηρεσίας που ορίζεται στο άρθρο 17 του νόμου αυτού.

'Αρθρο 6

Τρόπος μισθολογικής εξέλιξης

1. Για τη μισθολογική εξέλιξη υπαλλήλων από κατώτερο μισθολογικό κλιμάκιο στο αμέσως ανώτερο, απαιτείται να έχει συμπληρωθεί ο καθορισμένος χρόνος υπηρεσίας στο κατώτερο μισθολογικό κλιμάκιο.

Κατ' εξαίρεση, απαιτείται και σύμφωνη γνώμη του Υπηρεσιακού Συμβουλίου, στις περιπτώσεις που έχει επιβληθεί στον υπάλληλο πειθαρχική ποινή, σύμφωνα με τις ισχύουσες διατάξεις, ή υπάρχει ποινική καταδίκη σε σχέση με την εκτέλεση των καθηκόντων του, ή όταν από τις εκθέσεις αξιολόγησης και επιθεώρησης ή και λοιπά στοιχεία του προσωπικού μητρώου του προκύπτουν αμφιβολίες για το κατά πόσο ανταποκρίνεται ικανοποιητικά στα καθήκοντα και τις υποχρεώσεις του στην υπηρεσία ή η συμπεριφορά του προς τους πολίτες κατά την εκτέλεση της υπηρεσίας δεν είναι η πρέπουσα.

Στην περίπτωση που το Υπηρεσιακό Συμβούλιο δεν συμφωνεί για τη χορήγηση του επόμενου μισθολογικού κλιμακίου, ο υπάλληλος επανακρίνεται μετά δύο έτη από τότε που συμπλήρωσε τον απαιτούμενο χρόνο στο μισθολογικό κλιμάκιο που έχει. Αν και πάλι δεν χορηγηθεί το επόμενο μισθολογικό κλιμάκιο, η κρίση επαναλαμβάνεται κάθε φορά μετά δύο έτη 

Σελίδα 4583 

από την προηγούμενη κρίση.

2. Η κατά την προηγούμενη παράγραφο εξέλιξη του υπαλλήλου γίνεται με πράξη του αρμόδιου για το διορισμό οργάνου, που δεν δημοσιεύεται στην Εφημερίδα της Κυβερνήσεως, με την επιφύλαξη της ισχύος των διατάξεων του άρθρου 3 του ν. 2303/1995 (ΦΕΚ 80 Α'). 

3. Η εξέλιξη θεωρείται ότι συντελείται από την ημέρα συμπλήρωσης του χρόνου υπηρεσίας, σύμφωνα με τις διατάξεις του άρθρου 5 του νόμου αυτού, πλην των περιπτώσεων του δεύτερου εδαφίου της παραγράφου 1 του παρόντος άρθρου, για τις οποίες η εξέλιξη θεωρείται ότι συντελείται από την ημέρα συμπλήρωσης της διετίας για τη θετική κρίση του οικείου Υπηρεσιακού Συμβουλίου για τη χορήγηση του επόμενου μισθολογικού κλιμακίου.

'Αρθρο 7

Τακτικές αποδοχές μισθολογικών κλιμακίων

1. Οι τακτικές αποδοχές του κάθε μισθολογικού κλιμακίου αποτελούνται από το βασικό μισθό και τα τακτικά επιδόματα.

2. Ο μηνιαίος βασικός μισθός του Μ.Κ. 36 ορίζεται στις εκατόν δέκα χιλιάδες (110.000) δραχμές από 1.1.1997.

Ο μηνιαίος βασικός μισθός όλων των άλλων Μ.Κ. προκύπτει με πρόσθεση στο αμέσως προηγούμενο Μ.Κ. του ποσού που προκύπτει από τον πολλαπλασιασμό του ανωτέρω βασικού μισθού με το συντελεστή 0,027. Το προστιθέμενο ποσό στρογγυλοποιείται στην πλησιέστερη εκατοντάδα.

3. Ο μηνιαίος βασικός μισθός της θέσης του Γενικού Διευθυντή προσδιορίζεται με πολλαπλασιασμό του βασικού μισθού του Μ.Κ. 36 με συντελεστή δύο και δύο δέκατα (2,2).

 

'Αρθρο 8

Τακτικά επιδόματα

Πέρα από το βασικό μισθό του κάθε μισθολογικού κλιμακίου, όπως αυτός ορίζεται στο προηγούμενο άρθρο, χορηγούνται και τα εξής τακτικά επιδόματα, κατά μήνα:

1. Επίδομα Χρόνου Υπηρεσίας: Ορίζεται σε ποσοστό τέσσερα τοις εκατό (4%) με τη συμπλήρωση ενός (1) έτους υπηρεσίας, προσαυξανόμενο στη συνέχεια ανά διετία από τη χορήγηση του ποσοστού αυτού και για δεκατέσσερις (14) διετίες κατά τέσσερις (4) ποσοστιαίες μονάδες και μέχρι συνολικού ποσοστού εξήντα τοις εκατό (60%).

Το επίδομα αυτό υπολογίζεται επί του βασικού μισθού του μισθολογικού κλιμακίου που έχει κάθε φορά ο υπάλληλος.

2. Επίδομα Εξομάλυνσης Διαφορών Μισθολογίου: Ορίζεται για το εισαγωγικό μισθολογικό κλιμάκιο όλων των κατηγοριών σε τριάντα πέντε χιλιάδες (35.000) δραχμές, μειούμενο κατά δύο χιλιάδες (2.000) δραχμές σε κάθε μισθολογικό κλιμάκιο κατά την περαιτέρω εξέλιξή τους.

3. Επίδομα Μεταπτυχιακών Σπουδών, οριζόμενο ως εξής:

α. Για κατόχους διδακτορικού διπλώματος σε δεκαοκτώ χιλιάδες (18.000) δραχμές.

β. Για κατόχους μεταπτυχιακού διπλώματος ετήσιας, τουλάχιστον, φοίτησης σε δέκα χιλιάδες (10.000) δραχμές.

Το επίδομα αυτό παρέχεται για τίτλους που έχουν χορηγηθεί με ξεχωριστές σπουδές, μετά τη λήψη του πτυχίου τριτοβάθμιας εκπαίδευσης.

Προκειμένου για κατόχους τίτλων αλλοδαπών ανώτατων εκπαιδευτικών ιδρυμάτων, το επίδομα παρέχεται μετά την αναγνώριση της ισοτιμίας τους προς τους μεταπτυχιακούς τίτλους που απονέμονται από τα Α.Ε.Ι. της ημεδαπής, σύμφωνα με την εκάστοτε ισχύουσα νομοθεσία.

Η καταβολή του επιδόματος ανατρέχει στο χρόνο κατάθεσης των σχετικών τίτλων στο αρμόδιο όργανο για την αναγνώρισή τους.

Το Επίδομα Μεταπτυχιακών Σπουδών χορηγείται μόνο στην περίπτωση που το περιεχόμενο των μεταπτυχιακών σπουδών είναι συναφές με το αντικείμενο απασχόλησης του υπαλλήλου, όπως προκύπτει από την προκήρυξη της θέσεως κατά την πλήρωση και την περιγραφή της εργασίας από τον Οργανισμό της Υπηρεσίας. Για τη συνδρομή ή όχι της προϋπόθεσης αυτής αποφαίνεται το οικείο Υπηρεσιακό Συμβούλιο.

Σε περίπτωση κατοχής πλέον του ενός των ανωτέρω τίτλων, καταβάλλεται το επίδομα που προβλέπεται για τον ανώτερο τίτλο σπουδών.

4. Επίδομα Εξωδιδακτικής Απασχόλησης Εκπαιδευτικών Λειτουργών, οριζόμενο ως εξής:

α) Δευτεροβάθμιας εκπαίδευσης, σε σαράντα χιλιάδες (40.000) δραχμές από 1.1.1997, αυξανόμενο σε πενήντα χιλιάδες (50.000) δραχμές από 1.3.1997.

β) Πρωτοβάθμιας εκπαίδευσης, σε είκοσι έξι χιλιάδες (26.000) δραχμές από 1.1.1997, αυξανόμενο σε τριάντα έξι χιλιάδες (36.000) δραχμές από 1.3.1997 και ποσοστό επί του τελευταίου ποσού της προηγούμενης περίπτωσης α' οριζόμενο στο ογδόντα τοις εκατό (80%) από 1.1.1998, στο ενενήντα τοις εκατό (90%) από 1.1.1999 και στο εκατό τοις εκατό (100%) από 1.1.2000.

Το επίδομα αυτό αναπροσαρμόζεται κατ' έτος αυτόματα, με αφετηρία την 1.1.1998, σύμφωνα με το ποσοστό του πληθωρισμού του προηγούμενου έτους.

5. Επίδομα Προβληματικών και Παραμεθόριων Περιοχών, όπως οι περιοχές αυτές καθορίζονται με τις ΔΙΔΑΔ/Φ.50/265/29847/ 30.10.1992 (ΦΕΚ 667 Β') και ΔΙΔΑΔ/Φ.42/2175/11943, 11639 και 11981/20.12.1995 (ΦΕΚ 1054 Β') κοινές υπουργικές αποφάσεις και το άρθρο 1 του ν. 287/1976 (ΦΕΚ 78 Α') αντίστοιχα και μόνο για όσο χρόνο υπηρετούν σε αυτές, οριζόμενο κατά μήνα ως εξής:

α. Για προβληματικές περιοχές κατηγορίας Β', σε εννέα χιλιάδες (9.000) δραχμές.

β. Για προβληματικές περιοχές κατηγορίας Α', με εξαίρεση τις εξ αυτών παραμεθόριες του ν. 287/1976, σε δώδεκα χιλιάδες (12.000) δραχμές.

γ. Για όσες περιοχές χαρακτηρίζονται ταυτόχρονα προβληματικές και παραμεθόριες, σύμφωνα με τις ως άνω διατάξεις, σε είκοσι χιλιάδες (20.000) δραχμές.

Από την έναρξη χορήγησης του επιδόματος αυτού καταργούνται οι αντίστοιχες παροχές που προβλέπονται για τους ανωτέρω υπαλλήλους από τις διατάξεις της παραγράφου 1 του άρθρου 11 του ν. 287/1976 (ΦΕΚ 78 Α') και της παραγράφου 2 του άρθρου 9 του ν. 2085/1992 (ΦΕΚ 170 Α'), που αντικατέστησαν τις διατάξεις του άρθρου 64 του ν.1943/1991 (ΦΕΚ 50 Α').

6. Επίδομα Αποφοίτων Εθνικής Σχολής Δημόσιας Διοίκησης, οριζόμενο σε οκτώ χιλιάδες (8.000) δραχμές.

Από την έναρξη της ισχύος του παρόντος οι ανωτέρω υπάλληλοι κατατάσσονται στα μισθολογικά κλιμάκια της κατηγορίας που ανήκουν, σύμφωνα με τα οριζόμενα στο άρθρο 22 του παρόντος.

7. Νοσοκομειακό Επίδομα, για το προσωπικό των νοσοκομείων και θεραπευτηρίων της χώρας, καθώς και του Εθνικού Κέντρου 'Αμεσης Βοήθειας (Ε.Κ.Α.Β.), οριζόμενο ως εξής:

α. Για προσωπικό νοσηλευτικής υπηρεσίας, εργαστηρίων και καθαριότητας, σε δώδεκα χιλιάδες (12.000) δραχμές.

β. Για τεχνικό προσωπικό και προσωπικό εργαζόμενο στην εστίαση, σε οκτώ χιλιάδες (8.000) δραχμές.

γ. Για λοιπό προσωπικό, σε πέντε χιλιάδες (5.000) δραχμές. Για το προσωπικό που υπηρετεί στα αντικαρκινικά νοσοκομεία τα ποσά των περιπτώσεων α', β' και γ' προσαυξάνονται κατά τρεις χιλιάδες (3.000) δραχμές, αντίστοιχα.

8. Επίδομα Ειδικής Απασχόλησης, για το προσωπικό των Ο.Τ.Α., οριζόμενο ως εξής:

α. Για προσωπικό καθαριότητας εξωτερικών χώρων, αφοδευτηρίων, οδηγούς απορριμματοφόρων αυτοκινήτων, εργατοτεχνίτες αποχεύτευσης, νεκροταφείων και ρίψης ασφάλτου, καθώς και για μηχανοτεχνίτες συνεργείων αυτοκινήτων, σε τριάντα χιλιάδες (30.000) δραχμές. β. Για εποπτικό προσωπικό καθαριότητας, λοιπό τεχνικό και βοηθητικό προσωπικό (κηπουροί, τραπεζοκόμοι, λαντζιέρηδες), καθώς και για μουσικούς πνευστών οργάνων, σε είκοσι πέντε χιλιάδες (25.000) δραχμές.

γ. Για λοιπό προσωπικό, σε δεκαπέντε χιλιάδες (15.000) δραχμές.

Σελίδα 4584 

 

9. Επίδομα Μεταφραστών - Διερμηνέων, οριζόμενο σε δέκα χιλιάδες (10.000) δραχμές.

10. Τα επιδόματα των προηγούμενων παραγράφων 7, 8 και 9 καταβάλλονται με την απαραίτητη προϋπόθεση ότι οι δικαιούχοι αυτών προσφέρουν υπηρεσία με πλήρη και αποκλειστική απασχόληση στους χώρους ή στις ειδικότητες που δικαιολογούν την καταβολή τους. Για τη συνδρομή όλων των ανωτέρω προϋποθέσεων εκδίδεται, κάθε μήνα, βεβαίωση του οικείου προϊσταμένου, η οποία συνοδεύει τη μισθοδοτική κατάσταση.

Η χορήγηση των επιδομάτων αυτών διακόπτεται σε περίπτωση απομάκρυνσης των δικαιούχων από τους χώρους για τους οποίους δικαιολογείται η καταβολή τους.

Το εκπαιδευτικό νοσηλευτικό προσωπικό των Μέσων Τεχνικών Επαγγελματικών Νοσηλευτικών Σχολών λαμβάνει το επίδομα της περίπτωσης α' της παραγράφου 4 του παρόντος άρθρου, όχι όμως και τα ειδικά επιδόματα του προσωπικού των νοσοκομείων (νοσοκομειακό, τροφής).

11. Επίδομα Πληροφορικής, για τους ειδικευμένους υπαλλήλους που ανήκουν οργανικά σε κλάδους πληροφορικής, υπηρετούν σε νομοθετημένες υπηρεσίες, διευθύνσεις, τμήματα ή κέντρα πληροφορικής και κατέχουν τα προσόντα που ορίζονται στο π.δ. 194/1988 (ΦΕΚ 84 Α'), καθώς και στους Ηλεκτρονικούς Μηχανικούς Ασφαλείας εναερίου κυκλοφορίας της Υπηρεσίας Πολιτικής Αεροπορίας, οριζόμενο κατά ειδικότητα ως εξής:

α. Αναλυτές Προγραμματιστές, Ηλεκτρονικοί Μηχανικοί σε τριάντα χιλιάδες (30.000) δραχμές.

β. Χειριστές - Χειρίστριες Η/Υ, διατρητικών μηχανών και εισαγωγής στοιχείων σε είκοσι πέντε χιλιάδες (25.000) δραχμές.

Σε περίπτωση που ανατίθεται, με απόφαση του οικείου προϊσταμένου διεύθυνσης, η αναπλήρωση των καθηκόντων των προαναφερόμενων θέσεων και ειδικοτήτων σε υπαλλήλους αντίστοιχης εξειδίκευσης άλλων κατηγοριών, το ανωτέρω επίδομα καταβάλλεται στους υπαλλήλους αυτούς με απόφαση του Υπηρεσιακού Συμβουλίου.

Το επίδομα αυτό καταβάλλεται μόνον εφόσον και για όσο διάστημα οι δικαιούχοι εργάζονται στις προαναφερόμενες ειδικότητες, με πλήρη και αποκλειστική απασχόληση στις υπηρεσίες που έχει προβλεφθεί η ειδική θέση. Για τη συνδρομή όλων των ανωτέρω προϋποθέσεων εκδίδεται, κάθε μήνα, βεβαίωση του οικείου προϊσταμένου, η οποία συνοδεύει τη μισθοδοτική κατάσταση.

γ. Ειδικά στους κωδικογράφους και στους χειριστές κοπτικών μηχανημάτων, που απασχολούνται κατά πλήρες ωράριο εργασίας σε οργανωμένα κέντρα πληροφορικής, χορηγείται επίδομα οριζόμενο σε δεκαπέντε χιλιάδες (15.000) δραχμές.

Πλην των ανωτέρω περιοριστικά αναφερόμενων περιπτώσεων, το Επίδομα Πληροφορικής δεν καταβάλλεται σε άλλες ειδικότητες, όπως σε χρήστες Η/Υ ή Προσωπικών Υπολογιστών, ούτε και σε εκπαιδευτικούς κλάδων πληροφορικής.

Στους δικαιούχους του ανωτέρω επιδόματος δεν καταβάλλονται παράλληλα και τα διατηρούμενα με το άρθρο 10 του παρόντος επιδόματα, λόγω ειδικών συνθηκών εργασίας.

12. Επίδομα Αρχαιολογικών Ερευνών στους αρχαιολόγους του Υπουργείου Πολιτισμού και του Ταμείου Αρχαιολογικών Πόρων και Απαλλοτριώσεων (Τ.Α.Π.Α.), οριζόμενο σε είκοσι πέντε χιλιάδες (25.000) δραχμές και αναπροσαρμοζόμενο κατ' έτος, με αφετηρία την 1.1.1998, σύμφωνα με το ποσοστό του πληθωρισμού του προηγούμενου έτους.

'Αρθρο 9

Επίδομα Εορτών και Αδείας

1. Το Επίδομα Εορτών Χριστουγέννων ορίζεται ίσο με το μηνιαίο βασικό μισθό του μισθολογικού κλιμακίου που έχει κάθε φορά ο υπάλληλος μετά του επιδόματος χρόνου υπηρεσίας και του επιδόματος εξομάλυνσης. Το επίδομα αυτό χορηγείται στο ακέραιο, εφόσον ο υπάλληλος μισθοδοτήθηκε ολόκληρο το χρονικό διάστημα από 16 Απριλίου μέχρι 15 Δεκεμβρίου κάθε έτους και καταβάλλεται στις 16 Δεκεμβρίου κάθε έτους.

2. Το Επίδομα Εορτών Πάσχα ορίζεται ίσο προς το ήμισυ των μηνιαίων ποσών του βασικού μισθού του μισθολογικού κλιμακίου που έχει κάθε φορά ο υπάλληλος και των επιδομάτων χρόνου υπηρεσίας και εξομάλυνσης και χορηγείται στο ακέραιο, εφόσον ο υπάλληλος μισθοδοτήθηκε ολόκληρο το χρονικό διάστημα από 16 Δεκεμβρίου μέχρι και 15 Απριλίου του επόμενου έτους. Το επίδομα αυτό καταβάλλεται δέκα ημέρες πριν από το Πάσχα.

3. Το Επίδομα Αδείας ορίζεται ίσο προς το ήμισυ των μηνιαίων ποσών του βασικού μισθού του μισθολογικού κλιμακίου που έχει κάθε φορά ο υπάλληλος και των επιδομάτων χρόνου υπηρεσίας και εξομάλυνσης και χορηγείται στο ακέραιο, εφόσον ο υπάλληλος μισθοδοτήθηκε ολόκληρο το χρονικό διάστημα από 1ης Ιουλίου μέχρι και 30 Ιουνίου του επόμενου έτους.

Το επίδομα αυτό καταβάλλεται την 1η Ιουλίου κάθε έτους.

4. Τα παραπάνω επιδόματα υπολογίζονται στο μισθό που έχει ο υπάλληλος, κατά τις οριζόμενες στις προηγούμενες παραγράφους ημερομηνίες.

5. Στις περιπτώσεις κατά τις οποίες ο υπάλληλος μισθοδοτήθηκε για χρονικό διάστημα μικρότερο από τα οριζόμενα στις παραγράφους 1, 2 και 3 του άρθρου αυτού, καταβάλλεται τμήμα επιδόματος ανάλογο προς αυτό που αντιστοιχεί στο χρονικό διάστημα της μισθοδοσίας του.

'Αρθρο 10

Διατηρούμενα επιδόματα και παροχές

1. Διατηρούνται στο ύψος που έχουν διαμορφωθεί κατά την έναρξη ισχύος του παρόντος, πέρα από τα προβλεπόμενα στο προηγούμενο άρθρο, και τα εξής επιδόματα και παροχές:

α. Επιδόματα ανθυγιεινής, επικίνδυνης και ειδικών συνθηκών εργασίας του π.δ/τος 904/1978 (ΦΕΚ 217 Α'), των παραγράφων 4, 5, 6 και 10 του άρθρου 2 του ν.1160/1981 (ΦΕΚ 147 Α'), της με αριθμό 55825/5.6.1989 κοινής απόφαση των Υπουργών Προεδρίας της Κυβέρνησης, Οικονομικών και Δικαιοσύνης (ΦΕΚ 440 Β'), της με αριθμό 2011128/1253/0022/12.2.1990 όμοιας των Υπουργών Προεδρίας της Κυβέρνησης, Οικονομικών και Εργασίας (ΦΕΚ 101 Β'), η κατ' αποκοπή μηνιαία αποζημίωση της παραγράφου 19 του άρθρου 16 του ν. 2298/1995 (ΦΕΚ 162 Α') μετονομαζόμενη σε πάγια μηνιαία αποζημίωση για τη δικαστηριακή απασχόληση και την έκδοση πράξεων μεταγραφών και πιστοποιητικών εν γένει και για εργασίες χρηματοδότησης δικαστικών υπηρεσιών, καθώς και άλλων διατάξεων που ισχύουν κατά την 31.12.1996, με εξαίρεση:

αα. Τα προβλεπόμενα για το προσωπικό των παραγράφων 7 και 8 του άρθρου 8 του παρόντος και

ββ. το επίδομα της παραγράφου 1 του άρθρου 8 του ν. 2342/1995 (ΦΕΚ 208 Α'), το οποίο εμπίπτει στις ρυθμίσεις του άρθρου 13 του παρόντος.

Τα επιδόματα αυτά καταβάλλονται μόνον εφόσον και για όσο διάστημα οι δικαιούχοι εργάζονται με πλήρη και αποκλειστική απασχόληση με την προβλεπόμενη ειδικότητά τους στους χώρους που δικαιολογούν την καταβολή.

β. Ειδικά επιδόματα του εκπαιδευτικού προσωπικού μειονοτικών σχολείων και σχολείων ειδικής αγωγής, καθώς και τα ειδικά επιδόματα του άρθρου 105 του ν. 2071/1992 (ΦΕΚ 123 Α').

γ. Επιδόματα τροφής του προσωπικού (πλην ιατρικού) των νοσοκομείων και θεραπευτηρίων, καθώς και του Ε.Κ.Α.Β..

δ. Επιδόματα υψηλού βαθμού ευθύνης και ασφάλειας του προσωπικού της Εθνικής Υπηρεσίας Πληροφοριών (Ε.Υ.Π.).

ε. Επιδόματα αντισταθμίσματος διαχειριστικών λαθών για ταμίες, διαχειριστές και εκδότες, που διαχειρίζονται αποκλειστικά και κατά πλήρες ωράριο ημερήσιας απασχόλησης χρήματα, εφόσον το μηνιαίο ποσό της χρηματικής διαχείρισης είναι ανώτερο των πενήντα εκατομμυρίων (50.000.000) δραχμών, σε μετρητά (πλην επιταγών).

Στον περιορισμό του ανωτέρω ποσού μετρητών δεν εμπίπτ-

Σελίδα 4585 

ουν ταμίες, διαχειριστές και εκδότες που αποδίδουν ετήσιο λογαριασμό διαχείρισης στο Ελεγκτικό Συνέδριο, σύμφωνα με τις ισχύουσες διατάξεις.

Στους δικαιούχους της παροχής αυτής δεν περιλαμβάνονται οι διαχειριστές πάγιων προκαταβολών και υλικών ή άλλων αξιών (επιταγών, τίτλων και αξιών εν γένει μη ρευστών διαθεσίμων).

στ. Επιδόματα εξόδων παράστασης και τα χορηγούμενα για αντιμετώπιση πραγματικών δαπανών έξοδα κίνησης και ιατρείων.

ζ. Επιδόματα επιφυλακής, ετοιμότητας και στολής, καθώς και παροχή κινήτρου προσέλκυσης και παραμονής, προκειμένου μόνο περί του προσωπικού των σωφρονιστικών και αναμορφωτικών καταστημάτων, ενοποιούμενα σε ενιαίο επίδομα με την ονομασία "ειδικό επίδομα προσωπικού σωφρονιστικών και αναμορφωτικών καταστημάτων του Υπουργείου Δικαιοσύνης", οριζόμενο σε σαράντα πέντε χιλιάδες (45.000) δραχμές το μήνα.

η. Ειδικά, το επίδομα ραδιενέργειας του προσωπικού του Εθνικού Κέντρου 'Ερευνας Φυσικών Επιστημών (Ε.Κ.Ε.Φ.Ε.) "ΔΗΜΟΚΡΙΤΟΣ", ορίζεται, κατά ζώνη, ως εξής:

Ζώνη Α': σαράντα πέντε χιλιάδες (45.000) δραχμές.

Ζώνη Β': τριάντα χιλιάδες (30.000) δραχμές.

Ζώνη Γ': είκοσι χιλιάδες (20.000) δραχμές.

Αν το επίδομα αυτό, μαζί με το Κίνητρο Απόδοσης του άρθρου 13 του παρόντος, υπολείπεται του καταβαλλόμενου κατά την 31.12.1996 ποσού του επιδόματος ραδιενέργειας, η προκύπτουσα διαφορά διατηρείται ως προσωπική.

2. Η απασχόληση των δικαιούχων των διατηρούμενων επιδομάτων, στις εργασίες για τις οποίες δικαιολογείται η καταβολή τους, κατά περίπτωση, σύμφωνα με τις προαναφερόμενες διατάξεις, βεβαιώνεται από τον προϊστάμενο της υπηρεσίας.

Σε περίπτωση απομάκρυνσης των υπαλλήλων, για οποιονδήποτε λόγο (μετακίνηση, απόσπαση, μετάθεση, μετάταξη, διάθεση) από τα καθήκοντα, τις θέσεις και τις συνθήκες, οι οποίες δικαιολογούν τη χορήγηση των επιδομάτων αυτών, διακόπτεται ισοχρόνως και η καταβολή των ως άνω επιδομάτων με ευθύνη του οικείου προϊσταμένου.

3. Λεπτομέρειες που ανακύπτουν από την εφαρμογή των διατάξεων της προηγούμενης παραγράφου επιλύονται με κοινή απόφαση του Υπουργού Οικονομικών και του κατά περίπτωση αρμόδιου υπουργού.

4. Πέραν των ως άνω διατηρούμενων επιδομάτων και παροχών, όλα τα λοιπά επιδόματα, αμοιβές και αποζημιώσεις που καταβάλλονται στους υπαλλήλους που εμπίπτουν στις διατάξεις του παρόντος, κατά την έναρξη της ισχύος του, με οποιαδήποτε ονομασία και από οποιαδήποτε πηγή, περιλαμβανομένων και εκείνων που χορηγήθηκαν με μορφή κινήτρου παραγωγικότητας ή αποδοτικότητας, καθώς και παροχές για κίνητρο προσέλκυσης και παραμονής καταργούνται, εφόσον δεν προβλέπεται ρητά η χορήγησή τους από τις διατάξεις του παρόντος.

'Αρθρο 11

Αμοιβή για εργασία πέρα από τα συνήθη καθήκοντα

1. Σε υπαλλήλους στους οποίους ανατίθενται, με απόφαση του οικείου υπουργού, καθήκοντα αυξημένης ευθύνης λόγω φύσεως της εργασίας και για απολύτως συγκεκριμένες περιπτώσεις ή λόγω ειδικής εργασίας πέρα από τα συνήθη καθήκοντά τους, καταβάλλεται αμοιβή για το χρόνο άσκησης των παραπάνω καθηκόντων, ο οποίος δεν μπορεί να είναι μεγαλύτερος από τρεις (3) μήνες για κάθε έτος.

2. Η αναγκαιότητα και η διάρκεια της σχετικής απασχόλησης, καθώς και το ύψος της αμοιβής καθορίζονται με πράξη του Υπουργικού Συμβουλίου, για την έκδοση της οποίας απαιτείται κοινή πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και του κατά περίπτωση αρμόδιου υπουργού.

Η αμοιβή αυτή καταβάλλεται με ξεχωριστό τίτλο πληρωμής και δεν περιλαμβάνεται στην έννοια των τακτικών αποδοχών.

'Αρθρο 12

Οικογενειακή παροχή

1. Για την ενίσχυση της οικογένειας των υπαλλήλων, που εμπίπτουν στις ρυθμίσεις του παρόντος νόμου, χορηγείται μηνιαία οικογενειακή παροχή, ανάλογα με την οικογενειακή κατάσταση των υπαλλήλων, ως εξής:

α. Για οικογένεια έγγαμων υπαλλήλων, χωρίς ή με ενήλικα τέκνα, δώδεκα χιλιάδες (12.000) δραχμές.

β. Για οικογένεια με τέκνα ανήλικα ή ανίκανα σωματικά ή πνευματικά για άσκηση βιοποριστικού επαγγέλματος με ποσοστό αναπηρίας 50% τουλάχιστον, η ανωτέρω παροχή προσαυξάνεται κατά έξι χιλιάδες (6.000) δραχμές για καθένα από τα δύο πρώτα τέκνα, κατά δώδεκα χιλιάδες (12.000) δραχμές για το τρίτο, κατά δεκαέξι χιλιάδες (16.000) δραχμές για το τέταρτο και κατά είκοσι πέντε χιλιάδες (25.000) δραχμές για καθένα από το πέμπτο τέκνο και άνω.

Η κατά τα ανωτέρω προσαύξηση χορηγείται για τέκνα προερχόμενα από γάμο, φυσικά, θετά ή αναγνωρισθέντα, εφόσον είναι άγαμα και δεν υπερβαίνουν το 18ο έτος της ηλικίας τους ή το 19ο έτος, εφόσον φοιτούν στη Μέση Εκπαίδευση.

2. Ειδικά, για τέκνα που φοιτούν σε ανώτερες και ανώτατες σχολές, καθώς και σε Ινστιτούτα Επαγγελματικής Κατάρτισης (Ι.Ε.Κ.), η προσαύξηση της προηγούμενης παραγράφου παρέχεται μόνο κατά το χρόνο φοίτησής τους, όπως αυτός προβλέπεται από τον Οργανισμό κάθε Σχολής, σε καμιά όμως περίπτωση πέρα από τη συμπλήρωση του 24ου έτους της ηλικίας τους.

3. Για τη διακοπή της προσαύξησης της παροχής αυτής, λόγω συμπλήρωσης των ανωτέρω, κατά περίπτωση, ορίων, ως ημέρα γέννησης των παιδιών θεωρείται η 31η Δεκεμβρίου του έτους γέννησής τους και, προκειμένου περί φοιτητών ή σπουδαστών, η λήξη του ακαδημαϊκού ή σπουδαστικού έτους.

4. Στην περίπτωση που ο ένας από τους δύο συζύγους λαμβάνει οικογενειακό επίδομα από οποιαδήποτε πηγή του δημόσιου ή ιδιωτικού τομέα, δεν καταβάλλεται στον έτερο σύζυγο υπάλληλο η ανωτέρω παροχή.

5. Στην περίπτωση που και οι δύο σύζυγοι είναι υπάλληλοι του Δημοσίου, των Ν.Π.Δ.Δ. και των Ο.Τ.Α., η ανωτέρω παροχή καταβάλλεται στον έναν από αυτούς, κατ' επιλογή τους, με κοινή υπεύθυνη δήλωση του ν.1599/1986 (ΦΕΚ 75 Α'), που υποβάλλεται στους εκκαθαριστές αποδοχών και των δύο συζύγων.

Κατά την πρώτη εφαρμογή του παρόντος, η κατά τα ανωτέρω δήλωση επιλογής υποβάλλεται μετά την ολοκλήρωση της διαδικασίας προσδιορισμού των διαφορών των υπαλλήλων, σύμφωνα με το άρθρο 23 του νόμου αυτού.

6. Σε περίπτωση θανάτου του ενός των συζύγων ο επιζών σύζυγος, εφόσον είναι υπάλληλος και έχει τέκνα για τα οποία δικαιολογείται η καταβολή της προσαύξησης της οικογενειακής παροχής, εξακολουθεί να λαμβάνει στο ακέραιο την παροχή της παραγράφου 1 του άρθρου αυτού, μέχρι τη συμπλήρωση των προϋποθέσεων για τη διακοπή της προσαύξησης λόγω τέκνων.

Το ίδιο ισχύει και προκειμένου περί συζύγων που τελούν σε διάζευξη ή διάσταση, καθώς και για άγαμους γονείς. Σε όλες αυτές τις περιπτώσεις η οικογενειακή παροχή καταβάλλεται στον υπάλληλο που του έχει ανατεθεί νόμιμα η επιμέλεια των τέκνων και συγκατοικεί με αυτά.

'Αρθρο 13

Κίνητρο Απόδοσης

Για την αύξηση της αποδοτικότητας των υπαλλήλων, την ενίσχυση της προσαρμογής στις νέες τεχνολογίες και απαιτήσεις, τη βελτίωση της εξυπηρέτησης του πολίτη, καθώς και για την πρόσθετη αυτών εργασία προς αντιμετώπιση αυξη-
Σελίδα 4586 

μένων υπηρεσιακών αναγκών, χορηγείται μηνιαίως χρηματικό ποσό, ως κίνητρο απόδοσης, οριζόμενο κατά κατηγορία υπαλλήλων ως εξής:

α. Κατηγορία Υ.Ε. τριάντα οκτώ χιλιάδες (38.000) δραχμές.

β. Κατηγορία Δ.Ε. σαράντα οκτώ χιλιάδες (48.000) δραχμές.

γ. Κατηγορία Τ.Ε. ή Π.Ε., χωρίς πτυχίο ανώτερης ή ανώτατης σχολής, πενήντα τρεις χιλιάδες (53.000) δραχμές.

δ. Κατηγορία Τ.Ε. με πτυχίο Τεχνολογικού Εκπαιδευτικού Ιδρύματος (Τ.Ε.Ι.) ή ισότιμο, πενήντα οκτώ χιλιάδες (58.000) δραχμές.

ε. Κατηγορία Π.Ε. με πτυχίο Ανωτάτου Εκπαιδευτικού Ιδρύματος (Α.Ε.Ι.) ή ισότιμο, καθώς και εκπαιδευτικοί λειτουργοί, εξήντα οκτώ χιλιάδες (68.000) δραχμές.

2. Κριτήρια για τη χορήγηση του ανωτέρω κινήτρου είναι η ποιοτική και ποσοτική απόδοση του υπαλλήλου, η μη αξιολόγησή του με δυσμενή βαθμό, καθώς και ο βαθμός του ενδιαφέροντός του για την ταχύτερη και αποτελεσματικότερη εξυπηρέτηση των πολιτών.

Σε περίπτωση που δεν πληρούνται οι τεθείσες προϋποθέσεις, γίνεται κατ' αρχήν περιορισμός του κινήτρου στο ήμισυ επί δίμηνο και, εφόσον οι λόγοι περικοπής του κινήτρου εξακολουθούν να υφίστανται και μετά την παρέλευση διμήνου, διακόπτεται η καταβολή του επί ένα δίμηνο. Σε όλες αυτές τις περιπτώσεις αποφαίνεται το οικείο Υπηρεσιακό Συμβούλιο με αιτιολογημένη απόφαση.

Το Κίνητρο Απόδοσης περικόπτεται σε κάθε περίπτωση θέσεως του υπαλλήλου σε αργία ή διαθεσιμότητα, καθώς και σε περίπτωση απουσίας του λόγω αναρρωτικής άδειας, με εξαίρεση τη χορηγούμενη από νοσοκομεία, καθώς και την άδεια κύησης και λοχείας και παύει καταβαλλόμενο με τη λύση της υπαλληλικής σχέσης. Για την περικοπή του επιδόματος ο μήνας λογίζεται ότι έχει είκοσι δύο (22) ημέρες.

Με κοινή απόφαση του Υπουργού Εσωτερικών, Δημόσιας Διοίκησης και Αποκέντρωσης και του Υπουργού Οικονομικών καθορίζονται και ειδικότερα κριτήρια αξιολόγησης και απόδοσης για την καταβολή του ανωτέρω κινήτρου, ανάλογα με τη φύση των αντιμετωπιζόμενων από την υπηρεσία αντικειμένων.

3. Στους εκπαιδευτικούς λειτουργούς το Κίνητρο Απόδοσης καταβάλλεται σύμφωνα με τους όρους και προϋποθέσεις που ίσχυαν για την καταβολή της αποζημίωσης των διδακτικών τριμήνων.

4. Προκειμένου περί Ν.Π.Δ.Δ. και Ο.Τ.Α., οι προϋπολογισμοί των οποίων βαρύνονται εξ ολοκλήρου με τη μισθοδοσία του προσωπικού τους, το ανωτέρω κίνητρο καταβάλλεται από τις πιστώσεις των προϋπολογισμών αυτών και δεν μπορεί, σε καμία περίπτωση, να επιβαρύνει τον Κρατικό Προϋπολογισμό.

5. Προκειμένου περί νομικών προσώπων ιδιωτικού δικαίου (Ν.Π.Ι.Δ.), που επιχορηγούνται από τον Κρατικό Προϋπολογισμό για μέρος της μισθοδοσίας του προσωπικού τους, το ύψος της κρατικής επιχορήγησης για την αιτία αυτή υπολογίζεται με βάση τις τακτικές αποδοχές του νόμου αυτού, χωρίς να περιλαμβάνεται σε καμία περίπτωση το Κίνητρο Απόδοσης του παρόντος άρθρου.

6. Το ποσό του Κινήτρου Απόδοσης του άρθρου αυτού συνεντέλλεται με τις μηνιαίες αποδοχές των υπαλλήλων, υπόκειται στις συνήθεις κρατήσεις των επιδομάτων, πλην ασφαλιστικών εισφορών και βαρύνει τους οικείους λογαριασμούς από τους οποίους καταβάλλονται τα καταργούμενα με την παρ. 4 του άρθρου 10 του παρόντος επιδόματα με μορφή κινήτρου παραγωγικότητας ή αποδοτικότητας ή αυξημένης ευθύνης. Οι λεπτομέρειες για τη διαδικασία και τον τρόπο απόδοσης στον Κρατικό Προϋπολογισμό ή στους οικείους προϋπολογισμούς των Ν.Π.Δ.Δ., που επιβαρύνονται εξ ολοκλήρου με τη μισθοδοσία του προσωπικού τους, των ποσών του Κινήτρου Απόδοσης από τους οικείους λογαριασμούς εκτός προϋπολογισμού, καθορίζονται με απόφαση του Υπουργού Οικονομικών.

Προκειμένου περί:

- Τελωνειακών υπαλλήλων και υπαλλήλων του Γενικού Χημείου του Κράτους, το ανωτέρω Κίνητρο βαρύνει τους Λογαριασμούς Δικαιωμάτων Εκτελέσεως Τελωνειακών και Χημικών Εργασιών (Δ.Ε.Τ.Ε., Δ.Ε.Χ.Ε.).

'Οπου στις διατάξεις του άρθρου 11 του ν.1798/1988 (ΦΕΚ 166 Α') αναφέρεται "επίδομα εξομάλυνσης", νοείται από 1.1.1997 το Κίνητρο Απόδοσης του παρόντος άρθρου.

- Δασικών υπαλλήλων του Υπουργείου Γεωργίας και οδηγών οχημάτων δασικών υπηρεσιών του ίδιου Υπουργείου, το Κίνητρο Απόδοσης του άρθρου αυτού βαρύνει τις πιστώσεις του επιδόματος που προβλέπεται από τις διατάξεις της παραγράφου 1 του άρθρου 8 του ν. 2342/ 1995 (ΦΕΚ 208 Α').

- Υπαλλήλων της Υπηρεσίας Πολιτικής Αεροπορίας, το αναφερόμενο στο άρθρο αυτό Κίνητρο Απόδοσης, βαρύνει τις πιστώσεις των επιδομάτων του άρθρου 4 του ν. 2366/1995 (ΦΕΚ 256 Α').

7. Τυχόν απομένοντα υπόλοιπα υπέρ των δικαιούχων σε λογαριασμούς της προηγούμενης παραγράφου ρυθμίζονται από 1.1.1997 με πράξεις του Υπουργικού Συμβουλίου, κατόπιν κοινής πρότασης των Υπουργών Οικονομικών και του κατά περίπτωση αρμόδιου ή με κοινές αποφάσεις των ίδιων Υπουργών. Μέχρι την έκδοση των πράξεων του Υπουργικού Συμβουλίου ή των κοινών υπουργικών αποφάσεων, οι προβλεπόμενες εκ των λογαριασμών αυτών αμοιβές και λοιπές παροχές ή αποζημιώσεις εξακολουθούν να καταβάλλονται ως διαφορά, σύμφωνα με τις ισχύουσες περί αυτών διατάξεις, μειωμένες κατά το ποσό του Κινήτρου Απόδοσης του άρθρου αυτού.

'Οπου από τις ισχύουσες διατάξεις έχουν συσταθεί λογαριασμοί περισσότεροι του ενός, μπορεί να ενοποιούνται με κοινή απόφαση του Υπουργού Οικονομικών και του κατά περίπτωση αρμόδιου Υπουργού, μετά και από έκφραση γνώμης των ενδιαφερομένων.

Με τις ίδιες αποφάσεις ή Π.Υ.Σ. ρυθμίζονται και περιπτώσεις συρροής αξιώσεων υπαλλήλων για λήψη παροχών, κατ' εφαρμογή των διατάξεων της παραγράφου αυτής και από λογαριασμούς εκτός του Υπουργείου ή της Υπηρεσίας που ανήκουν οργανικά.

8. Στη ρύθμιση της προηγούμενης παραγράφου εμπίπτουν τα ποσά που προβλέπονται από τις διατάξεις της παραγράφου 9 του άρθρου 24 του ν. 1884/1990 (ΦΕΚ 81 Α' - ΔΙ.Β.Ε.Ε.Τ.), της παραγράφου 10 του άρθρου 6 του ν. 1965/1991 (ΦΕΚ 146 Α'), των παραγράφων 4 και 5 του άρθρου 24 του ν. 2145/1993 (ΦΕΚ 88 Α'), των παραγράφων 7, 34 και 38 του άρθρου 27 του ν. 2166/1993 (ΦΕΚ 137 Α'), της παραγράφου 1 του άρθρου 16 του ν. 2227/1994 (ΦΕΚ 129 Α'), του άρθρου 3 του ν. 2242/1994 (ΦΕΚ 162 Α'), της παραγράφου 1 του άρθρου 13 του ν. 2273/1994 (ΦΕΚ 233 Α'), της παραγράφου 5 του άρθρου 14 του ν. 2289/1995 (ΦΕΚ 27 Α'), του άρθρου 24 του ν. 2300/1995 (ΦΕΚ 69 Α'), του άρθρου 57 του ν. 2324/1995 (ΦΕΚ 146 Α'), της παραγράφου 1 του άρθρου 12 του ν. 2331/1995 (ΦΕΚ 173 Α'), του άρθρου 11 του ν. 2332/1995 (ΦΕΚ 181 Α'), του άρθρου 29 του ν. 2339/1995 (ΦΕΚ 204 Α'), των παραγράφων 1 και 2 του άρθρου 8 του ν. 2342/1995 (ΦΕΚ 208 Α'), της παραγράφου 15 του άρθρου 2 του ν. 2349/1995 (ΦΕΚ 224 Α'), των άρθρων 2, 4 και 8 παράγραφος 20 του ν. 2366/1995 (ΦΕΚ 256 Α'), του άρθρου 5 του ν. 2390/1996 (ΦΕΚ 54 Α'), της παραγράφου 18 του άρθρου 5 του ν. 2408/1996 (ΦΕΚ 104 Α'), του άρθρου 8 του ν. 2430/1996 (ΦΕΚ 156 Α'), του άρθρου 7 του ν. 2435/1996 (ΦΕΚ 189 Α'), των παραγράφων 3 και 6 του άρθρου 3 του ν. 928/1917 (ΦΕΚ 218 Α'), του άρθρου 1 του διατάγματος της 22.12.1917 (ΦΕΚ 297 Α'), του άρθρου 10 του ν. 5415/1932 (ΦΕΚ 129 Α'), του άρθρου 7 του π.δ/τος της 27.8.1932 (ΦΕΚ 254 Α'), της παραγράφου 1 του άρθρου 5 του α.ν. 434/1945 (ΦΕΚ 169 Α'), του άρθρου 94 του ν. 1041/1980 (ΦΕΚ 75 Α') και των πράξεων του Υπουργικού Συμβουλίου με αριθμ. 29/1985, 35/1985, 144/1991, 237/1996 και 238/1996, του άρθρου 5 του ν. 2229/1994 (ΦΕΚ 138 Α'), του άρθρου τέταρτου του ν. 2371/1996 (ΦΕΚ 2 Α') και της παραγράφου 22 του άρθρου 14 του ν. 2328/1995 (ΦΕΚ 159 Α'), όπως οι διατάξεις αυτές ισχύουν στις 31.12.1996, καθώς και κάθε άλλη παροχή από οποιονδήποτε ειδικό λογαριασμό, ανεξάρτητα από την πηγή προέλευσης των εσόδων του.

Σελίδα 4587 

 

'Αρθρο 14

Επίδομα Θέσεως Ευθύνης

1. Στους προϊσταμένους οργανικών μονάδων οποιουδήποτε επιπέδου καταβάλλεται, για όσο χρόνο ασκούν τα καθήκοντά τους, μηνιαίο Επίδομα Θέσεως Ευθύνης οριζόμενο, κατά βαθμίδα θέσεως, ως εξής:

Α. Προϊστάμενοι διοίκησης:

α. Προϊστάμενοι Γενικών Διευθύνσεων, πενήντα χιλιάδες (50.000) δραχμές.

β. Προϊστάμενοι Διευθύνσεων Διοίκησης, τριάντα χιλιάδες (30.000) δραχμές. γ. Προϊστάμενοι Υποδιευθύνσεων Διοίκησης (υποδιευθυντές) και επιθεωρητές που δεν προ|στανται διευθύνσεων, είκοσι χιλιάδες (20.000) δραχμές.

δ. Προϊστάμενοι Τμημάτων διοίκησης, δεκαπέντε χιλιάδες (15.000) δραχμές.

ε. Προϊστάμενοι αυτοτελών γραφείων διοίκησης και κρατικών παιδικών σταθμών, έξι χιλιάδες (6.000) δραχμές.

Β. Προϊστάμενοι εκπαίδευσης:

α. Σχολικοί Σύμβουλοι, πενήντα χιλιάδες (50.000) δραχμές.

β. Προϊστάμενοι Διευθύνσεων Πρωτοβάθμιας και Δευτεροβάθμιας Εκπαίδευσης, πενήντα χιλιάδες (50.000) δραχμές.

γ. Προϊστάμενοι Γραφείων Πρωτοβάθμιας και Δευτεροβάθμιας Εκπαίδευσης και Φυσικής Αγωγής, τριάντα οκτώ χιλιάδες (38.000) δραχμές.

δ. Διευθυντές Γενικών, Κλασικών, Τεχνικών Επαγγελματικών Λυκείων και Ενιαίων Πολυκλαδικών Λυκείων, τριάντα πέντε χιλιάδες (35.000) δραχμές.

ε. Διευθυντές Γυμνασίων, Τεχνικών και Επαγγελματικών Σχολών, Τετραθέσιων και άνω Δημοτικών Σχολείων και Σχολικών Εργαστηριακών Κέντρων, τριάντα δύο χιλιάδες (32.000) δραχμές.

στ. Υποδιευθυντές Σχολικών Μονάδων, Υπεύθυνοι Τομέων Σχολικών Εργαστηριακών Κέντρων και Προϊστάμενοι Τμημάτων Εκπαιδευτικών Θεμάτων των Διευθύνσεων Πρωτοβάθμιας και Δευτεροβάθμιας Εκπαίδευσης, είκοσι χιλιάδες (20.000) δραχμές.

ζ. Προϊστάμενοι Μονοθέσιων, Διθέσιων και Τριθέσιων Δημοτικών Σχολείων και Νηπιαγωγείων δέκα χιλιάδες (10.000) δραχμές.

2. Το επίδομα της προηγούμενης παραγράφου καταβάλλεται και στην περίπτωση προσωρινής απουσίας του δικαιούχου από τα καθήκοντά του, για οποιαδήποτε αιτία, αλλά όχι πέρα των δύο (2) μηνών συνολικά κατ' έτος και αναπροσαρμόζεται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και του κατά περίπτωση αρμόδιου.

3. Σε περίπτωση νόμιμης αναπλήρωσης των προϊσταμένων της παραγράφου 1 του άρθρου αυτού, το επίδομα της αντίστοιχης βαθμίδας καταβάλλεται μετά την παρέλευση διμήνου στους αναπληρωτές των θέσεων αυτών, όχι όμως για χρονικό διάστημα μεγαλύτερο του εξαμήνου κατ' έτος.

4. Επί συρροής αξιώσεων για λήψη του επιδόματος από δύο βαθμίδες καταβάλλεται μόνο το ποσό που αντιστοιχεί στην ανώτερη βαθμίδα.

'Αρθρο 15

Αποδοχές υπαλλήλων ειδικών θέσεων

1. Ο μηνιαίος βασικός μισθός των υπαλλήλων 2ου και 1ου βαθμού της κατηγορίας ειδικών θέσεων ορίζεται με πολλαπλασιασμό του βασικού μισθού του Μ.Κ. 36 με συντελεστές, ως εξής, στρογγυλοποιούμενους στην πλησιέστερη εκατοντάδα:

α. 2ου βαθμού, δύο και είκοσι πέντε εκατοστά (2,25),

β. 1ου βαθμού, δύο και τριάντα πέντε εκατοστά (2,35).

2. Στους ανωτέρω υπαλλήλους χορηγούνται και τα επιδόματα χρόνου υπηρεσίας σε ποσοστό 60%, κίνητρο απόδοσης, θέσης ευθύνης, εορτών και άδειας, καθώς και η οικογενειακή παροχή.

3. Ειδικά, προκειμένου περί γενικών και ειδικών γραμματέων υπουργείων, γενικών γραμματέων περιφερειών, γενικών διευθυντών των κεντρικών υπηρεσιών υπουργείων, ασφαλιστικών οργανισμών και του Ο.Α.Ε.Δ. και δικαστηρίων, καθώς και οικονομικών επιθεωρητών του άρθρου 2 του ν. 2343/1995 (ΦΕΚ 211 Α'), οι κάθε είδους αποδοχές και επιδόματα ή προσαυξήσεις καθορίζονται με απόφαση του Υπουργού Οικονομικών, κατά παρέκκλιση των διατάξεων του παρόντος.

'Αρθρο 16

Κατάταξη υπαλλήλων Υπουργείου

Εξωτερικών και Δικαιοσύνης

1. Οι διατάξεις του νόμου αυτού εφαρμόζονται και στο μόνιμο και δόκιμο προσωπικό της γραμματείας των δικαστηρίων και εισαγγελιών, των έμμισθων υποθηκοφυλακείων και κτηματολογικών γραφείων, καθώς και στο μόνιμο και δόκιμο προσωπικό των κλάδων των άρθρων 54, 56, 58 και 59 του ν. 419/1976 (ΦΕΚ 221 Α') του Υπουργείου Εξωτερικών.

2. Η κατάταξη του κατά την προηγούμενη παράγραφο προσωπικού στα μισθολογικά κλιμάκια των κλάδων Π.Ε., Τ.Ε., Δ.Ε. και Υ.Ε. γίνεται με βάση τα τυπικά προσόντα διορισμού τους, κατά τις διακρίσεις του άρθρου 3 του παρόντος νόμου, με εξαίρεση μόνο τις περιπτώσεις για τις οποίες με αμετάκλητες δικαστικές αποφάσεις έχουν κριθεί ως συνταγματικές οι ειδικές περί αυτών διατάξεις για κατάταξή τους σε ανώτερα μισθολογικά κλιμάκια.

'Αρθρο 17

Υπηρεσία για μισθολογική εξέλιξη

1. Ως υπηρεσία για την εξέλιξη των υπαλλήλων στα μισθολογικά κλιμάκια του άρθρου 3, καθώς και για τη χορήγηση του επιδόματος χρόνου υπηρεσίας της παραγράφου 1 του άρθρου 8 λαμβάνεται υπόψη:

α. Η υπηρεσία που προσφέρεται στο Δημόσιο, σε Ν.Π.Δ.Δ. και Ο.Τ.Α. με σχέση εξαρτημένης εργασίας δημοσίου ή ιδιωτικού δικαίου αορίστου ή ορισμένου χρόνου.

β. Η προϋπηρεσία σε Υπηρεσίες Κρατών - Μελών της Ευρωπαϊκής 'Ενωσης και της Κυπριακής Δημοκρατίας, αντίστοιχες με αυτές του προηγούμενου εδαφίου.

γ. Κάθε πραγματική και συντάξιμη δημόσια υπηρεσία που υπολογίζεται για τη συμπλήρωση της 35ετίας, ανεξάρτητα από το φορέα που έχει προσφερθεί.

δ. Ο χρόνος αποδεδειγμένης υπηρεσίας στις πρώην σοσιαλιστικές χώρες των πολιτικών προσφύγων, των συζύγων και των τέκνων αυτών, που έχουν επαναπατρισθεί μέχρι την έναρξη ισχύος του παρόντος.

ε. Κάθε προϋπηρεσία, που από ισχύουσες διατάξεις αναγνωρίζεται ως πραγματική δημόσια υπηρεσία στις θέσεις που υπηρετούν.

στ. Η προϋπηρεσία που έχει προσφερθεί με την ιδιότητα του μόνιμου, εθελοντή ή ανακαταταγμένου στρατιωτικού στις 'Ενοπλες Δυνάμεις, στην Ελληνική Αστυνομία, στο Πυροσβεστικό και Λιμενικό Σώμα, μετά την αφαίρεση του χρόνου που θα υπηρετούσε ο υπάλληλος ως κληρωτός ή έφεδρος, εάν δεν είχε καταταγεί ως στρατιωτικός (μόνιμος, εθελοντής ή ανακαταταγμένος).

ζ. Η προϋπηρεσία των εκπαιδευτικών σε σχολεία της Κύπρου και ισότιμα ελληνικά σχολεία του εξωτερικού, εφόσον δεν έχει χρησιμοποιηθεί για απονομή σύνταξης, καθώς και η προϋπηρεσία τους σε σχολεία της ιδιωτικής εκπαίδευσης.

η. Χρόνος μέχρι οκτώ (8) έτη που έχει ληφθεί υπόψη ως προσόν διορισμού υπαλλήλων που υπηρετούν κατά την έναρξη της ισχύος του παρόντος και εφόσον το προσόν αυτό δεν θεμελιώνει δικαίωμα χορήγησης άλλης οικονομικής παροχής.

2. Δεν υπολογίζεται για μισθολογική εξέλιξη και χορήγηση επιδόματος χρόνου υπηρεσίας:

α. Η στρατιωτική υπηρεσία κληρωτού και εφέδρου, εφόσον δεν συμπίπτει με πολιτική υπηρεσία.

β. Ο χρόνος φοίτησης σε σχολές, με εξαίρεση τις 

Σελίδα 4588 

περιπτώσεις ειδικών διατάξεων.

γ. Ο χρόνος άδειας άνευ αποδοχών, πέραν του μηνός κατ' έτος.

δ. Ο χρόνος της παραγράφου 1 του άρθρου 160 του Υπαλληλικού Κώδικα, με εξαίρεση μόνο το χρόνο διαθεσιμότητας λόγω ασθένειας.

'Αρθρο 18

Υπερωριακή εργασία

1. Από τη δημοσίευση του νόμου αυτού η καθιέρωση εργασίας με αμοιβή πέρα από το κανονικό ωράριο ή κατά τις Κυριακές και εξαιρέσιμες ημέρες ή κατά τις νυκτερινές ώρες, επιτρέπεται μόνο:

α. Για την εξυπηρέτηση των αναγκών των γραφείων του Προέδρου της Δημοκρατίας, του Προέδρου της Κυβέρνησης, των μελών του Υπουργικού Συμβουλίου, των Υφυπουργών, των Βουλευτών, των Γενικών Γραμματέων Υπουργείων και Περιφέρειας, της Γενικής Γραμματείας του Υπουργικού Συμβουλίου και των Κυβερνητικών Επιτροπών, των Ειδικών Γραμματέων και Γενικών Διευθυντών Υπουργείων και της Κεντρικής Νομοπαρασκευαστικής Επιτροπής, για οδηγούς της Γενικής Γραμματείας Δημόσιας Διοίκησης, καθώς και για το προσωπικό των γραφείων του Διοικητή και των Υποδιοικητών του Ιδρύματος Κοινωνικών Ασφαλίσεων (Ι.Κ.Α.) και μέχρι ενενήντα (90) ώρες συνολικά κατά μήνα, για κάθε υπάλληλο.

β. Για το προσωπικό των υπηρεσιών που λειτουργούν, βάσει νόμου, σε δωδεκάωρη ή εικοσιτετράωρη βάση ή όλες τις ημέρες του μήνα, καθώς και για το προσωπικό της Γραμματείας των Δικαστηρίων, του Εθνικού Τυπογραφείου, της Υπηρεσίας Εκτύπωσης Εντύπων και Αξιών του Δημοσίου (Υ.Ε.Ε.Α.Δ.), του Κέντρου Πληροφορικής και των συνεργείων ελέγχων του Υπουργείου Οικονομικών, των Μονάδων και Υπηρεσιών του Υπουργείου Εθνικής 'Αμυνας, του Υπουργείου Αιγαίου που υπηρετεί στην έδρα αυτού, των Οργανισμών 'Υδρευσης και Αποχέτευσης Θεσσαλονίκης (Ο.Υ.Θ. - Ο.Α.Θ.), του Υπουργείου Μακεδονίας - Θράκης, των Ειδικών Υπηρεσιών Δημοσίων 'Εργων (Ε.Υ.Δ.Ε.), του Ταμείου Εθνικής Οδοποιίας, τους γεωτεχνικούς υπαλλήλους του Υπουργείου Γεωργίας και των οργανισμών που εποπτεύονται από αυτό, το προσωπικό δασοπροστασίας και δασοπυρόσβεσης του ίδιου Υπουργείου, τους αρχαιολόγους του Υπουργείου Πολιτισμού και Επιστημών και το προσωπικό του ίδιου Υπουργείου που απασχολείται σε εργασίες υπαίθρου, τους εξεταστές ικανότητας οδήγησης του Υπουργείου Μεταφορών και Επικοινωνιών, καθώς και για το προσωπικό του Ι.Κ.Α., του Οργανισμού Εργατικής Κατοικίας (Ο.Ε.Κ.), του Οργανισμού Εργατικής Εστίας (Ο.Ε.Ε.), και του Οργανισμού Απασχόλησης Εργατικού Δυναμικού (Ο.Α.Ε.Δ.), μέχρι εξακόσιες (600) ώρες συνολικά κατ' έτος για κάθε υπάλληλο.

Ο περιορισμός του αριθμού των ωρών αίρεται κατά τη θερινή περίοδο μόνο για το προσωπικό δασοπροστασίας και δασοπυρόσβεσης του Υπουργείου Γεωργίας, ανάλογα με τις εμφανιζόμενες ανάγκες.

2. Σε όλως εξαιρετικές ή απρόβλεπτες ή έκτακτες περιπτώσεις, επιτρέπεται η απασχόληση προσωπικού υπηρεσιών του Δημοσίου, Ν.Π.Δ.Δ. και Ο.Τ.Α., πέραν του κανονικού ωραρίου ή κατά τις Κυριακές και εξαιρέσιμες ημέρες ή κατά τις νυκτερινές ώρες, μέχρι συνολικού αριθμού ωρών κατ' έτος που αντιστοιχεί στο σαράντα τοις εκατό (40%) του υπηρετούντος κατά υπουργείο ή αυτοτελή υπηρεσία προσωπικού με διακόσιες (200) ώρες κατ' ανώτατο όριο για κάθε υπάλληλο.

Η όλως εξαιρετική ή απρόβλεπτη ή έκτακτη υπηρεσιακή ανάγκη, που επιβάλλει την απασχόληση του προσωπικού της παραγράφου αυτής, διαπιστώνεται με απόφαση του καθ' ύλην αρμόδιου υπουργού, με βάση σαφή και συγκεκριμένα στοιχεία που δικαιολογούν την ανάγκη της εργασίας πέρα από το κανονικό ωράριο.

Στην έννοια της εξαιρετικής ή απρόβλεπτης ή έκτακτης υπηρεσιακής ανάγκης δεν περιλαμβάνεται η απασχόληση προσωπικού για υπηρεσιακά καθήκοντα αυξημένων απαιτήσεων, η αντιμετώπιση των οποίων καλύπτεται με τη χορήγηση του Κινήτρου Απόδοσης του άρθρου 13 του νόμου αυτού.

3. Ο αριθμός των υπαλλήλων και των ωρών για κάθε υπάλληλο των υπηρεσιών των προηγούμενων παραγράφων καθορίζεται με απόφαση του αρμόδιου υπουργού, μέσα στα όρια των πιστώσεων του προϋπολογισμού του κάθε υπουργείου που είναι γραμμένες για την αιτία αυτή, μη επιτρεπομένης σε καμία περίπτωση της αύξησης των πιστώσεων αυτών με οποιονδήποτε τρόπο στη διάρκεια του έτους και προκειμένου περί γραφείων βουλευτών με κοινή απόφαση των Υπουργών Εσωτερικών Δημόσιας Διοίκησης και Αποκέντρωσης και Οικονομικών.

4. Οι αποφάσεις καθιέρωσης υπερωριακής, νυχτερινής και εξαιρέσιμων ημερών εργασίας, δεν μπορεί να έχουν αναδρομική ισχύ πέραν του μηνός από την έκδοσή τους. Ειδικά, κατά την πρώτη εφαρμογή του άρθρου αυτού οι ανωτέρω αποφάσεις μπορεί να αναδράμουν στο χρόνο έναρξης ισχύος του παρόντος (1.1.1997).

5. Για την έκδοση των ανωτέρω αποφάσεων δεν απαιτείται η σύμπραξη του Υπουργού Οικονομικών, σύμφωνα με τη διάταξη της παραγράφου 3 του άρθρου 22 του ν. 2362/1995 (ΦΕΚ 247 Α').

6. Η ωριαία αμοιβή των υπαλλήλων που απασχολούνται σύμφωνα με τις διατάξεις των παραγράφων 1 και 2 του άρθρου αυτού ορίζεται ως εξής:

α. Για υπερωριακή εργασία απογευματινών ωρών και μέχρι την 22η ώρα, ίση με το ωρομίσθιο.

β. Για νυκτερινή εργασία εργάσιμων ημερών που παρέχεται από την 22η ώρα μέχρι την 6η πρωϊνή, πέρα από την υποχρεωτική, το ωρομίσθιο αυξημένο κατά δεκαπέντε τοις εκατό (15%).

γ. Για εργασία ημερήσια ή νυκτερινή, που παρέχεται Κυριακές και εξαιρέσιμες ημέρες πέραν της υποχρεωτικής:

αα. Από 6ης πρωϊνής μέχρι 22ης ώρας, το ωρομίσθιο αυξημένο κατά είκοσι πέντε τοις εκατό (25%).

ββ. Από 22ης ώρας μέχρι 6ης πρωϊνής, το ωρομίσθιο αυξημένο κατά τριάντα τοις εκατό (30%).

δ. Για εργασία (νυκτερινή και ημερήσια) που παρέχεται προς συμπλήρωση της υποχρεωτικής εβδομαδιαίας εργασίας:

αα. Νυκτερινή εργάσιμων ημερών το σαράντα πέντε τοις εκατό (45%) του ωρομισθίου.

ββ. Νυκτερινή ή ημερήσια Κυριακών ή εξαιρέσιμων ημερών το εξήντα τοις εκατό (60%) του ωρομισθίου.

ε. Για το προσωπικό που αναφέρεται στην με αριθμό 2028565/4430/0022/26.4.1996 απόφαση του Υπουργού Οικονομικών, η ωριαία αμοιβή των περιπτώσεων β', γ' και δ' της παραγράφου αυτής προσαυξάνεται κατά δεκαπέντε τοις εκατό (15%). Για το χρονικό διάστημα από 1.5.1996 μέχρι 31.12.1996, οι αντίστοιχες αμοιβές του ίδιου προσωπικού καταβάλλονται σύμφωνα με την προαναφερόμενη υπουργική απόφαση. Η αποζημίωση του πρώτου εδαφίου αυτής της διάταξης καταβάλλεται, από 1.1.1997, και στο προσωπικό όλων των υπηρεσιών που λειτουργούν, βάσει νόμου, σε δωδεκάωρη ή εικοσιτετράωρη βάση ή όλες τις ημέρες του μήνα.

Η ωριαία αποζημίωση όλων των ανωτέρω περιπτώσεων στρογγυλοποιείται στην πλησιέστερη μονάδα.

7. Το ωρομίσθιο ορίζεται στο ένα εκατοστό πεντηκοστό (1/150) του βασικού μισθού του κάθε μισθολογικού κλιμακίου. Το ίδιο ωρομίσθιο ισχύει και για υπαλλήλους αποσπασμένους σε υπηρεσίες του Δημοσίου, Ν.Π.Δ.Δ. και Ο.Τ.Α., με βάση την αντιστοιχία ή την προσέγγιση του βασικού τους μισθού στα μισθολογικά κλιμάκια του παρόντος, σε συνάρτηση και με τα τυπικά τους προσόντα.

8. Στους περιορισμούς των διατάξεων του άρθρου αυτού δεν εμπίπτει το εκπαιδευτικό προσωπικό της πρωτοβάθμιας και δευτεροβάθμιας εκπαίδευσης για την ανάθεση διδασκαλίας του μαθήματος της ειδικότητάς του, προαιρετικής ή υποχρεωτικής (επιμίσθιο), της οποίας η ωριαία αμοιβή εξακολουθεί να καταβάλλεται στο ύψος που έχει διαμορφωθεί κατά την έναρξη ισχύος του παρόντος. Η αποζημίωση αυτή μπορεί να αναπροσαρμόζεται με κοινή απόφαση του αρμόδιου υπουργού 

Σελίδα 4589 

και του Υπουργού Οικονομικών.

'Αρθρο 19

Αποζημιώσεις συμβουλίων - επιτροπών

1. Απαγορεύεται η καταβολή οποιασδήποτε αμοιβής ή αποζημίωσης σε υπαλλήλους ή μισθωτούς του Δημοσίου, των Ν.Π.Δ.Δ. και των Ο.Τ.Α. για συμμετοχή τους σε κάθε είδους μόνιμα ή προσωρινά συλλογικά όργανα (συμβούλια, επιτροπές και ομάδες εργασίας), που λειτουργούν στο χώρο των υπηρεσιών αυτών εντός του κανονικού ωραρίου εργασίας των ανωτέρω υπαλλήλων ή σε χρόνο που καλύπτεται από υπερωριακή απασχόληση.

2. Σε υπαλλήλους ή ιδιώτες που συμμετέχουν σε μόνιμα συλλογικά όργανα (συμβούλια, επιτροπές) με την ιδιότητα προέδρου, μέλους ή γραμματέα καταβάλλεται μηνιαία ή κατά συνεδρίαση αποζημίωση, που καθορίζεται με κοινή απόφαση του καθ' ύλην αρμόδιου υπουργού και του Υπουργού Οικονομικών και με κριτήρια την ιδιαίτερη σημασία του συλλογικού οργάνου για την οικονομία της χώρας και προκειμένου περί Ν.Π.Δ.Δ. και Ο.Τ.Α. με βάση το μέγεθος, τη σπουδαιότητα και τα στοιχεία του προϋπολογισμού τους.

Η ίδια αποζημίωση καταβάλλεται και σε νομικούς συμβούλους που καλούνται στις συνεδριάσεις των συλλογικών αυτών οργάνων, προκειμένου να παρέχουν τις νομικές συμβουλές τους επί των θεμάτων που συζητούνται. Στην περίπτωση που η αμοιβή καθορίζεται κατά συνεδρίαση δεν μπορεί να είναι ανώτερη των πέντε εκατοστών (5/100) του βασικού μισθού του 16ου Μ.Κ. και σε καμία περίπτωση η αμοιβή δεν μπορεί να υπερβαίνει τις πενήντα (50) συνεδριάσεις ετησίως.

3. Σε εισηγητές, που εκ του νόμου προβλέπεται συμμετοχή τους στις συνεδριάσεις συλλογικών οργάνων, καταβάλλεται αποζημίωση που καθορίζεται με τη διαδικασία της προηγούμενης παραγράφου.

4. Προκειμένου περί συλλογικών οργάνων προσωρινού χαρακτήρα (επιτροπές ή ομάδες εργασίας), καταβολή αποζημίωσης δικαιολογείται μόνο στις περιπτώσεις που η σύνθεση των συλλογικών αυτών οργάνων δεν είναι αμιγής, από υπαλλήλους οποιασδήποτε ιδιότητας, που υπηρετούν στο χώρο που λειτουργούν τα συλλογικά όργανα, καθώς και στις επιτροπές για την προώθηση και εφαρμογή του προγράμματος "ΚΛΕΙΣΘΕΝΗΣ".

Συλλογικά όργανα του προηγούμενου εδαφίου με αμιγή υπηρεσιακή σύνθεση λειτουργούν εντός του κανονικού ωραρίου εργασίας των υπηρεσιών ή εντός του προβλεπόμενου χρόνου υπερωριακής απασχόλησης, με εξαίρεση μόνο τις επιτροπές του προγράμματος "ΚΛΕΙΣΘΕΝΗΣ".

Στο διοικητικό προσωπικό αρμοδιότητας του Υπουργείου Εθνικής Παιδείας και Θρησκευμάτων, που συμμετέχει καθ' οιονδήποτε τρόπο στη διεξαγωγή και υποστήριξη των Γενικών (Εισαγωγικών) Εξετάσεων στα Α.Ε.Ι. και Τ.Ε.Ι., καταβάλλεται εφάπαξ αμοιβή, το ύψος της οποίας καθορίζεται με κοινή απόφαση των Υπουργών Οικονομικών και Εθνικής Παιδείας και Θρησκευμάτων.

5. Σε καμία περίπτωση και για οποιονδήποτε λόγο δεν μπορεί το σύνολο των διαφόρων αμοιβών και αποζημιώσεων από συμμετοχή σε συμβούλια, επιτροπές και ομάδες εργασίας να υπερβαίνει το πενήντα τοις εκατό (50%) των συνολικών μηνιαίων αποδοχών του υπαλλήλου, όπως προκύπτουν από τις τακτικές αποδοχές και το Κίνητρο Απόδοσης. Οι πάσης φύσεως αμοιβές υπολογίζονται κατά το μήνα πραγματοποίησης της αντίστοιχης εργασίας.

'Αρθρο 20

Κοινοβουλευτικός έλεγχος πρόσθετων αμοιβών

1. Με τη λήξη κάθε οικονομικού έτους ο αρμόδιος υπουργός υποβάλλει στη Βουλή συγκεντρωτική κατάσταση, στην οποία περιέχονται τα εξής στοιχεία:

α. Ο αριθμός των υπαλλήλων που έλαβαν αμοιβή για υπερωριακή εργασία, σύμφωνα με τις διατάξεις των παραγράφων 1 και 3 του άρθρου 18 του παρόντος, καθώς και το συνολικό ποσό της δαπάνης που καταβλήθηκε για την αιτία αυτή.

β. Ο αριθμός των συλλογικών οργάνων του προηγούμενου άρθρου (19) που λειτούργησαν με αμοιβή στον τομέα της αρμοδιότητάς του (Υπουργείο και Ν.Π.Δ.Δ. της εποπτείας του), ο συνολικός αριθμός των υπαλλήλων που συμμετείχαν με αμοιβή στα συλλογικά αυτά όργανα, καθώς και το συνολικό ποσό της δαπάνης που καταβλήθηκε.

γ. Οι πάσης φύσεως αποδοχές που καταβλήθηκαν από οποιαδήποτε πηγή (εντός ή εκτός προϋπολογισμού).

2. Οι λεπτομέρειες για την εφαρμογή του άρθρου αυτού καθορίζονται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών.

'Αρθρο 21

Υπάλληλοι περιορισμένης διαβάθμισης

 

1. Οι μόνιμοι και δόκιμοι υπάλληλοι του Δημοσίου, των Ν.Π.Δ.Δ. και των Ο.Τ.Α., καθώς και οι αγροφύλακες και οι αρχιφύλακες Αγροφυλακής που η μισθολογική τους εξέλιξη, κατά την έναρξη του παρόντος νόμου, είναι περιορισμένη, εξελίσσονται στον ίδιο αριθμό μισθολογικών κλιμακίων, με αφετηρία το εισαγωγικό της κατηγορίας στην οποία ανήκουν.

2. Η μισθολογική εξέλιξη του ανωτέρω προσωπικού, πέρα από τα Μ.Κ. που κατατάσσονται κατά τη διαδικασία της προηγούμενης παραγράφου είναι δυνατή με κοινή απόφαση του Υπουργού Οικονομικών και του κατά περίπτωση αρμόδιου υπουργού, που εκδίδεται εντός εξαμήνου από τη δημοσίευση του παρόντος και ισχύει από 1.1.1997.

'Αρθρο 22

Κατάταξη υπαλλήλων στα μισθολογικά κλιμάκια

 

1. Η κατάταξη των υπηρετούντων υπαλλήλων στα Μ.Κ. του άρθρου 3 του νόμου αυτού, ανάλογα με την κατηγορία στην οποία ανήκουν, γίνεται με βάση το συνολικό χρόνο υπηρεσίας τους, όπως αυτός ορίζεται στο άρθρο 17 του παρόντος, σε συνδυασμό και με την με αριθμό 111624/4076/20.11.1985 κοινή απόφαση των Υπουργών Προεδρίας της Κυβέρνησης και Οικονομικών (ΦΕΚ 730 Β'), που κυρώθηκε με το άρθρο 12 του ν.1643/1986 (ΦΕΚ 126 Α').

Ο χρόνος υπηρεσίας που πλεονάζει μετά την κατάταξή τους αυτή θεωρείται ότι διανύθηκε στο Μ.Κ. της κατάταξής τους για την απονομή του επόμενου Μ.Κ..

2. Οι Σχολικοί Σύμβουλοι λαμβάνουν, από την έναρξη ισχύος του παρόντος τις αποδοχές της οργανικής τους θέσης ως εκπαιδευτικών, όπως αυτές προκύπτουν από την κατά τα ανωτέρω κατάταξή τους, καθώς και επίδομα θέσης - ευθύνης του εδαφίου α' της περίπτωσης Β' της παραγράφου 1 του άρθρου 14 του παρόντος.

'Αρθρο 23

Τρόπος προσδιορισμού διαφορών

 

1. Οι διαφορές των αποδοχών των υπαλλήλων κατά την πρώτη εφαρμογή του παρόντος προσδιορίζονται βάσει των αποδοχών της νέας κατάταξής τους στα μισθολογικά κλιμάκια σε σύγκριση με τις καταβαλλόμενες σ' αυτούς κατά την 31.12.1996.

2. Ως καταβαλλόμενες αποδοχές για τη σύγκριση αυτή λαμβάνονται υπόψη:

(α) οι περιλαμβανόμενες στη μισθοδοτική κατάσταση της ίδιας χρονολογίας (31.12.1996) και

(β) τα ποσά, σε μηνιαία βάση, που εχορηγούντο με οποιονδήποτε τρόπο ή ονομασία, υπό μορφή κινήτρου παραγωγικότητας ή αποδοτικότητας ή αυξημένης ευθύνης ή άλλη ονομασία, από οποιονδήποτε λογαριασμό (εντός ή εκτός προϋπολογισμού), που εμπίπτουν στις ρυθμίσεις των διατάξεων των παραγράφων 7 και 8 του άρθρου 13 του νόμου

Σελίδα 4590 

αυτού και σε ύψος όχι ανώτερο του Κινήτρου Απόδοσης, που προβλέπεται κατά κατηγορία από το ίδιο άρθρο, με εξαίρεση τα ποσά που καταβλήθηκαν εφάπαξ για ενίσχυση των υπαλλήλων.

Προκειμένου περί εκπαιδευτικών λειτουργών, στις καταβαλλόμενες αποδοχές τους κατά την 31.12.1996 για την εφαρμογή των διατάξεων της παραγράφου αυτής, λαμβάνεται υπόψη και η αποζημίωση διδακτικών τριμήνων, αναγόμενη σε μηνιαία βάση ίση προς το ένα δωδέκατο (1/12) του συνόλου των καταβληθέντων ποσών για το έτος 1996.

3. Η τυχόν επιπλέον διαφορά που προκύπτει μεταξύ των μηνιαίων ποσών των καταβαλλόμενων παροχών της περίπτωσης β' της προηγούμενης παραγράφου και εκείνων του Κινήτρου Απόδοσης του άρθρου 13 του παρόντος διατηρείται σύμφωνα με τις ρυθμίσεις της παραγράφου 7 του ίδιου άρθρου.

'Αρθρο 24

Επέκταση διατάξεων

 

Με κοινές αποφάσεις των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και του κατά περίπτωση αρμόδιου υπουργού, οι διατάξεις του νόμου αυτού μπορεί να επεκτείνονται, εν όλω ή εν μέρει, και σε προσωπικό του Δημοσίου ή Ν.Π.Δ.Δ. ή Ο.Τ.Α. που δεν υπάγεται στις διατάξεις του παρόντος, πλην όμως έχει βαθμολογική ή μισθολογική αντιστοιχία με μόνιμους υπαλλήλους Δημοσίου ή Ν.Π.Δ.Δ. ή Ο.Τ.Α., καθώς και σε διαβαθμισμένους κληρικούς και δικηγόρους με σχέση έμμισθης εντολής. Οι αποφάσεις αυτές εκδίδονται εντός εξαμήνου από τη δημοσίευση του παρόντος και ισχύουν από 1.1.1997.

'Αρθρο 25

Αντιστοιχία όρων - Προσαρμογή διατάξεων

 

1. 'Οπου στην ισχύουσα νομοθεσία αναφέρονται Μ.Κ. του ν.1505/1984 (ΦΕΚ 194 Α'), όπως αυτός συμπληρώθηκε και βελτιώθηκε με το ν.1810/1988 (ΦΕΚ 223 Α'), νοούνται τα μισθολογικά κλιμάκια του παρόντος που αντιστοιχούν στα ίδια έτη υπηρεσίας.

2. Λεπτομέρειες εφαρμογής του νόμου αυτού ρυθμίζονται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, που μπορεί να έχουν και αναδρομική ισχύ.

'Αρθρο 26

Εποπτεία ειδικών λογαριασμών

 

1. Ειδικοί λογαριασμοί που έχουν συσταθεί εκτός προϋπολογισμού, για τη χορήγηση σε προσωπικό του Δημοσίου ή των Ν.Π.Δ.Δ. παροχών με οποιαδήποτε ονομασία ή μορφή (πριμ παραγωγικότητας ή αποδοτικότητας ή αυξημένης ευθύνης), στους οποίους απομένουν αδιάθετα υπόλοιπα που εμπίπτουν στις ρυθμίσεις της παραγράφου 7 του άρθρου 13 του παρόντος, εποπτεύονται από τον Υπουργό Οικονομικών, ανεξάρτητα από την πηγή προέλευσης των εσόδων τους.

2. Από την έναρξη της ισχύος του παρόντος δεν επιτρέπεται πλέον η σύσταση ειδικών λογαριασμών εκτός Κρατικού Προϋπολογισμού ή προϋπολογισμών Ν.Π.Δ.Δ. για χορήγηση σε υπαλλήλους ή σε ταμεία παροχών με οποιαδήποτε ονομασία ή μορφή, ούτε η καθιέρωση νέων πηγών εσόδων των λογαριασμών της προηγούμενης παραγράφου.

3. Από την ίδια χρονολογία (1.1.1997) παύει η καταβολή των επιδομάτων και αποζημιώσεων με μορφή κινήτρου παραγωγικότητας ή αποδοτικότητας ή αυξημένης ευθύνης, μέσω ειδικών λογαριασμών, με την επιφύλαξη της ισχύος μόνο των διατάξεων των παραγράφων 7 και 8 του άρθρου 13 του παρόντος.

'Αρθρο 27

Τροποποίηση μισθολογίου

 

1. Τα θέματα του νόμου αυτού αποτελούν αντικείμενο συλλογικών διαπραγματεύσεων μετά τη θεσμοθέτηση του νομικού πλαισίου για τις συλλογικές συμβάσεις στο Δημόσιο.

Μέχρι τη θεσμοθέτηση του νομικού αυτού πλαισίου, η χορήγηση άλλων παροχών ή αποζημιώσεων εν γένει, πέραν των προβλεπομένων στο νόμο αυτόν, επιτρέπεται μόνο με τροποποίηση των διατάξεων του παρόντος.

2. Η καταβολή αποδοχών σε υπαλλήλους του Δημοσίου, των Ν.Π.Δ.Δ. και των Ο.Τ.Α., που εμπίπτουν στις ρυθμίσεις του παρόντος με βάση διατάξεις άλλων κατηγοριών υπαλλήλων του Δημοσίου, στις οποίες δεν ανήκουν οργανικά, δεν επιτρέπεται.

'Αρθρο 28

'Ελεγχος μισθοδοσίας

1. Η ευθύνη για την ορθή και ομοιόμορφη εφαρμογή όλων των μισθολογικού περιεχομένου διατάξεων ανήκει στους εκκαθαριστές αποδοχών των υπαλλήλων.

Ο έλεγχος των εκκαθαριστών για την ορθή και ομοιόμορφη απεικόνιση των αποδοχών των υπαλλήλων, καθώς και η ακρίβεια του ύψους των επί μέρους ποσών, με βάση τις εκάστοτε ισχύουσες διατάξεις, ασκείται από τον Υπουργό Οικονομικών, μέσω των αρμόδιων Διευθύνσεων ή Γενικών Διευθύνσεων του Γενικού Λογιστηρίου του Κράτους (Γ.Λ.Κ.).

2. Σε περίπτωση που διαπιστώνεται υπέρβαση των νόμιμων ποσών η αρμόδια Διεύθυνση ή Γενική Διεύθυνση του Γ.Λ.Κ. ενημερώνει εγγράφως τον εκκαθαριστή αποδοχών, καθώς και τον οικείο επιθεωρητή οικονομικής επιθεώρησης των Δ.Ο.Υ. για την έκδοση καταλογιστικής πράξης σε βάρος των υπαλλήλων που έλαβαν αχρεωστήτως τα σχετικά ποσά. Σε περίπτωση αδυναμίας καταλογισμού των αχρεωστήτως λαβόντων, λόγω θανάτου ή άλλης αιτίας, γίνεται καταλογισμός σε βάρος του εκκαθαριστή, εφόσον οφείλεται σε δόλο ή βαριά αμέλεια.

3. Οι λεπτομέρειες για την εφαρμογή των διατάξεων του άρθρου αυτού καθορίζονται με απόφαση του Υπουργού Οικονομικών.

'Αρθρο 29

Διασφάλιση αποδοχών

Σε περίπτωση που από τις ρυθμίσεις των διατάξεων του νόμου αυτού προκύπτουν συνολικές μηνιαίες αποδοχές μικρότερες από αυτές που έπαιρναν οι δικαιούχοι τους κατά την έναρξη της ισχύος του, η τυχόν διαφορά διατηρείται ως προσωπική μέχρι την κάλυψή της από οποιαδήποτε αύξηση των νέων αποδοχών.

'Αρθρο 30

Δαπάνες κίνησης μελών Επιμελητηρίων

1. Τα οδοιπορικά έξοδα και η ημερήσια αποζημίωση των μελών του Διοικητικού Συμβουλίου ή της Διοικούσας Επιτροπής των επιμελητηρίων της χώρας, καθώς και των μελών αυτών, καθορίζονται σύμφωνα με τη διάταξη της παραγράφου 7 του άρθρου 4 του ν. 2081/1992 (ΦΕΚ 154 Α').

2. Η διάταξη του δεύτερου εδαφίου της παραγράφου 3 του άρθρου 2 του ν. 2346/1995 (ΦΕΚ 220 Α') έχει εφαρμογή και για τους γεωτεχνικούς υπαλλήλους που μετακινούνται για την εφαρμογή προγραμμάτων και ελέγχων του Υπουργείου Γεωργίας.

'Αρθρο 31

Κατάργηση διατάξεων

Από την έναρξη της ισχύος του παρόντος καταργούνται:

α. Τα άρθρα 1 έως και 27 του ν.1505/1984 (ΦΕΚ 194 Α').

β. Τα άρθρα 1, 2, 3, 4, 5, 6, 7, 8, 9, 10, 12, 15, 17 και 18 του ν.1810/1988 (ΦΕΚ 223 Α').

γ. Οι παράγραφοι 16 και 17 του άρθρου 2 του ν. 2343/ 1995 (ΦΕΚ 211 Α').

δ. Η παράγραφος 2 του άρθρου 2 του ν. 2399/1996 (ΦΕΚ 

Σελίδα 4591 

90 Α').

ε. Οι παράγραφοι 2 και 5 του άρθρου 9 του ν. 2085/1992 (ΦΕΚ 170 Α'), που αντικατέστησε τις διατάξεις του άρθρου 64 του ν.1943/1991 (ΦΕΚ 50 Α').

στ. Η παράγραφος 1 του άρθρου 11 του ν. 287/1976 (ΦΕΚ 78 Α').

ζ. Το άρθρο 1 και η παράγραφος 3 του άρθρου 35 του ν.1824/1988 (ΦΕΚ 296 Α'), το άρθρο 23 του ν. 2008/ 1992 (ΦΕΚ 16 Α'), οι παράγραφοι 1 και 2 του άρθρου 8 του ν. 2158/1993 (ΦΕΚ 109 Α') και οι παράγραφοι 1 και 2 του άρθρου 48 του ν. 2413/1996 (ΦΕΚ 124 Α').

η. Κάθε άλλη γενική ή ειδική διάταξη κατά το μέρος που αντίκειται στις διατάξεις του νόμου αυτού ή κατά το μέρος που ρυθμίζει θέματα που διέπονται από αυτόν.

'Αρθρο 32

Συμπλήρωση διατάξεων σχετικών με την αντιμετώπιση

του δημογραφικού προβλήματος

Στο άρθρο 39 του ν. 2459/1997 (ΦΕΚ 17 Α'/18.2.1997) προστίθεται παράγραφος 8 έχουσα ως εξής:

"8. Η ισχύς των διατάξεων των παραγράφων 2 και 3 του παρόντος άρθρου αρχίζει από 1.3.1997."

'Αρθρο 33

'Εναρξη ισχύος

Η ισχύς των διατάξεων του νόμου αυτού αρχίζει από 1.1.1997, εκτός αν διαφορετικά ορίζεται στις επί μέρους διατάξεις του.

ΠΡΟΕΔΡΟΣ(Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ(Απόστολος Κακλαμάνης): Παρεσχέθη η ζητηθείσα εξουσιοδότηση.

Εισερχόμαστε στη συζήτηση του νομοσχεδίου του Υπουργείου Εθνικής Οικονομίας. Μόνη συζήτηση επί της αρχής, των άρθρων και του συνόλου του νομοσχεδίου: "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς".

'Εχει αποφασισθεί να συζητηθεί σε δύο συνεδριάσεις. Η μία θα διατεθεί επί της αρχής. Απόψε θα κρατήσει η συνεδρίαση μέχρις ότου ολοκληρωθεί η συζήτηση επί της αρχής. Η άλλη συνεδρίαση θα γίνει αύριο για τα άρθρα του νομοσχεδίου. Στην περίπτωση που θα υπάρξουν τροπολογίες από πλευράς Κυβερνήσεως, πλην αυτής που έχει ήδη κατατεθεί, θα προτείνω αύριο και χρόνο είτε εντός αυτής της συνεδριάσεως είτε στη συνέχεια, αναλόγως προς το αντικείμενο των τροπολογιών αυτών.

Καλείται στο Βήμα ο κ. Νικόλαος Φλώρος Eισηγητής της Πλειοψηφίας.

Το ΚΚΕ ορίζει ως Ειδική Αγορήτρια στο νομοσχέδιο αυτό την κα Μαρία Μπόσκου και η Νέα Δημοκρατία ορίζει ως Κοινοβουλευτικό της Εκπρόσωπο τον Βουλευτή Επικρατείας κ. Γεώργιο Aλογοσκούφη. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Φλώρο, έχετε το λόγο.

ΝΙΚΟΛΑΟΣ ΦΛΩΡΟΣ: Κύριε Πρόεδρε, κυρίες και κύριοι συνάδελφοι, έχουμε μπροστά μας σήμερα ένα σχέδιο νόμου για την κύρωση της Πράξης Νομοθετικού Περιεχομένου της 18ης Νοεμβρίου 1996 και για τη θέσπιση άλλων συναφών διατάξεων, με τις οποίες ρυθμίζονται ζητήματα ιδιαίτερα σημαντικά για το Χρηματιστήριο Αξιών Αθηνών και την Κεφαλαιαγορά. 

Το Χρηματιστήριο Αξιών τα τελευταία χρόνια έχει αποτελέσει σημαντικό πόλο έλξης των επενδυτών. Το θετικό έντονο ενδιαφέρον των επενδυτών δεν εξηγείται μόνο από τους υψηλούς ρυθμούς αποδόσεων που παρουσιάσθηκαν διαχρονικά σε σχέση με άλλες εναλλακτικές τοποθετήσεις, αλλά και από τους ρυθμούς ανάπτυξης της οικονομίας μας, που παρουσίασε θετικές προοπτικές εξέλιξης και συνεχή βελτίωση των μακροοικονομικών της μεγεθών. 

Παρ' όλα αυτά το ελληνικό Χρηματιστήριο παραμένει ένα από τα πλέον αδύναμα Χρηματιστήρια από αυτά των αναδυόμενων χωρών, σύμφωνα με μία δέσμη από δείκτες, που χρησιμοποιούνται για την αξιολόγησή τους. 

Ενδεικτικά θα αναφέρω ότι η χρηματιστηριακή αξία ως προς το εθνικό προϊόν για το 1996 ήταν 12% σε σχέση με 36% του μέσου όρου των αναδυομένων αγορών, ενώ η εμπορευσιμότητα ο όγκος συναλλαγών ως προς την χρηματηστηριακή αξία ήταν 15 για την Ελλάδα, κάτι που βρίσκεται πολύ μακριά από το 85 που είναι ο μέσος όρος των αναδυόμενων αγορών.

Αξίζει, επίσης, τον κόπο να υπογραμμίσουμε, ότι το Χρηματιστήριο Αθηνών δεν έχει μεγάλο βάθος. Οι εισηγμένες εταιρείες δεν είναι αντιπροσωπευτικές του συνόλου της οικονομίας. Υπάρχουν ολόκληροι σημαντικοί κλάδοι, οι οποίοι δεν αντιπροσωπεύονται, ενώ μόνο το 20% των μεγαλύτερων ελληνικών επιχειρήσεων είναι εισηγμένες στο Χρηματιστήριο Αθηνών.

Σήμερα τα περιθώρια ανάπτυξης είναι μεγάλα και οι προοπτικές ευοίωνες. Η ανάπτυξη του Χρηματιστηρίου Αθηνών θα σημάνει, μεταξύ άλλων, τα ακόλουθα:

Πρώτον, περισσότερα κεφάλαια για την ανάπτυξη της οικονομίας.

Δεύτερον, στο βαθμό που προχωρούν οι ιδιωτικοποιήσεις και που ολοένα και μεγαλύτερα μέρη των ΔΕΚΟ εισάγονται στο Χρηματιστήριο Αξιών, επαυξάνεται η αξιοπιστία των δημοσίων επιχειρήσεων και εν γένει του δημόσιου τομέα. Αυτό συμβαίνει διότι το Χρηματιστήριο είναι ένας μηχανισμός που ελέγχει τις χρηματοοικονομικές αποφάσεις και τη στρατηγική των διοικήσεων των επιχειρήσεων. 

Τρίτον, οι ξένοι επενδυτές, που έχουν εμπιστοσύνη στην ελληνική οικονομία, θα έχουν μεγαλύτερη δυνατότητα να επενδύσουν στην Κεφαλαιαγορά. 

Συνεπώς, είναι επιβεβλημένη η ολοκλήρωση της χρηματοοικονομικής υποδομής και του θεσμικού πλαισίου, έτσι ώστε να διασφαλίζεται η απρόσκοπτη λειτουργία της αγοράς. 

Τους παραπάνω σκοπούς εξυπηρετεί και το νομοσχέδιο που φέρνει προς ψήφιση η Κυβέρνηση σήμερα. 

Κυρίες και κύριοι συνάδελφοι, με κίνδυνο να σας κουράσω, θα σας θυμίσω εν τάχει την άσχημη και επικίνδυνη κατάσταση στην οποία είχε περιέλθει το καθεστώς των χρηματιστηριακών συναλλαγών το Νοέμβριο του περασμένου έτους. Η χαλαρότητα στην εφαρμογή των κανόνων λειτουργίας του συστήματος και η ανεπαρκής εποπτεία, ενεθάρρυνε και εξέθρεψε φαινόμενα παρανομίας. Ενώ οι εκκαθαρίσεις των συναλλαγών έπρεπε να γίνονται εντός δύο ημερών, φθάσαμε να γίνονται, πολλές φορές, σε δέκα ημέρες.

'Ολοι γνωρίζουμε τι γινόταν μέσα σε αυτό το αμαρτωλό μεσοδιάστημα. 'Οταν κάποια στιγμή οι εταιρείες εκλήθησαν να κλείσουν τη θέση τους μέσα σε δύο ημέρες, πολλές δυσκολεύτηκαν να ανταποκριθούν. Μία μόνο ευτυχώς από αυτές, η γνωστή "ΔΕΛΤΑ", αποδείχθηκε ότι είχε εκδόσει ακάλυπτες επιταγές, τις οποίες βέβαια είχε οπισθογραφήσει "Aποθετηρίων Τίτλων" και είχε εξοφλήσει η Εθνική. Και ενώ η τρύπα των 2,6 δισεκατομμυρίων, η οποία, ειρήσθω εν παρόδω, είναι μικρή για τα διεθνή δεδομένα, θα μπορούσε άνετα, θεωρητικά, να καλυφθεί από το κοινό συνεγγυητικό, κάτι το οποίο θα απέτρεπε την περαιτέρω όξυνση της κρίσεως, δεν έγινε διότι δεν το προέβλεπε το καταστατικό τους. 'Ετσι το Χρηματιστήριο κινδύνευσε να διακόψει τη λειτουργία του.

'Υστερα από δραματικές διαπραγματεύσεις συμφωνήθηκε να καλυφθεί το 1,3 δισεκατομμύρια από το συνεγγυητικό και τα υπόλοιπα 1,3 δισεκατομμύρια από την "Αποθετηρίων".

Η πράξη νομοθετικού περιεχομένου, την κύρωση της οποίας ζητάει η Κυβέρνηση σήμερα, νομιμοποίησε τις παραπάνω καταβολές, κατά παρέκκλιση των κειμένων διατάξεων. Αυτό γίνεται ουσιαστικά στα εδάφια 1 έως 4 του άρθρου 1.

Σελίδα 4592 

 

Στο εδάφιο 5, του άρθρου 1, καλύπτεται η απευθείας ανάθεση του ελέγχου που διενεργήθηκε απο τις τρείς εταιρείες, το πόρισμα των οποίων βρίσκεται σήμερα στα χέρια της Δικαιοσύνης.

Στα εδάφια 6, 7 και 8, για πρώτη φορά στα χρονικά της λειτουργίας του Χρηματιστηρίου Αθηνών, οι χρηματιστηριακές εταιρείες δεσμεύονται, όσον αφορά στο μέγεθος των δραστηριοτήτων τους κατά τη συνεδρίαση, με καταβολή εγγυήσεων το ύψος και το είδος των οποίων -χρηματικό ποσό, εγγυητική επιστολή, τίτλου Δημοσίου- ρυθμίζεται από την Επιτροπή Κεφαλαιοαγοράς.

Στο άρθρο 2 στο εδάφιο 1, ρυθμίζονται οι πόροι της Επιτροπής Κεφαλαιοαγοράς, η επάρκεια των οποίων αποτελεί αναγκαία προϋπόθεση για τη σωστή εκτέλεση του εποπτικού και ελεγκτικού της έργου.

Θα αναφερθώ εν συντομία στο ποιοι είναι αυτοί οι πόροι:

Ποσοστό δύο εκατοστών τοις εκατό επί των νέων εκδόσεων κινητών αξιών, που εισάγονται στο Χρηματιστήριο Αξιών Αθηνών. 

Ποσοστό δύο χιλιοστών τοις εκατό επί των νέων εκδόσεων κινητών αξιών, μεγαλυτέρας διάρκειας του ενός έτους. 

Ποσοστό δέκα τοις εκατό επί των καταβαλλομένων συνδρομών στο Χρηματιστήριο από τα μέλη.

Ποσοστό επτά τοις εκατό επί του κύκλου εργασιών της "Ανώνυμης Εταιρείας Αποθετηρίων".

Εισφορά από τις επενδυτικές εταιρείες (ΕΠΕΥ), από τις ΑΕΔΑΚ, (τα αμοιβαία κεφάλαια) και τις Εταιρείες Επενδύσεων Χαρτοφυλακίου κάτι το οποίο δεν προεβλέπετο μέχρι τώρα.

Και τέλος, μια εισφορά για τη δημιουργία νέων αμοιβαίων κεφαλαίων και για τυχόν τροποποιήσεις των υπαρχόντων αμοιβαίων κεφαλαίων.

'Ολα αυτά συνιστούν τους πόρους της Επιτροπής Κεφαλαιαγοράς.

Με το εδάφιο 2, καταργείται η υποχρέωση της Επιτροπής Κεφαλαιαγοράς, η οποία υπήρχε μέχρι τώρα, προς απόδοση στο Δημόσιο του πλεονάσματός του.

Με το άρθρο 3, εισάγονται μια σειρά από συμπληρωματικές διατάξεις, που συμπληρώνουν την υποστήριξη της λειτουργίας της Επιτροπής Κεφαλαιαγοράς.

Με το εδάφιο 1, ρυθμίζεται το καθεστώς προμηθειών και εκτέλεσης έργων της Επιτροπής Κεφαλαιαγοράς.

Στο εδάφιο 2, προβλέπεται ότι πέραν των προβλεπομένων στο άρθρο 34 του ν. 2324/1995 θέσεων, συνιστώνται έξι επιπλέον θέσεις, για την κάλυψη των αναγκών της επιτροπής.

Με το εδάφιο 3, ως ανώτατο όριο ηλικίας θεσπίζεται το 48ο, για το ειδικό επιστημονικό προσωπικό της Επιτροπής.

Και με το εδάφιο 4, παρέχεται νομική κάλυψη στα μέλη του διοικητικού συμβουλίου ή των υπαλλήλων της Επιτροπής Κεφαλαιαγοράς.

Κυρίες και κύριοι συνάδελφοι, ο κίνδυνος του διακανονισμού που υπεισέρχεται στις συναλλαγές ανάμεσα σε χρήματα και μετοχές που ενέχονται σε κάθε χρηματιστηριακή πράξη, προκύπτει από τον πιστωτικό κίνδυνο των αντισυμβαλλομένων μερών. Για να ελαχιστοποιηθεί αυτός ο πιστωτικός κίνδυνος απαιτούνται δύο πράγματα.

Το πρώτο είναι η διαρκής παρακολούθηση των εταιριών του Χρηματιστηρίου και όσο το δυνατόν προληπτική παρακολούθηση.

Το δεύτερο για τον έλεγχο του πιστωτικού κινδύνου των συμβαλομένων μερών έχει να κάνει με το επικουρικό κεφάλαιο, το οποίο φέρει με το παρόν νομοσχέδιο η Κυβέρνηση.

Σύμφωνα με το άρθρο 4 του νομοσχεδίου δημιουργείται ένας μηχανισμός κάλυψης, υποχρεώσεων και εκκρεμοτήτων που προκύπτουν από τις συναλλαγές, ώστε η αδυναμία, είτε προσωρινή είτε μόνιμη ενός μέλους του Χρηματιστηρίου να εκπληρώσει τις υποχρεώσεις του να μη θέτει σε κίνδυνο την όλη διαδικασία εκκαθάρισης των συναλλαγών.

Ο μηχανισμός αυτός είναι το επικουρικό κεφάλαιο εκκαθάρισης, όπως ονομάζεται στο νομοσχέδιο.

Στη συνέχεια του άρθρου 4 εξηγείται πώς ενεργοποιείται και πώς λειτουργεί το επικουρικό κεφάλαιο, όταν αυτό κρίνεται αναγκαίο.

Στο τέταρτο εδάφιο του άρθρου 4 αναφέρεται ότι αυτό θα ενεργοποιείται, εφόσον η αξία των μη εκκαθαρισθεισών εμπροθέσμων συναλλαγών ξεπερνάει το 5% του μέσου ημερησίου ύψους συναλλαγών του Χρηματιστηρίου κατά το αμέσως προηγούμενο εξάμηνο.

Με το άρθρο 5 προβλέπεται ότι όποιο πρόσωπο ή υπηρεσία αναλάβει στο μέλλον την εκκαθάριση στο Χρηματιστήριο Αξιών Αθηνών, θα παρέχει καθημερινή πληροφόρηση για το ύψος των μη εμπροθέσμων εκκαθαρισθεισών συναλλαγών, που έχουν συναφθεί στο Χρηματιστήριο.

Τα υπόλοιπα εδάφια του άρθρου 5 αναφέρονται στην απόφαση ενεργοποίησης του επικουρικού κεφαλαίου και περιγράφουν τι γίνεται στις περιπτώσεις που δεν υπάρχει ολοσχερής εξόφληση της οφειλής μέλους προς το Κεφάλαιο, περίπτωση στην οποία τελικά την ευθύνη την αναλαμβάνει το συνεγγυητικό, μετά από σχετικό αίτημα του Χρηματιστηρίου Αξιών, ως διαχειριστού του κεφαλαίου.

Το άρθρο 6 ρυθμίζει τους πόρους του επικουρικού κεφαλαίου, οι οποίοι προέρχονται από έκτακτη εισφορά του Χρηματιστηρίου Αξιών Αθηνών, σε ποσοστό δύο τοις δεκάκις χιλίοις επί της συνολικής αξίας των συναλλαγών των ετών 1995-1996 και με ποσοστό ένα τοις δεκάκις χιλίοις επί της συνολικής αξίας των συναλλαγών του μέλους στο Χρηματιστήριο Αξιών Αθηνών των ετών 1995-1996.

Με ένα πρόχειρο υπολογισμό που κάναμε υπολογίσαμε ότι το ποσό αυτό ανέρχεται γύρω στα δύο κόμμα δύο (2,2) δισεκατομμύρια δραχμές, το οποίο δεν είναι ευκαταφρόνητο και το οποίο βέβαια θα πρέπει να μανατζάρεται σε καθημερινή βάση.

Είναι σημαντικό να πούμε εδώ ότι αυτό το κεφάλαιο για να παίξει το ρόλο της κάλυψης του κινδύνου για τον οποίο μιλάμε, δεν πρέπει να είναι σταθερό, αλλά να αυξομειώνεται ανάλογα με τον όγκο και την ποιότητα των συναλλαγών.

Τώρα περνάμε στο άρθρο 7 το οποίο καθιερώνει ατέλεια υπέρ των διαθεσίμων κεφαλαίων, με εξαίρεση το φόρο επί εσόδων που παρακρατούνται στην πηγή.

Στο άρθρο 8 αναφέρεται ότι για υποστηρικτούς λόγους η Επιτροπή Κεφαλαιαγοράς μπορεί να αναθέτει τη μηχανογραφική υποστήριξη του κεφαλαίου στην ΑΣΥΚ, στην Εταιρία Ανάπτυξης Συστημάτων Υποστήριξης Κεφαλαιαγοράς.

Τέλος, το άρθρο 9 προβλέπει ότι η μία εκ των δύο θέσεων των αντιπροέδρων μπορεί να πληρωθεί με απόσπαση. Ο αντιπρόεδρος προσφέρει τις υπηρεσίες του στην Επιτροπή κατά κύρια απασχόληση και χωρίς αμοιβή, πλην οδοιπορικών και εξόδων παράστασης.

Δεν υπόκειται στους περιορισμούς του άρθρου 35 παρ. 17 και επανέρχεται

πλήρως αυτοδίκαια στα αρχικά καθήκοντά του μετά τη λήξη της θητείας του.

Κυρίες και κύριοι συνάδελφοι, δε θέλω να σας κουράσω περισσότερο.Το νομοσχέδιο είχε συζητηθεί διεξοδικά και στη Διαρκή Επιτροπή. Θα επανέλθω με κάποιες παρατηρήσεις στη δευτερολογία μου. Ευχαριστώ.

ΠΡΟΕΔΡΕΥΩΝ(Παναγιώτης Ν. Κρητικός).: Ο Εισηγητής της Μειοψηφίας κ. Τζωάννος έχει το λόγο.

ΙΩΑΝΝΗΣ ΤΖΩΑΝΝΟΣ: Κυρίες και κύριοι συνάδελφοι θα συμφωνήσω με τον Εισηγητή της Πλειοψηφίας ότι το Χρηματιστήριο Αξιών Αθηνών μπορεί να αποτελέσει βασικό μοχλό ανάπτυξης για την ελληνική οικονομία και γι' αυτό το λόγο η Νέα Δημοκρατία έχει αντιμετωπίσει με τη δέουσα υπευθυνότητα το θεσμό. Για τον ίδιο δε λόγο είχαμε προτείνει και την Εξεταστική των Πραγμάτων Επιτροπή σ' ό,τι αφορά τα φαινόμενα, που αντιμετώπισε η χρηματιστηριακή αγορά, από το σκάνδαλο της "ΔΕΛΤΑ Χρηματιστηριακής", διότι πιστεύουμε ότι επιβάλλεται, για την εύρρυθμη λειτουργία του θεσμού του Χρηματιστηρίου, η πλήρης διαφάνεια και για τις συναλλαγές, αλλά και για τις δραστηριότητες όλων των φορέων, περιλαμβανομένης και της Επιτροπής Κεφαλαιαγοράς, αλλά και της διοίκησης του Χρηματιστηρίου.

Δυστυχώς αντιμετωπίζουμε το φαινόμενο να συζητάμε ένα 

Σελίδα 4593 

νομοσχέδιο, το οποίο είχε ως αφορμή αρχικά την κρίση του περασμένου Νοεμβρίου σε μια εποχή που πράγματι το Χρηματιστήριο περνάει πάλι μια κρίσιμη περίοδο και ακριβώς λόγω αυτής της κρισιμότητας επειδή επαναλαμβάνω πιστεύουμε στο θεσμό του Χρηματιστηρίου , θα αποφύγω την άσκηση κριτικής για την κριτική, αλλά παράλληλα θα επισημάνω και τις παραλήψεις που συνεχίζονται σ' ό,τι αφορά το ρόλο των αρμοδίων φορέων.

Ειδικότερα αναφέρομαι στο γεγονός της δηλώσεως του Προέδρου της Επιτροπής Κεφαλαιαγοράς την περασμένη εβδομάδα, που απετέλεσε αφορμή για μια απότομη μεταστροφή του κλίματος, και δυστυχώς πήρε και τη μορφή πανικού, που οδήγησε στην καταστροφή πολλούς μικροεπενδυτές. Και έτσι έχουμε ένα ρεκόρ, αν θέλετε, παγκόσμιο, μέσα σε τέσσερις μήνες να έχουν προκληθεί δύο κρίσεις. Και λυπούμαι, αλλά η Κυβέρνηση συνεχώς παρέχει κάλυψη στους αρμόδιους φορείς, ενώ βασικά θα έπρεπε να υπάρχει σαφέστατος διαχωρισμός σ' ό,τι αφορά το ρόλο της Επιτροπής Κεφαλαιαγοράς, αλλά και της διοίκησης του Χρηματιστηρίου, κυρίως όμως της Επιτροπής Κεφαλαιαγοράς, ως ελεγκτού των θεσμών και άσκησης ουσιαστικής εποπτείας, ώστε να προλαμβάνονται οι δυσλειτουργίες από το ρόλο του συμβούλου επιχειρήσεων.

Παρουσιάστηκε δηλαδή την περασμένη εβδομάδα ο Πρόεδρος της Επιτροπής Κεφαλαιαγοράς να παρέχει συμβουλές προς τους επενδυτές, κάτι το οποίο δυστυχώς δε διαπιστώνεται ότι δικαιολογείται και από το θεσμικό πλαίσιο. Μάλιστα όταν κοιτάξουμε τη σχετική νομοθεσία, όπως ο νόμος 2324/95, θα δούμε ότι ένας από τους ρόλους, ένα από τα καθήκοντα της Επιτροπής Κεφαλαιαγοράς είναι η παρακολούθηση και ο εντοπισμός δημοσιεύσεων, πληροφοριών και φημών, που είναι ικανές να επηρεάσουν τις συναλλαγές των τίτλων στην αγορά συνολικά ή μεμονωμένα.

Με το να κάνεις δηλώσεις, ουσιαστικά δίνεις μηνύματα στην αγορά. Είναι και ένα είδος πληροφόρησης της αγοράς. Αντιθέτως, ο Πρόεδρος της Επιτροπής Κεφαλαιαγοράς θα έπρεπε, αντί να κάνει τέτοιες δηλώσεις, να ελέγξει δηλώσεις άλλων οργάνων που άμεσα ή έμμεσα μπορεί να επηρεάζουν την πορεία του Χρηματιστηρίου.

Είδαμε τον τελευταίο καιρό στις εφημερίδες δημοσιεύματα για τις προθέσεις της Κυβέρνησης και ορισμένων ΔΕΚΟ, περιλαμβανομένου και του ΟΤΕ, για το τι θα κάνουν για αύξηση του μετοχικού κεφαλαίου ή για ιδιωτικοποίηση-μετοχοποίηση κάποιου ποσοστού από το συνολικό τους κεφάλαιο. Και αυτά είναι μηνύματα προς την αγορά που μπορεί να οδηγήσουν τους επενδυτές σε διατύπωση κρίσεων, βάσει λανθασμένων πληροφοριών. Στην περίπτωση αυτή όμως δεν υπήρξε καμία παρέμβαση.

Επίσης κατά τη συζήτηση του νομοσχεδίου στη Διαρκή Επιτροπή είχαμε επισημάνει και ένα βασικό δημοκρατικό έλλειμα. Μιλάω τώρα για το σύνολο του νομοσχεδίου. Θα διαπιστώσετε ότι το νομοσχέδιο βρίθει σειράς εξουσιοδοτήσεων εν λευκώ προς την Επιτροπή Κεφαλαιαγοράς ή στο Δ.Σ. του Χρηματιστηρίου, χωρίς να υπάρχει κάποιος μηχανισμός ελέγχου.

Σε πάρα πολλά θέματα τα οποία θα επισημάνουμε και στην κατ'άρθρον συζήτηση -διότι σήμερα έχει περάσει και ο χρόνος και θα επιδιώξω να είμαι σύντομος- και με αφορμή αυτό το γεγονός θέλω να αναφέρω και τη γνωμοδότηση της Διεύθυνσης Επιστημονικών Μελετών της Βουλής, όπου εξ αιτίας αυτών των εν λευκώ εξουσιοδοτήσεων διαπιστώνεται προβληματισμός ως προς το κατά πόσον η θεσπιζόμενη με τις εν λόγω ρυθμίσεις -έτσι λέει το κείμενο- νομοθετική εξουσιοδότηση, είναι επαρκώς ειδική και ορισμένη. Δηλαδή, εάν θα υπάρξει πλαίσιο κανόνων, μέσα στο οποίο θα αποφασίζει η Επιτροπή Κεφαλαιαγοράς για διάφορα θέματα, κάτι το οποίο νομίζω ότι πρέπει να το δείτε άμεσα διότι αλλιώς δημιουργούμε νέα κέντρα εξουσίας, ανεξέλεγκτα, πέραν του ρόλου της εποπτείας για την εύρυθμη λειτουργία της κεφαλαιαγοράς.

'Ενα άλλο κρίσιμο στοιχείο είναι ότι δυστυχώς υπάρχουν και κάποιες φωτογραφικές διατάξεις, όπως στο άρθρο 3 που ορίζει ότι το όροιο ηλικίας ενός διευθυντού μπορεί να είναι μέχρι σαράντα οκτώ ετών. Μπορεί να είναι και πενήντα. Αλλά αυτό θα λύσει τα προβλήματα της εύρυθμης λειτουργίας της κεφαλαιαγοράς;

Επίσης υπάρχει κάτι το οποίο θεωρώ απαράδεκτο -το έχουμε επισημάνει επίσης στη Διαρκή Επιτροπή- και αυτό είναι η πρόθεση να υπάρχει πλήρης νομική κάλυψη προς τα μέλη του Δ.Σ. της Επιτροπής Κεφαλαιαγοράς κατά την κρίση αυτού καθ'εαυτού του Διοικητικού της Συμβουλίου, να τυγχάνουν νομικής προστασίας εάν αντιμετωπίζουν αγωγές εναντίον τους για διάφορες υποθέσεις. Δηλαδή "Γιάννης κερνάει και Γιάννης πίνει" σ'αυτήν την περίπτωση. Τουλάχιστον θα μπορούσε να υπάρξει μια ρήτρα ασφάλειας, για να μη γίνονται καταχρήσεις, διότι μπορεί πράγματι να υπάρξουν περιπτώσεις όπου στην εκτέλεση των καθηκόντων τους τα μέλη αντιμετώπισαν διάφορα προβλήματα υπηρεσιακής μορφής. Αλλά μπορεί όμως να υπάρχουν και περιπτώσεις που είναι καθαρά ατομικό το πρόβλημα. Γιατί δεν εφαρμόζεται κάτι που προβλέπεται από το ν. 2324/95 με το άρθρο 28, όπου λέει ο νόμος ότι οι υπάλληλοι του Υπουργείου Εθνικής Οικονομίας που υπηρετούν στην αρμόδια για την εποπτεία του Χρηματιστηρίου Αξιών Αθηνών, διεύθυνση, στις περιπτώσεις που διώκονται για πράξεις ή παραλείψεις κατά την εκπλήρωση των καθηκόντων τους και προς το συμφέρον της υπηρεσίας, παρίστανται ενώπιον των ποινικών δικαστηρίων με μέλη του Νομικού Συμβουλίου του Κράτους εάν το ζητήσουν και υπό την απαράβατη προϋπόθεση, ότι θα εγκριθεί η αίτησή τους από τον Πρόεδρο τούτου.

'Αρα υπάρχει μια ασφαλιστική δικλείδα ότι το Νομικό Συμβούλιο του Κράτους και ο Πρόεδρος θα εγκρίνει, αν χρειάζεται, αυτήν τη βοήθεια. 'Οχι το ίδιο το διοικητικό συμβούλιο για τα μέλη του, δηλαδή θα κρίνουν τα ίδια τα πρόσωπα για τον εαυτό τους.

Και πάλι αυτό το θέμα απασχολεί την εύρυθμη λειτουργία του Χρηματιστηρίου, ή υπάρχει φόβος κάποιων γεγονότων, που συνδέονται με την υπόθεση της "ΔΕΛΤΑ Χρηματιστηριακής", που προκαλεί αυτήν τη ρύθμιση;

Αυτά είναι εύλογα ερωτήματα καλοπροαίρετα, τα οποία προκύπτουν από την προτεινόμενη ρύθμιση.

Επίσης βλέπουμε ρυθμίσεις, για αναθέσεις έργων υποθέτω μελετών για την Επιτροπή Κεφαλαιαγοράς, γιατί δεν φαντάζομαι ότι η Επιτροπή Κεφαλαιαγοράς θα αναλάβει έργα κατασκευής κτιρίων. Γιατί χρειάζονται ειδικές ρυθμίσεις και εσωτερικός κανονισμός της Επιτροπής Κεφαλαιαγοράς, για το πώς θα αναθέτονται οι μελέτες, ή άλλου είδους έργα, όταν ήδη στην υπάρχουσα νομοθεσία υπάρχουν διάφορες δικλείδες, οι οποίες δε δημιουργούν ανυπέρβλητη γραφειοκρατία. 'Αλλωστε με την υπάρχουσα νομοθεσία η Επιτροπή Κεφαλαιαγοράς μπορεί να αναθέσει εποπτικό έργο σε ελεγκτικές εταιρείες, όπως το είδαμε ήδη με την υπόθεση της "ΔΕΛΤΑ Χρηματιστηριακής".

Επίσης διαπιστώνεται μια εξουσιοδότηση, που δίνει τη δυνατότητα για πρόσληψη συμβούλων. Εκεί πρέπει να μπει κάποιος περιορισμός, γιατί έχουμε καταντήσει να δημιουργούμε βιομηχανίες συμβούλων επιχειρήσεων και κυρίως των δημοσίων επιχειρήσεων. Καλός είναι ο ρόλος των συμβούλων, αλλά εν μέτρω. Οι υπερβολές βασικά δημιουργούν δυσλειτουργίες.

'Ερχομαι στο επικουρικό ταμείο, που πάτε να δημιουργήσετε. Εμείς είχαμε πει το Νοέμβριο σε ό,τι αφορά το άρθρο 1, που αφορά την Πράξη Νομοθετικού Περιεχομένου, ότι κακώς προβήκατε σ'αυτήν την πράξη, ότι θα μπορούσατε βασικά, με πράξεις αντιλογισμού, να είχατε εμπλέξει μόνο όσους ευθύνονται σ' αυτή την υπόθεση και όχι ο πέλεκυς της οικνομικής επιβάρυνσης να πέσει επί δικαίων και αδίκων. Και μάλιστα είχαμε πει, ότι αυτό θα μπορούσε να είχε συζητηθεί στη Βουλή, με την επείγουσα διαδικασία.

Πέραν αυτού έχετε βάλει κάποιες προδιαγραφές μεγέθους και εγγυητικών επιστολών, για τις χρηματιστηριακές εταιρείες, για να καλύπτονται οι κίνδυνοι. Τι χρειάζεται, αφού υπάρχουν αυτές οι δύο ρυθμίσεις, η δημιουργία του επικουρικού 

Σελίδα 4594 

κεφαλαίου, Και θέτω αυτό το ζήτημα , όχι μόνο γιατί δημιουργείται ένα κεφάλαιο, που μπορεί να μη χρειάζεται, αλλά δημιουργείται και κόστος στις συναλλαγές. Μπορεί να είναι οριακό, αλλά από τη στιγμή, που έχουμε μία παγκοσμιοποίηση των αγορών, ουσιαστικά υπάρχει και ένας ανταγωνισμός διεθνής και το κόστος των συναλλαγών αποτελεί στοιχείο για τους θεσμικούς επενδυτές τουλάχιστον. Γιατί να επιβαρύνουμε το κόστος άσκοπα, γιατί τελικά αυτό το κόστος μετακυλίεται στον τελικό καταναλωτή, που είναι ο υποψήφιος επενδυτής.

Εν πάση περιπτώσει, υπάρχει και ένα θέμα με τα κεφάλαια που έχουν συσσωρευθεί στην Επιτροπή Κεφαλαιαγοράς και τα οποία βέβαια αποτελούν προϊόν εισφορών. Και αυτές οι εισφορές έγιναν για κάποιο σκοπό, που ήταν η άσκηση εποπτείας, η οποία δεν έγινε βέβαια για τους λόγους, που έχουμε συζητήσει. Η έλλειψη εποπτείας ήταν η βασική αιτία του προβλήματος. Τουλάχιστον ας αξιοποιηθούν αυτά τα κεφάλαια. Δεν είναι το κυρίαρχο θέμα να ενισχύσουμε τα οικονομικά του Κράτους, το δημόσιο κορβανά, με αυτά τα εκατομμύρια. Καλύτερα να αξιοποιηθούν τα κεφάλαια αυτά, ώστε ο θεσμός να λειτουργήσει αποτελεσματικά.

Εγώ θα σας έλεγα, να αναθέσετε με διαφανή τρόπο σε μια σειρά ελεγκτικών εταιρειών, εφ'όσον δεν υπάρχει το προσωπικό στην Επιτροπή Κεφαλαιαγοράς και να γίνουν την ίδια στιγμή έλεγχοι σε όλες τις εταιρείες τις χρηματιστηριακές, για να υπάρξει και αυτό το αίσθημα της ασφάλειας. Και παράλληλα να κάνετε γρήγορα τις προσλήψεις, γιατί αργούν πάλι οι προσλήψεις που είχατε προαναγγείλει.

Επίσης θα ήθελα να επισημάνω -υπάρχει βέβαια στο κείμενο κάποια σύγχυση διότι έχουμε διάφορα μη κωδικοποιημένα άρθρα- πως σε μία από τις τροπολογίες στο άρθρο 4, αναφέρεται ότι το Χρηματιστήριο Αξιών Αθηνών υπάγεται στις διατάξεις, που προβλέπουν οποιουσδήποτε περιορισμούς για τα νομικά πρόσωπα του δημοσίου τομέα εκτός από τα θέματα των προσλήψεων, τα οποία θα αντιμετωπισθούν με εφαρμογή του ν. 2190/94. Υπάρχει ένα διαδικαστικό θέμα και θα ήθελα να ρωτήσω εάν γι'αυτό έχει ερωτηθεί το Υπουργείο Εσωτερικών Δημόσιας Διοίκησης και Αποκέντρωσης, διότι τα θέματα περί δημοσίου τομέα άπτονται και αυτού του θέματος. Βεβαίως χρειάζεται η ευελιξία, αλλά βεβαίως μην πάμε στο άλλο άκρο όπου καθίστανται οι οργανισμοί ή οι ανώνυμες εταιρείες που ανήκουν στον ευρύτερο δημόσιο τομέα τελείως ανεξέλεγκτες. Χρειάζεται πάντοτε η χρυσή τομή. Εν πάση περιπτώσει πιστεύουμε, ότι επειδή το Χρημαστιστήριο περνάει πάλι μια κρίσιμη περίοδο χρειάζονται προσεκτικές κινήσεις, που θα εμπεδώσουν το αίσθημα της ασφάλειας στο επενδυτικό κοινό και γι'αυτό σας τονίζω την ανάγκη να προβείτε σε κάποιες κινήσεις διαφάνειας των θεσμών, ότι λειτουργεί η εποπτεία και να συμβουλεύσετε, εφόσον θέλετε να εξακολουθείτε να παρέχετε κάλυψη προς τον Πρόεδρο της Επιτροπής Κεφαλαιαγοράς, να μην προβαίνει σε συμβουλές προς τις αγορές -το ίδιο ισχύει και για όλους τους κρατικούς παράγοντες- αλλά να κινηθεί προς την άσκηση πραγματικού ελέγχου.

Θα επανέλθω βέβαια με παρατηρήσεις στη δευτερολογία μου όπως και στην κατ' άρθρο συζήτηση. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Η κα Μπόσκου, Ειδική Αγορήτρια του Κ.Κ.Ε., έχει το λόγο.

ΜΑΡΙΑ ΜΠΟΣΚΟΥ: Κύριοι συνάδελφοι, σε επανειλημμένες τοποθετήσεις τους οι αρμόδιοι Υπουργοί, έχουν δηλώσει ότι προτίθενται να ενισχύσουν τον θεσμό του Χρηματιστηρίου Αξιών απεριόριστα "για το καλό της οικονομίας και της αναπτυξιακής προοπτικής της Χώρας".

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Επανειλημμένα επίσης διάφοροι κυβερνητικοί παράγοντες και μη, έχουν εκφραστεί υπέρ της ενίσχυσης αυτού του ναού του κεφαλαίου, όπως συνήθως επικαλείται προκειμένου να προκαλέσει τη ραχοκοκαλιά της αναπτυξιακής πρότασης της Κυβέρνησης. 'Ομως, σύμφωνα με διάφορα δημοσιεύματα του Τύπου, προερχόμενα φυσικά από χρηματιστηριακές πηγές, συνάγεται ότι η συντριπτική πλειοψηφία των κεφαλαίων που αντλούνται από τη γενικότερη χρηματιστηριακή αγορά χρησιμοποιούνται για κεφάλαια κίνησης. Ενώ το υπόλοιπο για τη χρηματοδότηση επενδύσεων σε πάγια περιουσιακά στοιχεία, μηχανολογικό εξοπλισμό κ.λπ.

Οι περισσότερες εταιρείες χρησιμοποιούν το μεγαλύτερο μέρος των κεφαλαίων που αντλούν από τη χρηματιστηριακή αγορά για τη βελτίωση της ρευστότητάς τους, την εξασφάλιση κεφαλαίου κίνησης και τη μείωση των δανειακών κεφαλαίων τους. Γενικά, δηλαδή, λόγω των προβλημάτων ρευστότητας, εξ αιτίας και του ακριβού κόστους χρήματος, τα κεφάλαια που αντλήθηκαν από το Χρηματιστήριο, χρησιμοποιούνται για εξόφληση υποχρεώσεων των επιχειρήσεων. Αυτή η λογική όμως δεν αποτελεί υγιή τοποθέτηση κεφαλαίων που προέρχονται από την κεφαλαιαγορά. Τα κεφάλαια αυτά θα έπρεπε κανονικά να χρησιμοποιούνται για παραγωγικές επενδύσεις, πράγμα που βεβαίως δε συμβαίνει. 

Αυτό σημαίνει, ότι η άποψη της Κυβέρνησης και των άλλων υποστηρικτών ενίσχυσης του Χρηματιστηρίου Αξιών Αθηνών, για σύνδεση της επενδυτικής δραστηριότητας με την άντληση κεφαλαίων, απέχει πολύ από την πραγματικότητα.

Το επαναλαμβάνουμε για μία ακόμη φορά στην Αίθουσα αυτή. Ο χαρακτήρας του Χρηματιστηρίου είναι κυρίως κερδοσκοπικός. Νωπές είναι οι εμπειρίες του σκανδάλου του Νοέμβρη εξαιτίας του οποίου συζητούμε και το σημερινό νομοσχέδιο, καθώς νωπή είναι και η κατάσταση που στις μέρες μας παρακολουθούμε να εξελίσσεται στο Χρηματιστήριο Αξιών Αθηνών. 'Ολα αυτά αποτελούν για μας αδιάψευστους μάρτυρες της θέσης μας αυτής.

Η τρελή πορεία των τιμών στις μετοχές μέχρι την προηγούμενη Τετάρτη ήταν -κατά τη γνώμη μας- ένα ακόμη καλοστημένο κόλπο αυτών που καθορίζουν τα παιχνίδια στη Σοφοκλέους. Μία ολόκληρη μηχανή που αξιοποίησε την πτωτική τάση των επιτοκίων στις τράπεζες και παράλληλα, την υποτονική πορεία του Χρηματιστηρίου τα τελευταία χρόνια, για να δημιουργήσει μία μεγάλων διαστάσεων ζήτηση και ευφορία γύρω από τις μελλούμενες προοπτικές. Το αποτέλεσμα; Γνωστό. Από τις αρχές του χρόνου έως την προηγούμενη Τετάρτη, η άνοδος των τιμών έφθασε κατά μέσο όρο σε ποσοστό περί το 60%. Στις συνεδριάσεις της Πέμπτης και της Παρασκευής, ο γενικός δείκτης έχασε περίπου 10%, ενώ συνεχίζει η πτωτική τάση.

Εδώ ακριβώς πιστεύουμε ότι βρίσκεται και το ζουμί της υπόθεσης. Τα κέρδη για τους επιτήδειους και τους αεριτζήδες, μόνο μέσα από τέτοιους κύκλους ανόδου και πτώσης, μόνο μέσα από τέτοια σκαμπανεβάσματα, μπορούν να αποσπώνται, ενώ παράλληλα, με τον τρόπο αυτό, διατηρείται αμείωτο το ενδιαφέρον των νεομυηθέντων, οι οποίοι στο βαθμό που κέρδισαν στη φάση αυτή της ανόδου, αποδεικνύονται οι καλύτεροι αυριανοί πελάτες για την τοποθέτηση και νέων κεφαλαίων στο βωμό του εύκολου κέρδους.

'Ετσι, λοιπόν, θέλετε την Κοινωνία. Να αποτελείται, δηλαδή, από παίχτες που ρισκάρουν στο εύκολο κέρδος και ποντάρουν τις οικονομίες τους στον ψίθυρο, στη φήμη, στη νοοτροπία της καλής ζαριάς.

Πώς αλλιώς να χαρακτηρίσουμε τη "διαφήμιση" στην οποία έχουν επιδοθεί και Υπουργοί και συνάδελφοι εδώ μέσα, για το λεγόμενο ναό του καπιταλισμού; Καθρέφτης της οικονομίας και αιμοδότης της παραγωγικής δραστηριότητας είναι, συνοπτικά, οι θέσεις σας για το καζίνο που λέγεται Χρηματιστήριο Αξιών Αθηνών.

Ποιες ήταν σε τελευταία ανάλυση οι ραγδαίες και σημαντικές εξελίξεις που μεσολάβησαν όλο αυτό το διάστημα στις επιχειρήσεις ή την οικονομία, που να δικαιολογούν αυτήν τη ραγδαία αύξηση στις τιμές; Δεν υπάρχουν τέτοιες εξελίξεις, άρα είναι φανερό πως η πορεία των μετοχών δε στηρίζεται σε αντικειμενικά οικονομικά στοιχεία για την πορεία των εισηγμένων στο Χρηματιστήριο εταιρειών. Και έχετε τεράστιες ευθύνες σαν Κυβέρνηση. Ενώ εδώ και δύο μήνες παρακολουθεί τις εξελίξεις στο Χρηματιστήριο με την αδικαιολόγητη άνοδο των τιμών, έρχεσθε τώρα να βγάλετε την ουρά σας απ' έξω, λέγοντας ότι προβλέπετε απώλειες κεφαλαίων για τους μικροκαταθέτες.

Σελίδα 4595 

 

Το να ενισχύεται, λοιπόν, ένας τέτοιος θεσμός σε μία οικονομία για την οποία δεν εφαρμόζεται καμία αναπτυξιακή πολιτική, ενώ ευνοείται με κάθε τρόπο και μέσο η κερδοφορία του χρηματιστικού κεφαλαίου, είναι μία αντίθεση με όσες συνέπειες αυτό συνεπάγεται.

Επομένως, το κρίσιμο ερώτημα που ζητά απάντηση και που θα έπρεπε να αποτελεί αντικείμενο συζήτησης της Βουλής, είναι ποίοι πρέπει να είναι οι τρόποι εκείνοι που να μπορούν να μεγιστοποιήσουν τη συμβολή αυτών των κεφαλαίων σε όφελος της οικονομικής ανάπτυξης και όχι της κερδοσκοπίας. Αυτό πρέπει να είναι το ζητούμενο.

Το παρόν νομοσχέδιο δεν ασχολείται με το παραπάνω καίριο, για μας, ερώτημα. Ασχολείται με τους πόρους της Επιτροπής Κεφαλαιαγοράς, με το ελεγκτικό έργο της Επιτροπή Κεφαλαιαγοράς, με ορισμένες υποχρεώσεις της "Ανώνυμης Εταιρείας Αποθετηρίων Τίτλων" και με τη σύσταση ειδικού λογαριασμού για την αντιμετώπιση έλλειψης ρευστότητας που παρατηρείται κατά την εκκαθάριση χρηματιστηριακών συναλλαγών.

Η προστασία των επενδυτών και κυρίως των μικροεπενδυτών, που επιζητείται μέσω του νομοσχεδίου, είναι ένα θέμα,κατά τη γνώμη μας, σοβαρό. 'Ομως, δεν είναι το πρόβλημα που παραμένει ως πρόβλημα, γιατί πάντοτε υπάρχουν συνειδητά ή ασυνείδητα κενά στη χρηματιστηριακή νομοθεσία. Πέραν αυτού, αρκεί η ύπαρξη κάποιας πληροφόρησης ή παραπληροφόρησης, για να επιτείνει το πρόβλημα.

Κατά την άποψή μας λοιπόν, ρυθμίσεις τέτοιου είδους, δεν αλλάζουν την ίδια την παρασιτική φύση του Χρηματιστηρίου. Για μας, αυτό είναι το μεγάλο ζήτημα.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, όλες οι εφημερίδες σήμερα, έγραφαν "Μαύρη Δευτέρα στη Σοφοκλέους" αναφερόμενες στη χθεσινή ημέρα. Θα είναι άραγε η μόνη μαύρη Δευτέρα, αφού το ελληνικό Χρηματιστήριο έχει καταγραφεί -όπως εξάλλου είχε δηλώσει παλαιότερα και ο κ. Θωμαδάκης- ως ο χρόνιος ασθενής.

Αυτήν τη στιγμή, υπάρχει μια κρίση αρκετά μεγάλη στο Χρηματιστήριο. Μια κρίση, βέβαια, που δεν ξεπεράστηκε με τη σημερινή ανάκαμψη και που πρέπει, όχι μόνο να αντιμετωπιστεί γρήγορα, αλλά και η αντιμετώπισή της να έχει και μονιμότερο χαρακτήρα.

Πριν μπω στην τοποθέτησή μου για το νομοσχέδιο, δεν μπορώ να μην αναφερθώ στην επιπολαιότητα της παρέμβασης του κ. Θωμαδάκη σχετικά με τις τελευταίες εξελίξεις. 'Αραγε, ήταν δυνατό να μην προέβλεπε, με τις δηλώσεις του, τις εξελίξεις; Δε θέλω να πιστεύω, ότι ο επικεφαλής της Επιτροπής Κεφαλαιαγοράς ενήργησε τόσο επιπόλαια. Μήπως η επέμβασή του ήταν στα πλαίσια τιμωρίας των μικρών επενδυτών, που θέλησαν να κερδίσουν κάτι παραπάνω από κρατικούς τίτλους, αλλά έπρεπε να συγκρατηθούν και να μείνουν μόνιμοι τροφοδότες των κρατικών ελλειμμάτων;

Υπήρξε, πριν δέκα ημέρες, μια εξωπραγματική άνοδος των αξιών ορισμένων μετοχών και οι υπεύθυνοι της κεφαλαιαγοράς λειτούργησαν επιπόλαια. Η Πολιτεία στάθηκε ανίκανη να παρέμβει. Παρακαλούθησε τις εξελίξεις ως θεατής και όταν επιχείρησε ουσιαστικά να παρέμβει με τον κ. Θωμαδάκη, έφερε τα γνωστά αποτελέσματα. Δε νομίζω πως έχει υπάρξει άλλη φορά τέτοια μεγάλη πτώση της αξίας των μετοχών μέσα σε τρεις ημέρες. Ας ελπίσουμε ότι η σημερινή ανάκαμψη θα συνεχιστεί.

Κι ενώ εμείς ερχόμαστε να συζητήσουμε για την κύρωση της Πράξης Νομοθετικού Περιεχομένου της 18ης Νοεμβρίου 1996 σήμερα, διαβάζουμε στις εφημερίδες ότι η υπόθεση του σκανδάλου της "ΔΕΛΤΑ" παίρνει νέες διαστάσεις, αφού ο τότε διευθύνων σύμβουλος, με μήνυση που έχει υποβάλει, καταγγέλλει ότι έχει πέσει θύμα εκβιασμού και απάτης και ανεφέρει, ως υπεύθυνους για τη δημιουργία του ελλείμματος των δύο δισεκατομμυρίων εξακοσίων εκατομμυρίων, άλλους.

Η Πράξη Νομοθετικού Περιεχομένου που συζητούμε, είναι απόρροια της ολιγωρίας των εποπτικών αρχών.

Υπάρχουν ευθύνες για την "Ανώνυμη Εταιρεία Αποθετηρίων Τίτλων "στο σκάνδαλο της "ΔΕΛΤΑ". Οπισθογράφησε τις ακάλυπτες επιταγές της "ΔΕΛΤΑ", χωρίς να έχει πάρει έγκαιρη πρόβλεψη γι' αυτές, αφού ήδη, δύο ημέρες πριν, η "ΔΕΛΤΑ" είχε αποκλειστεί από τις συνεδριάσεις του Χρηματιστηρίου, λόγω μη τακτοποίησης υποχρεώσεών της.

Δυστυχώς, αγαπητοί συνάδελφοι, το ερώτημα που τίθεται είναι: Πώς θα προχωρήσει σήμερα η Κυβέρνηση, για να θεραπεύσει το χρόνιο ασθενή, το Χρηματιστήριο; Με μέτρα περιορισμένου βεληνεκούς, με αποσπασματικές ρυθμίσεις, όπως είναι αυτές που περιλαμβάνονται στο νομοσχέδιο, δε γίνεται.

Είναι προφανές ότι το έργο, που έχουμε μπροστά μας, είναι τιτάνιο και ότι απαιτείται μια πολύ ευρύτερη προσέγγιση. Η ανάγκη για έλεγχο-εποπτεία της κεφαλαιαγοράς και για την κάλυψη κινδύνων με επαρκή κεφάλαια του συνεγγυητικού, είναι αυτήν τη στιγμή επιτακτική. Το υπό συζήτηση νομοσχέδιο κινείται στην κατεύθυνση αυτή, αλλά με διστακτικά και άτολμα βήματα. Είναι προφανές ότι η Κυβέρνηση οφείλει να ενημερώσει τη Βουλή για το συνολικό σχεδιασμό της στο συγκεκριμένο τομέα: μέτρα, χρονοδιάγραμμα και κόστος υλοποίησης.

Για την προώθηση της διαφάνειας της κεφαλαιαγοράς απαιτούνται μέτρα όπως:

Αποϋλοποίηση των τίτλων.

Ενίσχυση των μηχανισμών εποπτείας και ελέγχου.

Δημιουργία ηλεκτρονικού συστήματος συναλλαγών.

Δημιουργία Χρηματιστηρίου Παραγώγων.

Η λήψη των μέτρων αυτών έχει ήδη καθυστερήσει, με αποτέλεσμα το Χρηματιστήριο, όχι μόνο να μην είναι σε θέση να αναλάβει το ρόλο του διακινητή κεφαλαίων στην παραγωγική και αναπτυξιακή διαδικασία, αλλά να χάνει μερίδιο αγοράς από άλλα χρηματιστήρια της περιοχής. Σε μια περίοδο ανασύνταξης των οικονομιών των Βαλκανικών χωρών και των χωρών της Κεντρικής Ευρώπης, η αδυναμία του Χρηματιστηρίου να επιτελέσει το έργο του έχει πολλαπλές επιπτώσεις για την ελληνική οικονομία.

Επιπλέον, αξίζει να σημειωθεί ότι σε μια περίοδο, όπου η καθιέρωση του ενιαίου νομίσματος έχει καταστεί σχεδόν πρόσταγμα, τα χρηματιστήρια των χωρών της Ευρωπαϊκής 'Ενωσης "παίζουν" με διαφορετικούς κανόνες.

Συγκεκριμένα δεν έχει καθιερωθεί κοινοτική νομοθεσία για την ενοποίηση των χρηματιστηρίων, πέρα από ορισμένες ρυθμίσεις για την ενημέρωση και προστασία του επενδυτή.

Στις συνθήκες αυτές, η πραγματοποίηση επενδύσεων μέσω χρηματιστηρίων στην επικράτεια της Κοινότητας, δε γνωρίζει την απρόσκοπτη λειτουργικότητα που ήταν αναμενόμενη.

Η θεσμοθέτηση του αναγκαίου πλαισίου για τη δημιουργία μιας ενιαίας αγοράς μετοχών και ομολόγων, εκτός από πρακτικά αναγκαία, θεωρούμε ότι θα επιδρούσε θετικά στην αξιοπιστία του θεσμού, ιδιαίτερα σε περιπτώσεις χρονίων αδυναμιών και παραλείψεων, όπως συμβαίνει με το Χρηματιστήριο.

Το 1996 το Χρηματιστήριο προσέφερε τη λιγότερο αποδοτική επένδυση, μόλις 2,11% έναντι 14,2% για τα έντοκα γραμμάτια στις 19.1.96, 13,9% για τα σταθερά αμοιβαία, 12,5% για τις καταθέσεις Ταμιευτηρίου και 9,4% για τα διεθνή αμοιβαία.

'Ομως, τη φετινή χρονιά αυτές οι αποδόσεις είναι πολύ μικρότερες, κάτι που ενθαρρύνει τους επενδυτές, όπως έγινε και πρόσφατα, να στραφούν στο Χρηματιστήριο. Και επειδή, παρά την κρίση των ημερών, ουσιαστικά δεν έχει γίνει δυσμενής αλλαγή των οικονομικών δεδομένων της αγοράς, πιστεύουμε ότι πάλι το επενδυτικό κοινό θα στραφεί στο Χρηματιστήριο, αρκεί βεβαίως να μην επαναληφθούν οι επιπόλαιες κινήσεις τις κεφαλαιαγοράς.

Πρέπει, αγαπητοί συνάδελφοι, το Χρηματιστήριο να αποτελέσει έναν από τους μοχλούς ανάπτυξης της Χώρας. Στα πλαίσια αυτά ο Συνασπισμός καλεί την Κυβέρνηση να θέσει υπόψη της Βουλής το συνολικό σχεδιασμό της για την αναβάθμιση και αξιόπιστη λειτουργία του Χρηματιστηρίου Αξιών. 

Σελίδα 4596 

 

ΠΡΟΕΔΡΕΥΩΝ (Λουκάς Αποστολίδης): Ο Ειδικός Αγορητής του ΔΗ.Κ.ΚΙ., ο κ. Ρόκος, έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, κύριοι Υπουργοί, η αλήθεια είναι ότι στην Ελλάδα τα τελευταία χρόνια ζούμε στην ψυχοσύνθεση του τζόγου και κάπου φοβάμαι ότι το Χρηματιστήριο, που σε όλες τις χώρες της ελεύθερης οικονομίας είναι το μεγάλο καθαρό παιχνίδι της κεφαλαιαγοράς, κινδυνεύει να γίνει τζόγος. Και αυτό γίνεται, όχι μόνο επειδή δεν υπάρχει το θεσμικό πλαίσιο, όχι μόνο επειδή υπάρχει αυτό το αρνητικό κλίμα, αλλά επειδή και εμείς κάθε φορά λειτουργούμε σε πελατειακές σχέσεις, έτσι που να μην καταλαβαίνουμε την ευθύνη για να μπορέσουμε τις επιλογές μας να τις έχουμε σταθερές και αναλλοίωτες. Να είναι τέτοιες οι επιλογές μας που θα μας υπαγορεύουν, κύριε Πρόεδρε, κάθε φορά όταν μπαίνει μια εταιρία στη χρηματαγορά να μας κάνει υπεύθυνους, όταν αμέσως ή λίγες μέρες αργότερα, χάνει το 1/3 ή το 1/4 της αγοράς και έτσι, καθιστά άμεσα υπεύθυνους αυτούς οι οποίοι τη δέχθηκαν, ακριβώς όπως τη δέχθηκαν.

Πρέπει κανείς να καταλάβει ότι η Επιτροπή Κεφαλαιαγοράς δεν μπορεί να είναι μία μίζερη επιτροπή ελέγχου. Και πρέπει να ζητηθεί, έτσι παλικαρίσια, η αύξηση των ιδίων πόρων της -το 0,02 είναι πολύ λίγο- για να σας αναγκάσει αμέσως μετά σε ένα επόμενο άρθρο να μη ζητάτε πράγματι μία τεχνοκρατική στήριξη πληροφόρησης ελέγχου, αλλά κάποιους οδηγούς ή κάποιους δικηγόρους για τη νομική σας κάλυψη.

Πάνω από όλα, εάν θέλετε να κρατήσετε ένα πρόσωπο, αυτό που κατευθύνεται στους πολλούς και όχι στους λίγους, πρέπει να διακρίνετε και τα όρια αυτών που στηρίζετε σ' αυτό το καθαρό παιχνίδι της κεφαλαιαγοράς.

Πρέπει κατ'αρχήν, να στηρίξετε τους μικρούς επενδυτές. Πώς μπορεί να γίνει αυτό; Εμείς κατανοούμε ότι πράγματι το Χρηματιστήριο είναι ένα όργανο της ελεύθερης οικονομίας, της ανοικτής αγοράς.'Ομως, πρέπει ταυτόχρονα να σκεφθούμε ότι τέτοια εργαλεία πρέπει να λειτουργούν σύμφωνα με τους όρους της. Και αυτό για την ελεύθερη αγορά σημαίνει πληροφόρηση.

Που σημαίνει για την ελεύθερη αγορά, πληροφόρηση. Πρέπει, λοιπόν, για να στηρίξετε τους νέους επενδυτές, να δώσετε τη δυνατότητα μεγαλύτερης πληροφόρησης. Και αυτό μπορεί να γίνει γιατί έχει πειραματισθεί και έχει γίνει αλλού. Μιλάμε για on line σε περισσότερες περιοχές πέρα απ' αυτής της χρηματιστηριακής. Μιλάμε για καλύτερη πληροφόρηση, μιλάμε για υπηρεσίες που εσείς οι ίδιοι θα διασφαλίζετε κάθε μέρα και περισσότερο. Μιλάμε για έλεγχο της χρηματιστηριακής αγοράς. Μιλάμε για πραγματικούς οργανισμούς, οι οποίοι θα λειτουργούν σε θετική κατεύθυνση.

Δεν μπορούμε να περιμένουμε πολλές μέρες αργότερα να παρεμβαίνει η Εθνική Τράπεζα με τους στρατηγικούς επενδυτές. Πρέπει να παρεμβαίνει γρηγορότερα για να προλαβαίνει περισσότερα. Και αυτό βέβαια είναι ένα μεικτό σύστημα ελέγχου και ευθύνης δικιάς σας, κύριοι Υπουργοί. Εσείς ορίζετε τους διευθυντές και τους προέδρους. Εσείς πρέπει να ορίζεται και τη δική τους την εργασία, ούτως ώστε η Εθνική Τράπεζα να παρεμβαίνει, όχι όσες ημέρες χρειάστηκε να παρεμβεί αργότερα ο κ. Καρατζάς, αλλά κάποιες μέρες γρηγορότερα για να προλαβαίνει.

Πρέπει να δώσετε τη δυνατότητα σ' αυτό που εσείς συστήνετε, δηλαδή στην Επιτροπή Ελέγχου Κεφαλαιαγοράς, να μπορεί να έχει μια οργάνωση πιο αποτελεσματική. Και αυτό βέβαια, όπως είπα και προηγούμενα, δεν μπορεί να γίνει με βοηθητικούς υπαλλήλους. Πρέπει έτσι να ενισχύσετε τα έσοδά της, να ενισχύσετε τη δική σας βούληση για πραγματικό έλεγχο από την αρχή κιόλας, για να μπορέσετε να είσαστε πιο αποτελεσματικοί.

Θα έλεγε κανείς, ότι δεν απορρίπτουμε τις προσπάθειές σας. Είστε πραγματικά σε καλή κατεύθυνση. 'Ομως, θέλει στην πορεία και παλληκαριά και χαμόγελο απέναντι αυτών οι οποίοι επιδιώκουν με θεμιτό τρόπο το κέρδος και δε θέλουν να είναι οι τζογαδόροι του 21ου αιώνα. Ευχαριστώ.

ΠΡΟΕΔΡΕΥΩΝ(Λουκάς Αποστολίδης): Ο Υπουργός Εθνικής Οικονομίας κ. Γιάννος Παπαντωνίου έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Κυρίες και κύριοι συνάδελφοι, θα κάνω μια σύντομη παρέμβαση επί της αρχής αυτού του νομοσχεδίου, το οποίο ουσιαστικά προσπαθεί να αντιμετωπίσει την κρίση που προκλήθηκε από την εταιρεία "ΔΕΛΤΑ ΧΡΗΜΑΤΙΣΤΗΡΙΑΚΗ" τον περασμένο Νοέμβριο, η οποία άφησε ακάλυπτες συναλλαγές ύψους 2,6 δισεκατομμυρίων δραχμών.

Το πρόβλημα ήταν ότι υπήρξε ένα κενό στις συναλλαγές, ένα κενό στην εκκαθάριση και έσπευσε η Κυβέρνηση με μια πράξη νομοθετικού περιεχομένου να καλύψει αυτό το κενό η Πράξη ήταν μια πράξη κατεπείγουσα, έπρεπε να γίνει άμεσα. Δεν μπορούσε να περάσει τότε από τη Βουλή, διότι υπήρχε κίνδυνος να υπάρξει μια μεγάλη αβεβαιότητα στο Χρηματιστήριο και να υπάρξει στάση εργασιών. 'Αρα η πράξη νομοθετικού περιεχομένου εκάλυψε άμεσα και αποτελεσματικά αυτήν την ανάγκη, εκάλυψε το κενό και επανήλθε το Χρηματιστήριο πάρα πολύ σύντομα στη σταθερή του πορεία.

Αλλά πέρα από την πράξη του νομοθετικού περιεχομένου, το νομοσχέδιο αυτό κάνει και μια σειρά από άλλες κινήσεις σημαντικές και συμπληρώνει τη νομοθεσία του Χρηματιστηρίου για να εξασφαλίσει τη σωστή πορεία των συναλλαγών σε μόνιμη και σταθερή βάση. Και η βασικότερη κίνηση -δεν αναφέρομαι στα περί της Επιτροπής Κεφαλαιαγοράς, διότι αυτά είναι καθαρά τεχνικά ζητήματα, πώς λειτουργεί, πώς προσλαμβάνει κόσμο κ.ο.κ.- είναι η συγκρότηση ενός επικουρικού κεφαλαίου, που είναι μια θεσμική πρωτοβουλία πολύ σημαντική. 

Με το επικουρικό κεφάλαιο εξασφαλίζονται πλήρως οι συναλλαγές, το οποίο σημαίνει, ότι αν στο μέλλον -κάτι που δεν μπορεί να αποκλειστεί- κάποια χρηματιστηριακή εταιρεία αφήσει και πάλι ένα ακάλυπτο κενό, τότε αυτόματα το επικουρικό κεφάλαιο θα παρέμβει και θα καλύψει αυτό το κενό. Θέλω εδώ να σημειώσω ότι το επικουρικό κεφάλαιο δεν αποτελεί χωριστό νομικό πρόσωπο. Δεν έχει αυτοτέλεια νομική, διοικητική ή πολιτική. Υπάγεται απολύτως στο Χρηματιστήριο Αξιών Αθηνών, το οποίο σημαίνει ότι η "Α.Ε. Χρηματιστήριο", το διοικητικό συμβούλιο, είναι σε θέση ανά πάσα στιγμή να θέσει σε κίνηση αυτό το κεφάλαιο κατά την απόλυτη κρίση του, όπως αναφέρει το νομοσχέδιο. Είναι στην απόλυτη κρίση της πλειοψηφίας του διοικητικού συμβουλίου να θέσει σε κίνηση το κεφάλαιο αυτό, όταν κρίνει ότι τίθεται σε κίνδυνο η ομαλή διεκπεραίωση των συναλλαγών.

Αποτελεί μία σημαντική θεσμική παρέμβαση, που κατοχυρώνει απόλυτα τη σωστή λειτουργία του Χρηματιστηρίου, πέρα και ανεξάρτητα από την όποια απάτη μπορεί παρ' ελπίδα να λάβει χώρα.

Τα υπόλοιπα άρθρα αφορούν ρυθμίσεις για την οργάνωση και τους πόρους της Επιτροπής Κεφαλαιοαγοράς, στα οποία αναφέρθηκε εκτενώς ο εισηγητής της Πλειοψηφίας κ. Φλώρος. Επίσης προβλέπουν μείωση των επιβαρύνσεων των εκδόσεων του Δημοσίου. Με άλλα λόγια η επιβάρυνση του Κρατικού Προϋπολογισμού από την Επιτροπή Κεφαλαιοαγοράς περιορίζεται με το παρόν νομοσχέδιο. Ελαφρύνεται έστω οριακά ο Κρατικός Προϋπολογισμός και η χρηματοδοτική κίνηση της Επιτροπής Κεφαλαιοαγοράς γίνεται περισσότερο αυτοδύναμη. Πιστεύω ότι με αυτό το νομοσχέδιο και με την κύρωση της πράξεως ενισχύεται ακόμη περισσότερο η αξιοπιστία των συναλλαγών στο Ελληνικό Χρηματιστήριο.

Θα ήθελα να συμπληρώσω αυτήν τη σύντομη παρέμβασή μου με κάποιες πρόσθετες πληροφορίες που θέλω να δώσω για την πορεία του εκσυγχρονισμού του Ελληνικού Χρηματιστηρίου. Αυτά που θα πω αποτελούν συνέχεια των όσων είπα στη συζήτηση που έγινε στη Βουλή για τη σύσταση Εξεταστικής Επιτροπής μετά από πρόταση της Νέας Δημοκρατίας.

Στο διάστημα αυτό, από τις αρχές του περασμένου Γενάρη μέχρι σήμερα, έχουν συμβεί τα εξής: Το πρώτο είναι ότι στελεχώθηκε πλήρως περίπου η Επιτροπή Κεφαλαιοαγοράς. Προσλήφθηκαν τα εξειδικευμένα εκείνα άτομα, το επιστημονικό προσωπικό που επιτρέπουν πλέον στην Επιτροπή Κεφαλαιοαγοράς να εξασφαλίσει τον εποπτικό της ρόλο.

Το δεύτερο είναι ότι η καθημερινή εποπτεία των 

Σελίδα 4597 

συναλλαγών στο Χρηματιστήριο μεταφέρεται στο "Χρηματιστήριο Α.Ε.". Φεύγει από το Υπουργείο Εθνικής Οικονομίας και από την αρμόδια υπηρεσία και μεταφέρεται σε επιστημονικό εξειδικευμένο προσωπικό, που προσλαμβάνεται, με διάταξη που ψηφίσαμε πριν από ένα μήνα, από το "Χρηματιστήριο Α.Ε.", το οποίο θα αναλάβει σε καθημερινή βάση την εποπτεία των συναλλαγών. Αν για παράδειγμα διαπιστώσει ο επόπτης του Χρηματιστηρίου, ότι η τιμή μίας μετοχής κινείται περίεργα χωρίς να υπάρχει ανταπόκριση με τα αντικειμενικά στοιχεία, αν διαπιστώσει ότι οι τιμές κάποιων μετοχών κινούνται στη βάση κάποιων φημών που διαχέουν κάποιοι κερδοσκόποι, τότε θα ασκεί εποπτεία, έλεγχο και βεβαίως θα επιβάλλονται οι κατάλληλες κυρώσεις εφόσον διαπιστωθεί ότι υπάρχει διοικητικό ή ποινικό αδίκημα.

Τρίτον, το Υπουργείο Εθνικής Οικονομίας κρατά έναν εποπτικό ρόλο συνολικό, επιτελικής φύσεως, αλλά δεν παρεμβαίνει στην άσκηση της καθημερινής εποπτείας. Αυτό σημαίνει ότι η κατάσταση στο Χρηματιστήριο Αθηνών, η άσκηση εποπτείας εναρμονίζεται με αυτά που ισχύουν στο εξωτερικό, όπου τα χρηματιστήρια αυτοδιοικούνται, αυτοελέγχονται και αυτοεποπτεύονται. Αυτό είναι υγιέστερος τρόπος ασκήσεως εποπτείας παρά από μία κρατική γραφειοκρατία. Εξάλλου γνωρίζετε ότι οι υπάλληλοι της κεντρικής υπηρεσίας της διοίκησης της ελληνικής, αλλά και οποιασδήποτε άλλης διοίκησης, δεν έχουν την εξειδικευμένη γνώση της αγοράς, που απαιτείται για την αποτελεσματική διεξαγωγή αυτού του ελέγχου. 'Αρα το Υπουργείο Εθνικής Οικονομίας ανακτά τον επιτελικό του ρόλο σ' ό,τι αφορά τη χάραξη των κανόνων βάσει των οποίων θα διενεργείται η συγκεκριμένη εποπτεία.

Τέταρτον, η αποϋλοποίηση των τίτλων, που είναι αποτέλεσμα ενός νόμου που ψηφίσαμε το 1996, προχωρεί με γοργούς ρυθμούς. Αρχίζει τον Απρίλιο αυτού του χρόνου και θα ολοκληρωθεί μέσα στο 1997. 

Πέμπτον, η νομοθεσία εφαρμόζεται με απόλυτη αυστηρότητα. Αυτό σημαίνει ότι τηρούνται με ακρίβεια οι προθεσμίες οι οποίες έχουν τεθεί από το νόμο σ' ό,τι αφορά στην εκκαθάριση των συναλλαγών. Επιβάλλονται κυρώσεις, όπου υπάρχουν παραβιάσεις των κανόνων και των διαδικασιών και γενικότερα υπάρχει πλήρης υπακοή πλέον, για πρώτη φορά στην ιστορία του Ελληνικού Χρηματιστηρίου, όλων των παραγόντων, όλων των παικτών, στους κανόνες του παιχνιδιού. Είναι η πρώτη φορά που πραγματικά εφαρμόζεται η νομοθεσία.

Βεβαίως η νομοθεσία είναι πολύ πρόσφατη. Είναι νομοθεσία του 1995 και του 1996. Αλλά τώρα έχουμε εκείνα τα όργανα τα εποπτικά και τα ελεγκτικά με τα οποία είμαστε σε θέση να εφαρμόσουμε πολύ αυστηρά τους κανόνες. Και αυτοί οι κανόνες θα εφαρμοστούν με ακόμη μεγαλύτερη ασφάλεια και πληρότητα, όταν ολοκληρωθεί η αποϋλοποίηση των τίτλων, που αφαιρεί τον αέρα από τις συναλλαγές και έτσι επιτρέπει και την καλύτερη παρακολούθηση των συναλλαγών από τα αρμόδια ελεγκτικά όργανα.

'Οταν οι εγγραφές είναι ηλεκτρονικές και αυτόματες, τότε η παρακολούθηση του τι συμβαίνει, γίνεται πολύ ευκολότερη για τους ανθρώπους οι οποίοι είναι στο πεδίο του Χρηματιστηρίου και ασκούν τη συγκεκριμένη εποπτεία. 

Τέλος, η νομοθεσία σήμερα είναι περίπου πλήρης. Το Χρηματιστήριο Αξιών Αθηνών είναι πλήρως εναρμονισμένο με αυτά που ισχύουν στην Ευρωπαϊκή 'Ενωση και αυτό που απέμενε να γίνει -και γίνεται πλέον- είναι η αυστηρή εφαρμογή αυτής της νομοθεσίας, παράλληλα με τον τεχνολογικό εκσυγχρονισμό, που ουσιαστικά αναφέρεται στην αποϋλοποίηση των τίτλων.

Υπάρχει μόνο ένα συμπλήρωμα της νομοθεσίας, αυτά αφορά τα χρηματοοικονομικά παράγωγα, τα derivatives. Είναι αυτό τα δευτερογενή προϊόντα, που έχει παραγάγει το τραπεζικό και χρηματοοικονομικό σύστημα, για τα οποία θα υπάρξει σύντομα ένα νομοσχέδιο, το οποίο θα καταθέσω στη Βουλή. Το νομοσχέδιο αυτό είναι έτοιμο από τις υπηρεσίες του Υπουργείου Εθνικής Οικονομίας και της Επιτροπής Κεφαλαιαγοράς. 'Εχει ήδη δοθεί στους φορείς και παράγοντες του Χρηματιστηρίου για να εκφράσουν τις απόψεις τους. Μόλις συλλέξουμε τις απόψεις, θα προχωρήσουμε στις κατάλληλες διορθώσεις και βελτιώσεις, και υποθέτω ότι σε ένα ή δύο μήνες θα είμαι σε θέση να το καταθέσω στο Σώμα για να συζητηθεί στη Διαρκή Επιτροπή και στη συνέχεια να συζητηθεί και να ψηφισθεί στην Ολομέλεια.

'Ενα σύντομο σχόλιο για τα τρέχοντα σήμερα στο Χρηματιστήριο. Υπήρξε μία αδικαιολόγητα μεγάλη διακύμανση τιμών τις τελευταίες εβδομάδες, μία πολύ μεγάλη άνοδος, μία απότομη πτώση και σήμερα μία σταθεροποίηση. Αδικαιολόγητες πράγματι κινήσεις. Υπήρξε μία αδικαιολόγητα μεγάλη νευρικότητα, η οποία νομίζω ότι παρέρχεται σήμερα και αναδεικνύονται και πάλι οι πολύ θετικές αντικειμενικές συνθήκες, οι οποίες έχουν εξασφαλιστεί στην ελληνική οικονομία. Και αποτελούνται από τη μεγάλη πτώση του πληθωρισμού. Ο πληθωρισμός το Φεβρουάριο θα κλείσει γύρω στο 6,5%-6,6%, που είναι το χαμηλότερο επίπεδο των τελευταίων εικοσι πέντε ετών. Είμαστε χαμηλότερα σε σχέση με το 1974 και ακόμη το 1973. Είναι μία τεράστια πρόοδος. Μία ολόκληρη γενεά Ελλήνων έζησε με πληθωρισμούς 15%, 20% και 25%. Τώρα, για πρώτη φορά η δραχμή ανακτά την αξία της. Και η σταθερότητα της αξίας της δραχμής αποτελεί εγγύηση για τις συναλλαγές, αποτελεί εγγύηση για την πορεία της οικονομίας, για τη διασφάλιση των εισοδημάτων.

Δεύτερον, υπάρχει μία ραγδαία μείωση των επιτοκίων και του κόστους του χρήματος. Για πρώτη φορά η επένδυση σε παραγωγικό κεφάλαιο γίνεται πιο αποδοτική από την παθητική αποταμίευση σε repos, σε αμοιβαία κεφάλαια, σε καταθέσεις. Αυτό σημαίνει ότι το Χρηματιστήριο Αθηνών γίνεται ένας πόλος έλξης ριψοκινδύνων κεφαλαίων, από τα οποία αντλούν οι επιχειρήσεις για να πραγματοποιήσουν επενδύσεις. Γιατί τώρα πραγματοποιούνται επενδύσεις στη Χώρα μας, είναι σαφείς οι δείκτες των επενδύσεων, τόσο των ιδιωτικών όσο και των δημοσίων. Υπάρχει μία μεγάλη ανάκαμψη των επενδύσεων και όλα αυτά συμβάλλουν στην ανάκαμψη του Χρηματιστηρίου.

Και τέλος, το γενικότερο οικονομικό κλίμα είναι θετικό. Υπάρχει ένα κλίμα σταθερότητας, υπάρχει ένα κλίμα εμπιστοσύνης. Βλέπουμε τη βαθμολόγηση της Ελλάδας από όλους τους διεθνείς οργανισμούς να βελτιώνεται από μήνα σε μήνα. Και όλα αυτά συμβάλλουν στην προσέλκυση νέων κεφαλαίων στο Χρηματιστήριο Αθηνών.

'Αρα εκτιμώ ότι μετά από αυτήν την αδικαιολόγητα, όπως είπα, μεγάλη διακύμανση των τελευταίων εβδομάδων, και ανοδική και καθοδική, τα πράγματα επανέρχονται σε μία ηρεμότερη κατάσταση, που θα επιτρέψουν τη συνεχή και σταθερή άνοδο των τιμών στο Ελληνικό Χρηματιστήριο.

'Εχω την πληροφορία ότι ο κ. Καρατζάς διακινδύνευσε μία πρόβλεψη, ότι κάποια στιγμή τους επόμενους μήνες, ίσως το Χρηματιστήριο αγγίξει τις δύο χιλιάδες μονάδες. Δε θέλω να συμφωνήσω ή να διαφωνήσω με την πρόβλεψη αυτή. Την αναφέρω, όμως, ως ενδεικτικό στοιχείο των προσδοκιών της αγοράς, για την πορεία του Χρηματιστηρίου Αθηνών. Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Υπουργέ.

Ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης, έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, το συζητούμενο σχέδιο νόμου έρχεται προς συζήτηση στην Ολομέλεια σε μια στιγμή ιδιαίτερα άσχημη για το Ελληνικό Χρηματιστήριο.

Η κρίση των τελευταίων ημερών, μετά την άστοχη κυβερνητική παρέμβαση την περασμένη εβδομάδα, αναδεικνύει για μια ακόμη φορά την ανικανότητα -και χρησιμοποιώ τη λέξη με πλήρη συναίσθηση- της Κυβέρνησης στο να επιτελέσει το ρυθμιστικό της ρόλο σε μία ιδιαίτερα ευαίσθητη αγορά, όπως είναι το Χρηματιστήριο.

Είναι η δεύτερη φορά τα τελευταία τρία χρόνια, που η Κυβέρνηση οδήγησε ή επέτρεψε, τέλος πάντων, στο Χρηματιστήριο, να έρθει σε μία απότομη κορύφωση και μετά σε μια 

Σελίδα 4598 

εξίσου, αν όχι πιο απότομη, κατάρρευση. Δεν είναι η πρώτη φορά. Το Φεβρουάριο του 1994 είχε συμβεί ακριβώς το ίδιο.

Το ίδιο φαινόμενο παρατηρήσαμε και τις τελευταίες εβδομάδες. Είχαμε μία τεχνητή αύξηση της ρευστότητας μέσω μιας απότομης μείωσης των επιτοκίων, που είχε οδηγήσει το γενικό δείκτη του Χρηματιστηρίου σε μία απότομη άνοδο το Φεβρουάριο του 1994 και μετά είχαμε μια κατάρρευση εξίσου εντυπωσιακή και έκτοτε το Χρηματιστήριο είχε παραμείνει καθηλωμένο σε επίπεδα μεταξύ των εννιακοσίων και χιλίων μονάδων για σχεδόν τρία χρόνια. Και είχε παραμείνει καθηλωμένο, γιατί είχε υπάρξει στο μεταξύ αυτά τα τρία χρόνια, μια σειρά από πράξεις και παραλείψεις της Κυβέρνησης, που δεν του επέτρεψαν να ανακάμψει.

Θα αναφέρω τις πράξεις αυτές και τις παραλείψεις με τη σειρά:

Είχαμε κατ' αρχάς τη δημιουργία και την μη αποτελεσματική αντιμετώπιση της νομισματικής κρίσης του 1994. Αυτή ήταν αποτέλεσμα της ίδιας υπερβολικής και επιπόλαιας αύξησης της ρευστότητας, που είχε φέρει νωρίτερα και την κορύφωση του Χρηματιστηρίου.

Είχαμε τις μεγάλες καθυστερήσεις στην αξιοποίηση των πόρων του Δεύτερου Κοινοτικού Πλαισίου Στήριξης, που επίσης δεν επέτρεψαν στις τεχνικές εταιρείες, που εισάγονταν με γρήγορους ρυθμούς στο Χρηματιστήριο, να αποκτήσουν οι μετοχές τους μια υψηλότερη τιμή.

Είχαμε τον ερασιτεχνικό τρόπο με τον οποίο είχε εισαχθεί η ονομαστικοποίηση των μετοχών των κατασκευαστικών εταιρειών, με όλες τις παλινωδίες που ακολούθησαν, καινούρια νομοθεσία, καινούριος τρόπος αντιμετώπισης της ονομαστικοποίησης.

Είχαμε, τέταρτον, τις παλινωδίες αναφορικά με τη χορήγηση της άδειας για τη δημιουργία του Καζίνο Αθηνών, που επίσης είχε δημιουργήσει ένα κύμα αύξησης των μετοχών κατασκευαστικών εταιρειών και μετά κατάρρευσής τους.

Είχαμε πιο πρόσφατα το σκάνδαλο με τη "ΔΕΛΤΑ ΧΡΗΜΑΤΙΣΤΗΡΙΑΚΗ", που είναι και η αφορμή για την εισαγωγή αυτού του νομοσχεδίου.

Σ' όλο αυτό το διάστημα είχαμε την παντελή ανεπάρκεια της εποπτείας.

Θέλω να έρθω λίγο ειδικότερα στο θέμα της εποπτείας, γιατί χρειάζεται εποπτεία το Χρηματιστήριο. Διότι εγώ δε συμφωνώ ότι το Χρηματιστήριο είναι καζίνο. Είναι μία πάρα πολύ χρήσιμη αγορά για την ανάπτυξη της οικονομίας και για τη χρηματοδότηση των επιχειρήσεων. Και είναι απαραίτητο εδώ να καταλάβουμε πώς διαμορφώνονται οι τιμές στο Χρηματιστήριο και γιατί είναι τόσο ευαίσθητες και γιατί χρειάζεται η εποπτεία.

Υπάρχουν δύο παράγοντες που προσδιορίζουν το επίπεδο των τιμών στο Χρηματιστήριο. 'Εχουμε τους ουσιώδεις παράγοντες, που προσδιορίζουν την προσδοκώμενη, όπως λέμε εμείς οι οικονομολόγοι, παρούσα αξία των κερδών των επιχειρήσεων. Αυτή είναι η αξία των κερδών των επιχειρήσεων, η προσδοκώμενη παρούσα αξία των μελλοντικών τους κερδών. Και ποιοι είναι αυτοί οι παράγοντες που προσδιορίζουν αυτήν την παρούσα αξία; 'Ενα, είναι τα τρέχοντα κέρδη, το επίπεδο των τρεχόντων κερδών, δεύτερο, είναι το ύψος των επιτοκίων και η προσδοκώμενη εξέλιξή τους και τρίτον, είναι η προσδοκώμενη μελλοντική εξέλιξη -αν θέλετε- ο ρυθμός αύξησης των κερδών. 'Ολα αυτά, όλοι αυτοί οι παράγοντες, υπόκεινται σε πολύ μεγάλη αβεβαιότητα. Προσέξτε πόσες φορές χρησιμοποίησα τη λέξη και την έννοια της προσδοκίας. Διότι οι ουσιώδεις παράγοντες που προσδιορίζουν την παρούσα αξία μιας επιχείρησης, δεν είναι απτοί και βέβαιοι παράγοντες, αλλά είναι μελλοντικοί και αβέβαιοι και γι' αυτό το λόγον οι προσδοκίες είναι ιδιαίτερα ευαίσθητες και γι' αυτόν το λόγο πρέπει κανείς να είναι ιδιαίτερα προσεκτικός, όταν αναφέρεται και σε επιχειρήσεις, αλλά και στο σύνολο των επιχειρήσεων που απαρτίζουν το Χρηματιστήριο.

Η ευαισθησία αυτή είναι ακόμη μεγαλύτερη, γιατί ένας δεύτερος παράγων, εκτός από τους ουσιώδεις παράγοντες, που επηρεάζει τις τιμές, είναι αυτό που λέμε αυτοεπιβεβαιούμενες προφητείες. Διότι αυτές οι αυτοεπιβεβαιούμενες προφητείες παράγουν αυτοτροφοδοτούμενες κερδοσκοπικές σαπουνόφουσκες. Και τι είναι αυτά; Αυτή είναι η κερδοσκοπία από το καζίνο, που ανέφερε η κα Μπόσκου προηγουμένως.

Γιατί επηρεάζονται οι τιμές απ' αυτές τις αυτοεπιβεβαιούμενες προφητείες; Διότι όταν οι επενδυτές πιστεύουν, ανεξάρτητα από τους ουσιώδεις παράγοντες, ότι οι τιμές των μετοχών θα ανέβουν στο μέλλον ακόμα και χωρίς ουσιώδη λόγο, θα σπεύσουν να αγοράσουν και με τον τρόπο αυτό θα ανεβάσουν τις τιμές, διότι όπου υπάρχει αυξημένη ζήτηση οι τιμές ανεβαίνουν. Βλέποντας τις τιμές να ανεβαίνουν, οι προσδοκίες επιβεβαιώνονται, η ζήτηση ενισχύεται κ.ο.κ. και φτάνουμε σε έναν κύκλο, που ανεβαίνουν οι τιμές χωρίς να υπάρχει κανείς ουσιώδης λόγος. Κάποια στιγμή βεβαίως, φτάνει το Χρηματιστήριο σε ένα επίπεδο ή οι τιμές φτάνουν σε κάποιο επίπεδο, που αρχίζουν πια οι προσδοκίες και αντιστρέφονται από μόνες τους και λένε, "κάτσε, έχει ανέβει τόσο πολύ, δεν μπορεί να συνεχίσει να ανεβαίνει, θα πέσει".

Και τότε συμβαίνει ακριβώς το αντίστροφο. Δημιουργούνται πάλι αυτοεπιβεβαιούμενες προφητείες για πτώση και πάλι ένας φαύλος κύκλος πτώσης.

Θα περίμενα από την Κυβέρνηση, αντιμετωπίζοντας μια αύξηση του Χρηματιστηρίου που εν μέρει πιστεύω ότι η τελευταία αύξηση ήταν και αυτοεπιβεβαιούμενη προφητεία να αντιμετωπίσει έγκαιρα αυτήν την κατάσταση, να μην αφήσει δηλαδή το ύψος των τιμών να φθάσει εκεί. Αντί να επιχαίρει και να κορδώνεται ο Υπουργός Εθνικής Οικονομίας, που εγκατέλειψε την Αίθουσα και πάλι μόλις άρχισα να μιλάω για τους τελευταίους δύο μήνες, θα έπρεπε νομίζω να φροντίσει εγκαίρως να προβληματιστεί και να αντιμετωπίσει την κατάσταση λίγο νωρίτερα και όχι να βάλει τον αγαπητό και άξιο συνάδελφο κατά τα άλλα, τον κ. Θωμαδάκη, όπως γράφουν διάφορες εφημερίδες, να κάνει δηλώσεις για να ρίξει το Χρηματιστήριο. Διότι βλέπετε ότι οι δηλώσεις όταν γίνουν άκαιρα και με άκομψο τρόπο, δημιουργούν αυτοτροφοδοτούμενες προσδοκίες πτώσης και είδαμε τι έγινε. Επί τρεις συνεχείς συνεδριάσεις κατέρρεε το Χρηματιστήριο, διότι είχε φθάσει εκεί που είχε φθάσει. Ευτυχώς που σήμερα σταθεροποιείται. Ας ελπίσουμε ότι δε θα έχουμε καινούριους τέτοιους κύκλους. Διότι πραγματικά, αντί να επιτελέσει η Επιτροπή Κεφαλαιαγοράς το ρόλο της εποπτείας -και θα έρθω στο ποιός είναι ο ρόλος της εποπτείας-σωστά, προσπάθησε να παίξει, όπως είπε και ο κ. Τζωάννος προηγουμένως, το ρόλο του συμβούλου επενδυτών. Σε καμία σοβαρή χώρα, ο πρόεδρος της Επιτροπής Κεφαλαιαγοράς δε βγαίνει να κάνει δηλώσεις εν μέσω ενός πολύ θερμού Χρηματιστηρίου, που έχει ανέβει τόσο πολύ. Αφήνουμε τα πράγματα να εξελιχθούν. Διότι πιστεύω ότι εάν δεν υπήρχε αυτή η παρέμβαση, ασφαλώς κάποια στιγμή θα γινόταν μια διόρθωση του Χρηματιστηρίου, αλλά δε θα γινόταν μ' αυτόν τον απότομο τρόπο που έγινε τις τελευταίες τρεις ημέρες.

Και έρχομαι στο ρόλο της εποπτείας, ποιος είναι ο ρόλος της εποπτείας, και πώς τον αντιμετωπίζει το παρόν νομοσχέδιο. Διότι θα περίμενα από την Κυβέρνηση, έχοντας τώρα μια εμπειρία ορισμένων χρόνων, να έχει προετοιμαστεί και να φέρει εδώ πέρα ένα σοβαρό νομοθέτημα για την εποπτεία και όχι ένα νομοθέτημα πυροσβεστικό, όπως είναι αυτό.

Ποιά είναι τα προβλήματα στο Χρηματιστήριο; Πρέπει κατ'αρχάς να υπάρχει αξιοπιστία των λογαριασμών των επιχειρήσεων, ιδίως των εισηγμένων επιχειρήσεων στο Χρηματιστήριο. Δεν είναι δυνατόν να υπάρχουν μια σειρά από επιχειρήσεις στο Χρηματιστήριο, για τις οποίες όλη η αγορά ξέρει ότι οι λογαριασμοί τους δεν ανταποκρίνονται στην πραγματικότητα. 'Ενα μέρος λοιπόν της εποπτείας, θα έπρεπε να είναι ο εντονότερος, αν θέλετε, έλεγχος των λογαριασμών των επιχειρήσεων, μέσω ορκωτών ελεγκτών και ορκωτών λογιστών, ώστε πραγματικά το επενδυτικό κοινό να έχει κάποια εμπιστοσύνη ό,τι οι λογαριασμοί που δημοσιεύουν αυτές οι επιχειρήσεις είναι κατά κάποιο τρόπο καλύτεροι και πιο αξιόπιστοι από τους λογαριασμούς τους οποίους δημοσιεύουν 

Σελίδα 4599 

οι επιχειρήσεις οι οποίες δεν έρχονται στο Χρηματιστήριο και στο επενδυτικό κοινό να ζητήσουν κεφάλαια, να δανειστούν κεφάλαια ή να ζητήσουν συμμετοχή. Εδώ θα έπρεπε να είμαστε πάρα πολύ σοβαροί και θα έπρεπε να υπάρχουν πάρα πολύ πιο αξιόπιστοι λογαριασμοί των εισηγμένων εταιρειών.

Το δεύτερο είναι ότι θα πρέπει οι επενδυτές στο Χρηματιστήριο να έχουν ίση μεταχείριση. Και τι εννοώ όταν λέω "ίση μεταχείριση". Θα έπρεπε να υπάρχει αποτελεσματική εποπτεία της χρήσης εσωτερικών πληροφοριών. Ξέρουμε ότι στο Χρηματιστήριο όλοι οι επενδυτές δεν έχουν τις ίδιες πληροφορίες. Οι μέτοχοι των επιχειρήσεων, οι διευθύνοντες σύμβουλοι, τα ανώτατα διοικητικά στελέχη, έχουν πολύ περισσότερες πληροφορίες για τη μελλοντική εξέλιξη των κερδών απ'ό,τι έχουν οι υπόλοιποι επενδυτές. Μέσω ορισμένων μηχανισμών, αυτές οι εσωτερικές πληροφορίες διαχέονται και σε ένα μικρό κύκλο ατόμων της αγοράς. Εκεί θα έπρεπε να στηριχθεί η εποπτεία. Θα έπρεπε, όταν βλέπουμε κινήσεις μετοχών αδικαιολόγητες, που προηγούνται ανακοινώσεων εταιρειών για αυξημένα κέρδη, για μειωμένα κέρδη κλπ., εκεί να επεμβαίνει η Επιτροπή Κεφαλαιαγοράς και να εξετάζει για κάποιο διάστημα ποιοί ήταν αυτοί οι οποίοι έκαναν τις πράξεις αυτές. 'Hταν στελέχη των επιχειρήσεων που χρησιμοποίησαν εσωτερική πληροφόρηση; Διότι στην ουσία κλέβουν τους υπόλοιπους επενδυτές. Αυτό είναι ένα θέμα, το οποίο όταν απελευθερώθηκαν τα χρηματιστήρια σε πάρα πολλές χώρες, όπως η Μεγάλη Βρεταννία στη δεκαετία του '80, είχε τεράστια σημασία και ήταν άνθρωποι οι οποίοι πήγαν στη φυλακή, επειδή χρησιμοποίησαν εσωτερικές πληροφορίες για τις επιχειρήσεις τους. Εδώ το θέμα βρίσκεται στο κενό και ο ρόλος της Επιτροπής Κεφαλαιαγοράς είναι να κάνει ανακοινώσεις που και που, γιατί ούτε προσωπικό έχει για να κάνει πραγματικούς ελέγχους, ούτε, όπως απέδειξε και το τελευταίο σκάνδαλο, έκανε τίποτε.

Και βέβαια είναι η έγκαιρη αντιμετώπιση των προβληματικών καταστάσεων, ο ρόλος της εποπτείας. Δηλαδή να παρακολουθεί την αγορά σε καθημερινή βάση ώστε να προβλέπει δυσάρεστες εξελίξεις και να μην αφήνει να δημιουργούνται μεγάλα προβλήματα.

Τίποτα απ'όλα αυτά δεν έγινε ούτε το Νοέμβριο με το σκάνδαλο της "ΔΕΛΤΑ ΧΡΗΜΑΤΙΣΤΗΡΙΑΚΗΣ", αλλά ούτε και τώρα με τη φοβερή αυτή διακύμανση που είδαμε στο Χρηματιστήριο. Και βεβαίως υπάρχουν και τα θέματα του ρόλου της διάπλασης της αγοράς. Δεν έχει ακόμη εξασφαλιστεί ότι οι συναλλαγές που πραγματοποιούνται είναι πραγματικές συναλλαγές, αυτό το θέμα του "αέρα" που αναφέρεται. Βεβαίως μετά το Νοέμβριο έχουν γίνει κάποια πράγματα και το παρόν νομοσχέδιο εισάγει ορισμένες διατάξεις, που βοηθούν να μη γίνονται πλασματικές συναλλαγές.

Βέβαια είναι καιρός πια να μπουν και οι προθεσμιακές αγοραπωλησίες, δηλαδή να μπορεί κανείς να αγοράζει και να πουλάει μετοχές σε μελλοντικό χρόνο. Αυτό θα είναι πραγματικά σημαντική εξέλιξη και νομίζω ότι θα έπρεπε να έλθει ολοκληρωμένα μαζί με αυτό το νομοσχέδιο, διότι είναι ένας παράγων, που θα σταθεροποιήσει το Χρηματιστήριο. Αυτή η μεγάλη διακύμανση που είδαμε και στις αρχές του 1994 και σήμερα, θα είχε αποφευχθεί, εάν υπήρχε η δυνατότητα προθεσμιακών αγοραπωλησιών, διότι κάποιοι που θα έβλεπαν ότι οι τιμές αυξάνονταν με υπερβολικούς ρυθμούς, θα πωλούσαν προθεσμιακά και έτσι θα σταθεροποιούσαν το Χρηματιστήριο. Δε θα είχαμε αυτές τις τεράστιες διακυμάνσεις.

Δε χρειάζεται κανένα άλλο χρηματοοικονομικό παράγωγο να μπει στο Χρηματιστήριο σ' αυτήν τη φάση κατά τη γνώμη μου, παρά μόνο η δυνατότητα προθεσμιακών αγοραπωλησιών.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Το νομοσχέδιο είναι σχεδόν έτοιμο και θα κατατεθεί μέσα στο Μάρτιο.

ΓΕΩΡΓΙΟΣ ΑΛΟΓΟΣΚΟΥΦΗΣ: Ωραία. Αν έλθει ένα νομοσχέδιο σοβαρό πάνω σ' αυτό, είναι κάτι που θα το χειροκροτήσουμε, διότι πράγματι θα βοηθήσει το Χρηματιστήριο. 

Εδώ τώρα υπάρχουν μια σειρά από διατάξεις, οι οποίες είναι θετικές, όπως είναι οι διατάξεις, για παράδειγμα, του άρθρου που περιορίζει τις συναλλαγές που μπορούν να κάνουν οι χρηματιστηριακές εταιρείες και ζητά εγγυήσεις. Αυτό είναι κάτι που βοηθάει, διότι μειώνει κοντά στο πραγματικό επίπεδο τον όγκο των συναλλαγών. 

Επίσης αυτό το θέμα της δημιουργίας του κεφαλαίου για το Χρηματιστήριο είναι θετικό, αλλά έχω εδώ μία σημαντική αντίρρηση. Δεν μπορεί να ζητούμε εισφορές από τα μέλη -όπως και για τη χρηματοδότηση της Επιτροπής Κεφαλαιαγοράς- του Χρηματιστηρίου μαζί με το Δημόσιο, όπως και άλλους πόρους για τη λειτουργία της Επιτροπής Κεφαλαιαγοράς και να λέμε μετά ότι όταν κλείσει η χρήση και μείνουν ορισμένοι πόροι, θα πάνε στο Δημόσιο. Δηλαδή τι κάνουμε; Φορολογούμε τα μέλη με έναν άλλο τρόπο; 

Αν πραγματικά έχει πλεονάσματα η χρηματοδότηση της Επιτροπής Κεφαλαιαγοράς -και αυτό είναι κάτι που πρέπει να δείτε, κύριε Υφυπουργέ- γιατί να μην επιστραφούν αυτά, αν πρόκειται να επιστραφούν κάπου, σ' αυτούς που συνέβαλαν, αναλογικά με τη συμβολή τους; Δηλαδή να επιστραφούν είτε στο σύνδεσμο των μελών του Χρηματιστηρίου Αθηνών είτε στο Δημόσιο είτε σε οποιοδήποτε άλλο συμβάλλει στη χρηματοδότηση της Επιτροπής Κεφαλαιαγοράς. 'Οταν τα παίρνει το Δημόσιο είναι σαν να φορολογεί. Νομίζω ότι είναι κάτι που πρέπει να το δείτε.

Επίσης το ίδιο και με αυτό το κεφάλαιο που χρηματοδοτείται εν μέρει από πρόσθετες έκτακτες ή περιοδικές εισφορές των μελών. Είναι κάτι για το οποίο δεν μπορεί το Δημόσιο να λέει, ότι όλοι συμβάλλουν, αλλά αν μείνει κάτι το παίρνει το Δημόσιο. Θυμίζει αυτό που λέει τα δικά μου δικά μου και τα δικά σου δικά μου.

Βεβαίως θα καταψηφίσουμε το νομοσχέδιο, διότι δε νομίζω ότι αρκεί για την αντιμετώπιση αυτών των προβλημάτων. Και έδειξε η πρόσφατη εμπειρία ότι παρ' ότι και η πράξη νομοθετικού περιεχομένου εφαρμόστηκε και ορισμένα από τα μέτρα αυτά άρχισαν να εφαρμόζονται στο Χρηματιστήριο, δεν μπόρεσαν αυτοί οι χειρισμοί που περιέχονται εδώ να αποτρέψουν αυτήν την έντονη διακύμανση του Χρηματιστηρίου.

ΠΡΟΕΔΡΕΥΩΝ (Λουκάς Αποστολίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, πήρα το λόγο κυρίως για να πω και εγώ δύο κουβέντες για τα Δωδεκάνησα, τα οποία υπηρέτησα σαν στρατιωτικός με την επιβαλλομένη θυσία και το πνεύμα συνδρομής στο Λαό μας, με την ευθύνη απέναντι στην Πατρίδα και απέναντι στη δουλειά μου!

Θέλω να εκφράσω το σεβασμό μου -και τελειώνω με αυτό- στο Δωδεκανήσιο λαό, που ανυπότακτος επτά αιώνες διατήρησε την εθνική του συνείδηση με όλα τα χαρακτηριστικά της, τη γλώσσα, την αντίστασή του, τα ήθη και τα έθιμά του, συνέτριψε κάθε προσδοκία των κατοχικών κυμάτων που πέρασαν από πάνω του, διατήρησε αλώβητο το πνεύμα του πατριωτισμού και τελικά κατέκτησε και διατηρεί την ελευθερία του!

Και μόνο η ανάμνηση αυτών των αγώνων αποτελεί την καλύτερη εγγύηση ότι και το μέλλον της Δωδεκανήσου θα είναι αδιατάραχτο και αλώβητο. 

Τώρα για το συζητούμενο νομοσχέδιο -συγγνώμη, κύριε Πρόεδρε, για την παράνθεση που έκανα, είναι τεχνοκρατικό περισσότερο- θα πω δυο-τρία πράγματα.

Η ψυχολογία στην οικονομία, σε μία οικονομία που με πολύ ιδρώτα και πολλή προσπάθεια ανηφορίζει για την κατάκτηση, πέρα από τη σταθεροποίηση της, και του επόμενου στόχου, την αναπτυξιακή της εξέλιξη, παίζει πολύ σπουδαίο ρόλο.

Το Χρηματιστήριο με τα πλεονεκτήματα που παρέχει για την εξασφάλιση κεφαλαίων, για την προώθηση των επιχειρήσεων με βελτίωση της αξιοπιστίας τους, για την προσέλκυση ξένων επενδυτών, ξένων κεφαλαίων κ.λπ., αποτελεί τω όντι, με τη συνολική του προσφορά, αναπτυξιακό μοχλό. Αποτελεί βάση μιας αναπτυξιακής πορείας και παίζει αντίστοιχο ρόλο στο σύνολο της οικονομίας.

Οι ψυχολογικές διακυμάνσεις σε μια ευαίσθητη περίοδο της οικονομικής προσπάθειας παίζουν θετικό ή αρνητικό ρόλο και 

Σελίδα 4600 

χρειάζονται ειδικοί χειρισμοί και πολλή ευθύνη για να αποφεύγονται οι αρνητικοί ερεθισμοί της ψυχολογίας, που μπορεί να οδηγήσουν σε ανεξέλεγκτες καταστάσεις. Οι δύο τελευταίες κρίσεις, της 1ης του Νοεμβρίου και η χθεσινή αποτελούν εύγλωττες περιπτώσεις παραδείγματος.

Θα προσθέσω και εγώ την ταπεινή μου άποψη, ότι περισσότερη σιωπή από υπεύθυνα πρόσωπα θα οφελούσε περισσότερο το Χρηματιστήριο. Κάτι ανερμάτιστες ή υπερβολικές δηλώσεις ή δηλώσεις υπερβολικής ευαισθησίας ελέγχου και εποπτείας, μπορούν να οδηγήσουν σε τραγικά αποτελέσματα.

Ελπίζω, από τη μια μεριά με το θετικό κλίμα για την οικονομία και από την άλλη μεριά με το σύνολο των μέτρων που έχουν ληφθεί, ότι ανακόπτεται η κατάρρευση και προωθείται μέσα σε ένα γενικότερο κλίμα αισιοδοξίας, η ομαλή πορεία του Χρηματιστηρίου Αξιών.

Το συζητούμενο νομοσχέδιο έχει δέκα άρθρα. Με το άρθρο 1 κυρώνεται η πράξη νομοθετικού περιεχομένου της 18ης Νοεμβρίου 1996, που ήλθε να καλύψει την πρόσφατη αντίστοιχη κρίση. Με τα υπόλοιπα άρθρα, για να εξαιρέσω το ακροτελεύτιο, που αφορά την ισχύ του, ρυθμίζονται θέματα που θα κατοχυρώσουν περισσότερο την πορεία του, θα δώσουν μεγαλύτερη ανεξαρτησία, θα εξασφαλίσουν πόρους στην Επιτροπή Κεφαλαιαγοράς, θα συμπληρώσουν το προσωπικό της. Τα άρθρα αυτά θα αποτελέσουν, μέσα στην αρμονισμένη πρόνοια για το Χρηματιστήριο Αξιών, ένα ακόμα προωθητικό και ασφαλιστικό παράγοντα.

Προκεχωρημένης και της ώρας και με μειωμένη την παορυσία κύριε Αντιπρόεδρε, αρκούμαι σε αυτό, με τη δήλωση ότι ψηφίζω, με την εμπιστοσύνη ότι προωθεί τη συνολική μοίρα του Χρηματιστηρίου Αξιών σαν μοχλού ανάπτυξης της οικονομίας μας, το νομοσχέδιο επί της αρχής.

Ευχαριστώ.

ΠΡΟΕΔΡΕΥΩΝ ( Λουκάς Αποστολίδης): Ο κ. Φλώρος έχει το λόγο.

ΝΙΚΟΛΑΟΣ ΦΛΩΡΟΣ: Κύριε Πρόεδρε, δε θα ήθελα να δευτερολογήσω. Θα σταθώ μόνο σε μερικά σημεία των παρατηρήσεων του καθηγητού κ. Τζωάννου, Εισηγητού της Αντιπολιτεύσεως, τα οποία βρίσκω χρήσιμα.

Νομίζω ότι τις παρατηρήσεις που έκανε για το όριο ηλικίας των συνεργατών, οι οποίοι θα προσληφθούν και για το θέμα της παροχής νομικής κάλυψης των μελών του διοικητικού συμβουλίου της Επιτροπής Κεφαλαιαγοράς, όπου έκανε την πρόταση για τη χρησιμοποίηση του Νομικού Συμβουλίου καθώς και κάποια παρατήρηση που έκανε στο θέμα της απ' ευθείας ανάθεσης, η οποία γίνεται στα πλαίσια των εργασιών της Επιτροπής Κεφαλαιαγοράς, είναι χρήσιμο να τις ξανασκεφθούμε και αύριο στην κατ'άρθρο συζήτηση θα έχω την ευκαιρία να επανατοποθετηθώ.

'Οσον αφορά τις δηλώσεις Θωμαδάκη, νομίζω ότι δεν είναι δικό μου θέμα να τις χαρακτηρίσω. Προσωπικά δε με βρίσκουν σύμφωνο, αλλά νομίζω ότι δεν είναι κάτι που θέλω να σχολιάσω. Ευχαριστώ και θα επανέλθω αύριο.

ΠΡΟΕΔΡΕΥΩΝ (Λουκάς Αποστολίδης): Ο κ. Τζωάννος έχει το λόγο.

ΙΩΑΝΝΗΣ ΤΖΩΑΝΝΟΣ: Κινδυνεύουμε βέβαια να παρεξηγηθούμε, αλλά ευχαριστώ το συνάδελφο στα οικονομικά και συνάδελφο Βουλευτή...

ΠΡΟΕΔΡΕΥΩΝ (Λουκάς Αποστολίδης): Πιστεύω ότι η συναίνεση δεν πειράζει.

ΙΩΑΝΝΗΣ ΤΖΩΑΝΝΟΣ: 'Οχι, αντιθέτως. Και επειδή ακριβώς επεσήμανα και στην πρωτολογία μου ότι η Νέα Δημοκρατία αντιμετωπίζει το θεσμό του Χρηματιστηρίου ως πολύ χρήσιμο εργαλείο για την ανάπτυξη της Χώρας, νομίζω το ότι μπορούμε να συμφωνήσουμε σε πολλά σημεία είναι πολύ θετικό.

Εντούτοις θα ήθελα αν επισημάνω σε σχέση με τη χρήση πληροφοριών και σε σχέση με όσα είπε ο Υπουργός Εθνικής Οικονομίας, ότι και οι δηλώσεις υπηρεσιακών παραγόντων, αυτές καθ' εαυτές, όπως και τα δημοσιεύματα του Τύπου, ότι το Χρηματιστήριο έχει προοπτική να ανέβει ή ότι οι τιμές είναι πολύ χαμηλές, αφορούν εκτιμήσεις, οι οποίες μπορούν να εκληφθούν από την αγορά με τον ίδιο τρόπο όπως η διοχέτευση πληροφοριών που γίνονται από ιδιώτες.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Δηλαδή θέλω να πω ότι δεν είναι δουλειά των υπηρεσιακών παραγόντων ή των κρατικών λειτουργών να κρίνουν την κατάσταση της αγοράς, διότι η αγορά η ίδια, εφ' όσον βέβαια λειτουργεί σωστά, είναι ο τελικός κριτής. Αυτό που πρέπει να κάνουν οι φορείς είναι να προβαίνουν σε κινήσεις, οι οποίες διευκολύνουν την εύρυθμη λειτουργία της αγοράς, ώστε οι συνθήκες προσφοράς και ζήτησης να καθορίζουν τις τιμές.

Συνεπώς είναι επίσης, νομίζω, καμιά φορά επικίνδυνο -και το λέω με κάθε υπευθυνότητα και θα σας συμβούλευα να μη γίνεται αυτό το πράγμα- το να λέμε σε μία περίοδο κρίσεως ότι: "Κοιτάξτε να δείτε, από δω και πέρα τα πράγματα θα πάνε πολύ καλά", διότι ακριβώς λόγω της ψυχολογίας των αγορών και της αρνητικής εμπειρίας του παρελθόντος, μπορεί αυτό να εκληφθεί ως σκόπιμη κίνηση και να επηρεάσει αρνητικά την αγορά.

Δεν το λέω αυτό για να γίνει ζημιά, απλώς το λέω προς αποφυγήν αυτών των πρακτικών. Και θα σας αναφέρω την περίπτωση της Αγγλίας, όπου ο Γουϊλσον το 1967, προβαίνοντας σε δηλώσεις περί της ισοτιμίας της λίρας έναντι του δολλαρίου, επετάχυνε την κρίση, η οποία οδήγησε στην υποτίμηση της λίρας τότε. Καλό είναι, δηλαδή, οι κυβερνώντες να αποφεύγουν κρίσεις περί των αγορών, διότι αυτές καθ' εαυτές οι κρίσεις στέλνουν μηνύματα, που μπορεί να εκληφθούν κατά περίεργο τρόπο από τις αγορές. Ο ρόλος δεν είναι να συμβουλεύουμε τις αγορές. Ο ρόλος του κράτους είναι να επεμβαίνει όταν υπάρχουν δυσλειτουργίες στις αγορές.

Και μία τελική παρατήρηση, θα την ανέφερα και αύριο. Τα αμοιβαία κεφάλαια δεν είναι αναγκαστικά ανταγωνιστικά προς το Χρηματιστήριο -ίσως αυτό να ήταν λάθος του κυρίου Υπουργού- αλλά τα περισσότερα αμοιβαία κεφάλαια αφορούν επενδύσεις σε μετοχές και κατά συνέπεια συνδέονται με την πορεία του Χρηματιστηρίου, δεν είναι ανταγωνιστικά.

Τελικά όσον αφορά το νομοσχέδιο για τα παράγωγα χρηματιστηριακά προϊόντα, επειδή έχω ακούσει πολλά και κυκλοφορούν σχετικές ειδήσεις και στον Τύπο, θα συμβούλευα την Κυβέρνηση να προσέξει πάρα πολύ το είδος των προϊόντων που προτίθεται να εισαγάγει στο Χρημαστιστήριο.

Και μάλιστα, επειδή πολλές φορές όταν έρθει ένα νομοσχέδιο στη Βουλή, είναι πολύ δύσκολο για την Κυβέρνηση πλέον -έχει εκτεθεί η Κυβέρνηση- να πάρει πολλά πράγματα πίσω, έστω και αν παραδέχεται κατ' ιδίαν εκ των υστέρων, ότι ορισμένα πράγματα δε θα έπρεπε να γίνουν, καλό είναι να προσέξετε τις σημερινές παρατηρήσεις.

Το λέω αυτό, διότι πολλά απ' αυτά τα προϊόντα είναι καθαρά κερδοσκοπικού χαρακτήρα, ενώ άλλα έχουν το χαρακτηστικό του μηχανισμού κάλυψης κινδύνων, που είναι πολύ χρήσιμο. 

Παραδείγματος χάριν οι προθεσμιακές πράξεις σε μετοχές αυτές καθ' αυτές μπορεί να είναι χρήσιμες και ως θεσμός και προϋπήρχε στην Ελλάδα. Αλλά πράξεις πάνω στο δείκτη τιμών έχουν καθαρά κερδοσκοπικό χαρακτήρα, που στην περίπτωση της Ελλάδος δε θα είχαν κανένα ρόλο προστασίας από κινδύνους.

Κάλυψη από συναλλαγματικούς κινδύνους μέσω προθεσμιακών αγορών, μέσω options, θα μπορούσε να υπάρχει.

Θέλει, λοιπόν, πάρα πολύ προσοχή τι είδους προϊόντα θα φέρετε, διότι καμιά φορά υπάρχει και το κλίμα, αυτό που λέμε των γιάπηδων, το οποίο επέρχεται ως μόδα και παρέρχεται πάλι ως μόδα και παρασυρόμενοι μπορεί να κάνετε πράγματα, που θα βλάψουν το Ελληνικό Χρηματιστήριο και γενικά την ελληνική κεφαλαιαγορά σ' αυτήν τη φάση της ανάπτυξής της.

Γι' αυτό εφιστώ την προσοχή σας στη σωστή επιλογή αυτών των προϊόντων. Και να μην παρασύρεσθε πολλές φορές από συμβούλους, οι οποίοι καμιά φορά έχουν ως πρότυπα τα υπερατλαντικά, τα οποία δεν μπορούν να εφαρμοστούν κατ' ανάγκη στην ελληνική αγορά σ' αυτήν τη φάση της ανάπτυξης.

Δηλαδή η εξέλιξη η σταδιακή μπορεί να είναι πολύ πιο χρήσιμη απ' ότι θα ήταν μια απότομη αλλαγή στο θεσμικό 

Σελίδα 4601 

πλαίσιο. Αυτά επί του παρόντος.

Και, βεβαίως, όπως έχουν διαμορφωθεί τα πράγματα, θα επαναλάβω και εγώ, ότι δυστυχώς δεν μπορούμε να ψηφίσουμε το νομοσχέδιο.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος να ομιλήσει. 

Κύριε Υπουργέ, θέλετε να προσθέσετε τίποτα;

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): 'Οχι, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί της αρχής του σχεδίου νόμου: "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς". 

Ερωτάται το Σώμα: Γίνεται δεκτό το νομοσχέδιο επί της αρχής; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΙΩΑΝΝΗΣ ΤΖΩΑΝΝΟΣ: Kατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το νομοσχέδιο έγινε δεκτό επί της αρχής, κατά πλειοψηφία.

Κύριοι συνάδελφοι, έχω την τιμή να σας ανακοινώσω, ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης "Ασφαλιστική Σύμβαση και τροποποίηση της νομοθεσίας για την ιδιωτική ασφάλιση".

Κύριοι συνάδελφοι, δέχεσθε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 23.22' λύεται η συνεδρίαση για αύριο, ημέρα Τετάρτη, 5 Μαρτίου 1997 και ώρα 18.00', με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων και στη συνέχεια νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου αρμοδιότητας Υπουργείου Εθνικής Οικονομίας "Κύρωση της Πράξης Νομοθετικού περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιοαγοράς", σύμφωνα με την ημερήσια διάταξη.


Ο ΠΡΟΕΔΡΟΣ
         ΟΙ ΓΡΑΜΜΑΤΕΙΣ
 


Σελίδα 4602 
