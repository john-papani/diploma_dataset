Σελίδα 4603 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ Γ'

Τετάρτη 5 Μαρτίου 1997

Αθήνα σήμερα, στις 5 Μαρτίου 1997, ημέρα Τετάρτη και ώρα 18.09', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Β' Αντιπροέδρου, κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 4 Μαρτίου 1997 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της Β' συνεδριάσεώς του, της 4ης Μαρτίου 1997 σε ό,τι αφορά την ψήφιση στο σύνολο του σχεδίου νόμου "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις").

Παρακαλείται ο κύριος Γραμματέας ν' ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Ευβοίας κ. Ευάγγελο Αποστόλου τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία ο Αθλητικός Οργανισμός του Δήμου Μεσσήνης ζητεί οικονομική ενίσχυση για την κάλυψη των λειτουργικών του αναγκών.

2) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύλλογος του Διοικητικού Προσωπικού του Αριστοτελείου Πανεπιστημίου Θεσ/νίκης αντιτίθεται στις νέες ρυθμίσεις τις προβλεπόμενες στο νομοσχέδιο "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

3) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η 3η Εδαφική Περιφέρεια του Ν.Δωδεκανήσου ζητεί να ισχύσουν νέα όρια ηλικίας για την πρόσληψη των εποχικών πυροσβεστών, οδηγών και πυροφυλάκων.

4) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύνδεσμος Οικοδομικών Επιχειρήσεων Βορείου Ελλάδας ζητεί την άμεση τροποποίηση της νομοθετικής ρύθμισης που προβλέπει τις εισφορές στο Ι.Κ.Α. για τους εργατοτεχνίτες οικοδόμους.

5) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Σύνδεσμος Οικοδομικών Επιχειρήσεων Βορείου Ελλάδας ζητεί την άμεση τροποποίηση της νομοθετικής ρύθμισης που προβλέπει τις εισφορές στο Ι.Κ.Α. για τους εργατοτεχνίτες οικοδόμους.

6) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία το Επιμελητήριο Μαγνησίας ζητεί οι συνταξιούχοι του ΤΕΒΕ να υπαχθούν και πάλι στο ταμείο τους για την ιατροφαρμακευτική τους περίθαλψη.

7) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία ο Δήμος Βελεστίνου Μαγνησίας ζητεί οικονομική ενίσχυση για την ανέγερση του πνευματικού του κέντρου.

8) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία η κοινότητα Αθικίων Κορινθίας ζητεί έκτακτη οικονομική ενίσχυση για την αποκατάσταση των ζημιών που προκλήθηκαν από την πρόσφατη πλημμύρα.

9) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία οι εργαζόμενοι στους Κρατικούς Παιδικούς και Βρεφονηπιακούς Σταθμούς του Ν.Ηρακλείου διαμαρτύρονται για την μελετώμενη εκχώρηση των Κρατικών Παιδικών Σταθμών στους ΟΤΑ.

10) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Σύλλογος Γονέων Κηδεμόνων και Φίλων Ατόμων με Ειδικές Ανάγκες Κέρκυρας ζητεί την ανέγερση κτιρίου που θα στεγάζει το Ειδικό Δημοτικό Σχολείο και Νηπιαγωγείο.

11) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η κοινότητα Ερεικούσας Κέρκυρας ζητεί οικονομική ενίσχυση για την αποπεράτωση των κτιριακών εγκαταστάσεων του Λιμενικού της Σταθμού.

12) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η κοινότητα Ευξεινούπολης ζητεί οικονομική ενίσχυση για την κατασκευή Παιδικού Σταθμού.

13) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η κοινότητα Δρυμώνας Μαγνησίας ζητεί οικονομική ενίσχυση για την κατασκευή κοινοτικών της έργων.

14) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Πανελλήνια Ομοσπονδία Αλευτικών Συλλόγων Παράκτιας Αλιείας ζητεί την προμήθεια αφορολογήτων καυσίμων για τα μέλη της.

15) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Πολιτιστικός Σύλλογος Ζαγοράς "Γιάννης Κορδάτος" ζητεί οικονομική ενίσχυση για να δημιουργήσει μόνιμο χορευτικό συγκρότημα.

Σελίδα 4604 

 

16) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία το 'Ιδρυμα Τεχνολογίας και 'Ερευνας διαμαρτύρεται για τον τρόπο αντιμετώπισής του από την 3η και 13η Δενική Δ/νση της Επιτροπής της Ε.Ε..

17) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Σύλλογος "'Οραμα και Δημιουργία" ζητεί τη διακοπή των εργασιών του έργου της κατασκευής εργαστηρίων στο Τεχνικό Επαγγελματικό Λύκειο και στην Τεχνική Επαγγελματική Σχολή της Χίου.

18) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η κοινότητα Κοκκινοπηλίου Λάρισας ζητεί οικονομική ενίσχυση για την κατασκευή αρδευτικής γεώτρησης.

19) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η κοινότητα Νεοχωρίου Ν.Μαγνησίας ζητεί οικονομική ενίσχυση για την υδροδότησή της.

20) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Νέας Αγχιάλου Ν.Μαγνησίας ζητεί τη χρηματοδότηση από το ΕΑΠΤΑ 2 της κατασκευής κτιρίου για να στεγασθούν υπηρεσίες του Δήμου.

21) Οι Βουλευτές κύριοι ΦΩΤΗΣ ΚΟΥΒΕΛΗΣ, ΠΕΤΡΟΣ ΚΟΥΝΑΛΑΚΗΣ, ΑΝΔΡΙΑΝΗ ΛΟΥΛΕ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύλλογος Γονέων και Κηδεμόνων Ειδικού Γυμνασίου-Λυκείου Αθηνών ζητεί την επίλυση προβλημάτων λειτουργίας του σχολείου.

22) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Σωματείο Εργαζομένων στην εταιρία SYNKO ΑΒΕΕ ζητεί τη λήψη μέτρων για την στήριξη της εταιρίας και των θέσεων εργασίας των εργαζομένων σ'αυτήν.

23) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Ευρυτανία Α.Ε.-Εταιρία Αγροτικής Ανάπτυξης ζητεί τη μεταφορά της εταιρίας στην Τοπική Αυτοδιοίκηση.

24) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία εργαζόμενοι στην Ειδική Εκπαίδευση ζητούν την καταβολή επιδόματος δυσμενών συνθηκών στους εργαζομένους στις σχολικές μονάδες Ειδικής Αγωγής.

25) Η Βουλευτής Λάρισας κυρία ΑΝΔΡΙΑΝΗ ΛΟΥΛΕ κατέθεσε αναφορά με την οποία το Συνδικάτο Οικοδόμων και Συναφών Επαγγελμάτων Ν.Λάρισας ζητεί την άμεση λειτουργία του Περιφερειακού Νοσοκομείου Λάρισας.

26) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία το Σωματείο Συνταξιούχων Επικουρικού Ταμείου Μετάλλου Μακεδονίας (ΕΤΕΜ) ζητεί την επίλυση οικονομικών προβλημάτων του ΕΤΕΜ.

27) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η Ομοσπονδία Ναξιακών Συλλόγων (ΟΝΑΣ) ζητεί την αποκατάσταση του μνημείου "Φωτοδότη" στην κοινότητα Δανακού Νάξου.

28) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η κοινότητα Στύρων Εύβοιας ζητεί να μην καταργηθεί η ΔΟΥ Καρύστου.

29) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία η Αναπτυξιακή Δήμων Πειραιά αναφέρεται στο νομικό καθεστώς των δημοτικών - αναπτυξιακών εταιρειών.

30) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία το Εμπορικό και Βιομηχανικό Επιμελητήριο Πειραιά ζητεί την παράταση της προθεσμίας υποβολής φορολογικών δηλώσεων για τους επιχειρηματίες.

31) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Κοινότητα Καλλιράχης Θάσου Νομού Καβάλας ζητεί να διοριστεί αγροφύλακας στην περιοχή της.

32) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία Επαγγελματίες Βιοτέχνες και 'Εμποροι της Θεσ/νίκης ζητούν τη λήψη μέτρων για τη στήριξη των ΜΜΕ.

33) Οι βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύλλογος Ψαράδων Τράτας Νομού Κυκλάδων ζητεί να εφοδιάζονται τα σκάφη των μελών του με πετρέλαιο τράνζιτ.

34) Οι βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Αγροτικός Σύλλογος Ειρηνούπολης Ημαθίας ζητεί να αποζημιωθούν οι πληγέντες, από βροχοπτώσεις και παγετούς έτους 1996, ροδακινοπαραγωγούς Ειρηνούπολης Ημαθίας.

35) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΛΕΩΝ ΑΥΔΗΣ κατέθεσαν αναφορά με την οποία το Εργατικό Κέντρο Ζακύνθου καταγγέλλει την επίθεση του κ. Υπουργού Δικαιοσύνης στην εφημερίδα "Ριζοσπάστης".

36) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Δήμαρχος Νέας Αγχιάλου Μαγνησίας ζητεί να ενταχθεί το έργο κατασκευής κτιρίου για τη στέγαση υπηρεσιών του Δήμου του στο πρόγραμμα ΕΑΠΤΑ 2.

37) Η Βουλευτής Πειραιά κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία η ΕΛΜΕ Βαυαρίας ζητεί να μην καταργηθούν οι φοροαπαλλαγές για τους εκπαιδευτικούς του εξωτερικού.

38) Οι Βουλευτές κύριοι ΜΟΥΣΤΑΦΑ, ΑΝΔΡΙΑΝΗ ΛΟΥΛΕ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η κυρία Ουρανία Ραυτοπούλου παιδίατρος του Νοσοκομείου Λευκάδας καταγγέλλει τον τρόπο κρίσεων για τη θέση του Διευθυντού της Παιδιατρικής Κλινικής του Νοσοκομείου Λευκάδας.

39) Οι Βουλευτές κύριοι ΑΝΔΡΙΑΝΗ ΛΟΥΛΕ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία Αγροτικοί Δασικοί Συνεταιρισμοί Επαρχίας Μετσόβου Ιωαννίνων ζητούν την απαγόρευση συσκευασίας και διακίνησης του τυριού φέτα σε πλαστικά δοχεία.

40) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ, ΦΩΤΗΣ ΚΟΥΒΕΛΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία ο Δήμος Αιγάλεω Αττικής ζητεί τη λήψη μέτρων αντιμετώπισης της ρύπανσης που υφίσταται η περιοχή του από την υαλουργία "ΓΙΟΥΛΑ".

41) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μαρμαρίου Εύβοιας ζητεί την πύκνωση της θαλάσσιας συγκοινωνίας της περιοχής της.

42) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Ομοσπονδία Αγροτικών Συλλόγων του Νομού Ηρακλείου ζητεί να αποκατασταθούν οι ζημιές στις παραγωγές κηπευτικών στο Νομό Ηρακλείου που προκάλεσαν οι πρόσφατες κακοκαιρίες στην περιοχή.

43) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας όπου το τμήμα Ανατολικής Κρήτης του Τεχνικού Επιμελητηρίου ζητεί την εφαρμογή σχεδίου για την αντιμετώπιση της αυθαίρετης δόμησης στην ευρύτερη περιοχή Ηρακλείου. 

44) Η Βουλευτής Μαγνησίας κυρία ΡΟΔΟΥΛΑ ΖΗΣΗ 

Σελίδα 4605 

κατέθεσε αναφορά με την οποία ο Δήμος Μεγάρου χωριού Τήλου του Νομού Δωδεκανήσου ζητεί την κατ' εξαίρεση πρόσληψη προσωπικού στο μονοθέσιο ταχυδρομικό γραφείο Τήλου. 45) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία οι Αγροτικές Οργανώσεις της Πελοποννήσου ζητούν την ικανοποίηση των αιτημάτων τους σχετικά με την παραγωγή του ελαιολάδου.

46) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Κοκκινόπηλου Λάρισας ζητεί οικονομική ενίσχυση για την περίφραξη του Δημοτικού της Σχολείου.

47) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Κοκκινοπήλου Λάρισας ζητεί οικονομική ενίσχυση για την κατασκευή αγροτικού ιατρείου και την επισκευή και συντήρηση του κοινοτικού νεκροταφείου της.

48) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορές με την οποίες η Κοινότητα Κοκκινοπήλου Λάρισας ζητεί οικονομική ενίσχυση για την κατασκευή έργων ύδρευσης και αποχέτευσης.

49) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης του Νομού Ευβοίας ζητεί χρηματοδότηση για την αποκατάσταση ζημιών που έγιναν σε κοινοτικό του δρόμο από τον πρόσφατο σεισμό. 50) Ο Βουλευτής Αττικής κ. ΧΡΗΣΤΟΣ ΚΑΤΣΙΓΙΑΝΝΗΣ κατέθεσε αναφορά με την οποία ο Σύλλογος Γονέων και Κηδεμόνων Παιανίας Αττικής ζητεί να σταματήσουν οι κινητοποιήσεις των εκπαιδευτικών, οι οποίες έχουν δημιουργήσει προβλήματα και αρνητικές αντιδράσεις στους μαθητές.

51) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία τα Σωματεία Εργαζομένων ΟΤΕ του Νομού Ηρακλείου ζητούν την έναρξη της λειτουργίας της ενιαίας τηλεπικοινωνιακής περιφέρειας Κρήτης με έδρα το Ηράκλειο.

52) Η Βουλευτής Αθήνας κυρία ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία η Φιλεκπαιδευτική Αδελφότητα Γρανιτσούλας Ιωαννίνων "Αγία Κυριακή" ζητεί οικονομική ενίσχυση για τη διαπλάτυνση και τη βελτίωση του δρόμου από Κουτσομήλια μέχρι Γρανιτσοπούλα.

53) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Αργυρίου του Νομού Καρδίτσας ζητεί χρηματοδότηση για τη συντήρηση της οδοποιϊας της.

54) Οι Βουλευτές κύριοι ΓΕΩΡΓΙΟΣ ΚΑΡΑΤΑΣΟΣ και ΓΕΩΡΓΙΟΣ ΑΔΑΜΟΠΟΥΛΟΣ κατέθεσαν ανφορά με την οποία το Συνδικάτο Οικοδόμων και Συναφών Επαγγελμάτων Νομού Λάρισας ζητεί την άμεση λειτουργία του Περιφερειακού Νοσοκομείου Θεσσαλίας.

55) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία οι Ακρίτες του Πόντου Σταυρούπολης καταγγέλλουν την παράνομη συμπεριφορά του προέδρου του ΔΣ του Ψυχιατρικού Νοσοκομείου Θεσ/νίκης.

56) Ο Βουλευτής Αθήνας κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία ο Πανελλήνιος Σύνδεσμος τυφλών ζητεί την ικανοποίηση των αιτημάτων των μελών του, όπως τη ρύθμιση της συνταξιοδότησής τους.

57) Ο Βουλευτής Αθήνας κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η 'Ενωση Λαχειοπωλών Αθηνών-Πειραιά "Η ΠΥΘΙΑ" ζητεί τη διευθέτηση της ασφάλισης των μελών της.

58) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Νομαρχιακή Αυτοδιοίκηση Δράμας-Καβάλας-Ξάνθης ζητεί την επίσπευση της έκδοσης του Προεδρικού Διατάγματος σχετικά με την οικονομική αυτοτέλεια των ΝΑ.

59) Η Βουλευτής Αθήνας κ. ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία η Ομοσπονδία Συλλόγων Γονέων και Κηδεμόνων Βόρειας Ρηνανίας Βεστφαλίας προτείνει διαφορετική ρύθμιση για την εισαγωγή των Ελληνόπαιδων στα ΑΕΙ και ΤΕΙ του εξωτερικού, που είναι τέκνα των δημοσίων υπαλλήλων του εξωτερικού.

60) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία ο Δήμος Μεσσηνίας ζητεί χρηματοδότηση για την εκτέλεση έργων υποδομής στην περιοχή του.

B' AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1863/15-1-97 ερώτηση δόθηκε με το υπ' αριθμ. 9551/28-2-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 1863/15-1-97 ερώτησης που μας διαβίβασε το Υπουργείο Εθνικής Οικονομιας με το αριθμ. 3881/ΔΕ 304, 131-1-7 έγγραφό του και κατέθεσε ο Βουλευτής κ. Αναστάσιος Καραμάριος, σχετικά με τις ζημιές που προκλήθηκαν απο τις θεομηνίες στους δήμους Αφάντου και Αρχαγγέλου και κοινότητας Καλυθιών Δωδεκανήσου σας πληροφορούμε ότι το Υπουργείο μας δεν διαθέτει ανάλογες πιστώσεις για την αντιμετώπιση τέτοιων περιπτώσεων.

Ο Υπουργός

ΑΛ. ΠΑΠΑΔΟΠΟΥΛΟΣ"

2. Στην με αριθμό 1868/15-1-97 ερώτηση δόθηκε με το υπ' αριθμ. 697/19-2-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της αρ. 1868/15-1-97 ερώτησης προς τη Βουλή των Ελλήνων του Βουλευτή κ. Γ. Αλεξόπουλου, την οποία μας διαβίβασε το Υπουργείο ΠΕ.ΧΩ.ΔΕ., αναφορικά με κοινωνική προστασία πλημμυροπαθών κατοίκων Μεσολογγίου, σας πληροφορούμε ότι το Υπουργείο μας για την αντιμετώπιση των προβλημάτων που δημιουργούνται από έκτακτα περιστατικά (σεισμούς, πλημμύρες κ.λπ.) εφαρμόζει προγράμματα κοινωνικής προστασίας υπέρ των πληττομένων.

Συγκεκριμένα από τις πλημμύρες στη πόλη του Μεσολογγίου, σύμφωνα με τα στοιχεία που μας έδωσε η Δ/νση Κοινων. Πρόνοιας της Νομ/κής Αυτ/σης Αιτωλ/νίας, επλήγησαν 121 οικογένειες στις οποίες θα χορηγηθεί έκτακτο οικονομικό βοήθημα.

Για το σκοπό αυτό το Υπουργείο μας μεταβίβασε στο λογαριασμο Α' Κοινων. Βοηθειών της Νομ/κής Αυτ/σης Αιτωλ/νίας πιστώσεις συνολικού ποσού 1.6.000.000 δρχ.

Ο Υφυπουργός

ΘΕΟΔ. ΚΟΤΣΩΝΗΣ"

3. Στην με αριθμό 1880/16-1-97 ερώτηση δόθηκε με το υπ' αριθμ. 241/28-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1880/16.1.97 που μας διαβιβάστηκε με το υπ' αριθμ. Β 4324/4.2.97 έγγραφο του Υπουργείου Μεταφορών & Επικοινωνιών, παρακαλούμε να πληροφορήσετε τον κ. Βουλευτή τα εξής:

Για την υπόψη απαλλοτρίωση (Ανατολική Παράκαμψη Θηβών, διασταύρωση της Ανατολικής Παράκαμψης με γραμμές ΟΣΕ) η Κτηματική Υπηρεσία Περιφερειακής Δ/νσης Βοιωτίας ανέθεσε στον πληρεξούσιο Δικηγόρο του Δημοσίου να καταθέσει στον Πρόεδρο Πρωτοδικών Θήβας αίτηση για καθορισμό τιμής μονάδος αποζημίωσης των απαλλοτριωθέντων ακινήτων. Αναμένεται να εκδοθεί απόφαση από το Πρωτοδικείο μέχρι τέλη Μαρτίου του 1997.

Στη συνέχεια η αρμόδια Υπηρεσία θα προβεί στη σύνταξη του σχετικού πίνακα της απαιτούμενης αποζημίωσης και της συντέλεσης της υπόψη απαλλοτρίωσης. Η διαδικασία θα 

Σελίδα 4606 

ολοκληρωθεί εντός του τρέχοντος έτους.

Ο Υπουργός

Κ. ΛΑΛΙΩΤΗΣ"

4. Στην με αριθμό 1978/22-1-97 ερώτηση δόθηκε με το υπ' αριθμ. 2798/17-2-97 έγγραφο από τον Υπουργό Υγείας η ακόλουθη απάντηση:

"Απαντώντας στην υπ' αριθμ. 1978/22-1-97 ερώτηση του Βουλευτή Βασιλείου Παππά σχετικά με την Ψυχιατρική Κλινική του Γεν. Νομαρχιακού Νοσοκομείου Ν. Χαλκιδικής σας πληροφορούμε τα εξής:

1. Με την υπ' αριθμ. ΔΥ13α/οικ.12340/8-6-94 "Διαπιστωτική Πράξη ακύρωσης προκηρύξεων θέσεων κλάδου γιατρών ΕΣΥ, σύμφωνα με τις διατάξεις του άρθρου 28 του Κεφ. ε' του Ν. 2190/94 και ακυρώθηκε η υπ' αριθμ. Δ1γ/37480/16-9-93 προκήρυξη θέσεων για το Νοσοκομείο Χαλκιδικής, επειδή δεν υπήρχαν εγκεκριμένες πιστώσεις στον προϋπολογισμό του ανωτέρω Νοσοκομείου για το έτος 1993.

2. Αναφορικά με τους γιατρούς, ήδη η Υπηρεσία μας έδωσε με την υπ' αριθμ. 74009/8-1-97 Απόφαση για προκήρυξη τη θέση του Δ.Ι. Ψυχιάτρου, ενώ ήδη υπηρετεί και ένα (1) Επιμελητής Α.

Εχει προκηρυχθεί και μία (1) θέση ψυχολόγου, η οποία βρίσκεται στο στάδιο του διορισμού.

Τέλος, σύμφωνα με την υπ' αριθμ. 3 ΠΥΣ εγκρίθηκε η πλήρωση 2700 θέσεων νοσηλευτικού και λοιπού προσωπικού για τα Νοσοκομεία και Κ.Υ.όλης της χώρας και η κατανομή θα γίνει ιεραρχώντας τις ανάγκες κατά προτεραιότητα.

Ο Υπουργός

Κ. ΓΕΙΤΟΝΑΣ"

5. Στην με αριθμό 2066/28-1-97 ερώτηση δόθηκε με το υπ' αριθμ. 

4094/19-2-97 έγγραφο από τον Υπουργό Υγείας η ακόλουθη απάντηση:

"Απαντώντας στην υπ' αριθμ. 2066/28-1-97 που κατατέθηκε στη Βουλή από τον Βουλευτή Κυκλάδων Ι. Χωματά, σχετικά με τον Παιδίατρο κ. Γ. Τσαρμακλή Δ.Ι. στο Νοσοκομείο Παίδων "Π. & Α. Κυριακού" σας πληροφορούμε τα εξής:

Το 4ο ΣΚΕΙΟΠΝΙ που ήταν αρμόδιο για την κρίση των υποψηφίων για την προκηρυγμένη θέση Δ/ντού Κοιν. Ιατρικής του Π.Γ.Ν. Παίδων & Π. ΚΥΡΙΑΚΟΥ" κατά την 250η/90 συνεδρίαση κατέταξε πρώτη τη γιατρό Στέλλα Τσίτουρα και 2ο το γιατρό Γ. Τσαρμακλή. Η υπηρεσία μας, μετά την ανωτέρω κρίση, προέβη στο διορισμό της γιατρού Στ. Τσίτουρα.

Κατά της απόφασης του Πρωτοβαθμίου Συμβουλίου υπέβαλε ένσταση στο Α'Β/θμιο συμβούλιο κρίσης και επιλογής γιατρού ΕΣΥ, ο γιατρός κ. Γ. Τσαρμακλής.

Η ένσταση του γιατρού Γ. Τσαρμακλή έγινε δεκτή με την υπ' αριθμ. 47/91 απόφαση του Α' Δευτεροβαθμίου Συμβουλίου.

Η απόφαση αυτή ακυρώθηκε με την αρ. 1463/91 απόφαση του Δ.Ε. Αθήνας. Κατόπιν της απόφασης αυτής, το συμβούλιο επανήλθε. Επί της ενστάσεως και με την 58/91 απόφασή του δέχθηκε πάλι την ένσταση, ακύρωσε την απόφαση του Πρωτοβαθμίου ΣΚΕΙΟΠΝΙ και κατέταξε πάλι πρώτο στον πίνακα αξιολόγησης το γιατρό Γ. Τσαρμακλή.

Αλλά και πάλι η απόφαση αυτή ακυρώθηκε με την υπ' αριθμ. 1984/93 αποφαση του Δικαστηρίου.

Στη συνέχεια το Α' Δευτεροβάθμιο ΣΚΕΙΟΠΝΙ αφού έλαβε υπόψη του την προαναφερόμενη δικαστική απόφαση, κατά την 87η συνεδρίαση 23.5.96 απέρριψε την ένσταση του Γ. Τσαρμακλή και κατέταξε 1η στόν πίνακα αξιολόγησης την γιατρό Στ. Τσίτουρα. 

Η υπηρεσία μας συμμορφούμενη με την απόφαση αυτή, εξέδωσε την ΔΥ13α/56021/15-7-96 (ΦΕΚ 121/96 τ.ν.π.δ.δ.) Υπουργική Απόφαση διορισμού της Στέλλας Τσίτουρα στη θέση Δ/ντριας Κοινωνικής Ιατρικής του ΠΓΝ Παίδων Αθηνών "Π.& Α. ΚΥΡΙΑΚΟΥ" και με την ίδια απόφαση ανακλήθηκε ο διορισμός του Γ. Τσαρμακλή, ο οποίος εξήλθε της υπηρεσίας, διότι δεν κατείχε προηγούμενη θέση στο Ε.Σ.Υ., δεν υπάρχουν δε διατάξεις που να προβλέπουν κατάληψη προσωποπαγούς θέσης.

Οι διατάξεις των άρθρων 68 και 144 (μεταβατικές διατάξεις) του 2071/92, που προέβλεπαν κατάληψη, προσωποπαγών θέσεων δεν ισχύουν από 16-3-94 ημερομηνία δημοσίευσης του Ν. 2194/94, ο οποίος ρύθμισε συνολικά το θέμα στο άρθρο 9 παρ. 5 και ως νεώτερος νόμος κατισχύει του παλαιοτέρου κατα γενική αρχή δικαίου.

Αλλωστε σύμφωνα με τις διατάξεις του άρθρου 12 παρ. 2 του προαναφερόμενου νόμου 2194/94, από τη δημοσίευση του παρόντος νόμου καταργούνται τα άρθρα 1,2 ....153 καθώς και κάθε άλλη γενική ή ειδική διάταξη, που είναι αντίθετη στις διατάξεις του Νόμου αυτού ή ρυθμίζει διαφορετικά θέματα του Νόμου αυτού.

Επομένως η Διοίκηση ενήργησε στα πλαίσια του νόμου και μόνον.

Ο Υπουργός

ΚΩΝ/ΝΟΣ ΓΕΙΤΟΝΑΣ"

6. Στην με αριθμό 2117/29-1-97 ερώτηση δόθηκε με το υπ αριθμ. 576/19-2-97 έγγραφο από τον Υπουργό Υγείας η ακόλουθη απάντηση:

"Απαντώντας στην υπ' αριθμ. 2117/19.1.97 ερώτησή σας που πρωτοκολλήθηκε στο Υπουργείο μας με αρ. Ερ. 226/30.1.97 σχετικά με την προστασία των Αστυνομικών απο την Ηπατίτιδα Β σας ενημερώνουμε ότι:

Στην Ελλάδα από ετών - κατά τις οδηγίες της ΠΟΥ - εφαρμόζεται πρόγραμμα εμβολιασμού των ομάδων υψηλού κινδύνου κατά της Ηπατίτιδας Β.Η. ΠΟΥ με οδηγία της συνέστησε την εφαρμογή καθολικού εμβολιασμού κατά της Ηπατίτιδας Β στην παιδική ηλικία. Το Υπουργείο Υγείας και Πρόνοιας, σε τήρηση της οδηγίας αυτής, έχει αποφασίσει τη διεύρυνση του Εθνικού Προγράμματος Εμβολιασμών με την εφαρμογή του Εμβολιασμού κατά της Ηπατίτιδας Β και στη νεογνική ηλικία.

Το ενδιαφέρον του Υπουργείου Υγείας και Πρόνοιας σε θέματα προστασίας της Δημόσιας Υγείας είναι μέγιστον και ειδικότερα της Υγείας των Αστυνομικών, που οπωσδήποτε για την εκτέλεση των καθηκόντων τους θα πρέπει να είναι απολύτως υγιείς. Το σύνολο των αστυνομικών όμως κατά κανένα τρόπο δεν θα μπορούσε να θεωρηθεί ότι ευρίσκεται σε αυξημένο κίνδυνο λοιμώξεως από τον ιό της Ηπατίτιδας Β, πλην συγκεκριμένου αριθμού μόνον αστυνομικών που θα πρέπει να καθορισθούν από αρμόδιες υγειονομικές επιτροπές, με αυστηρά επιδημιολογικά κριτήρια, ως εκ της φύσεως της εργασίας τους.

Αξίζει να τονισθεί ότι ο κίνδυνος μετάδοσης της Ηπατίτιδας Β είναι πολύ μικρός καθότι οι οδοί μετάδοσής της είναι η σεξουαλική οδός (κυρίως), η μετάγγιση μολυσμένου αίματος (σπάνιο σήμερα λόγω αυστηρού ελέγχου στις τράπεζες αίματος) και η επαφή ανοιχτού τραύματος με αίμα πάσχοντος. Η Ηπατίτιδα Β δε μεταδίδεται δια της απλής καθημερινής κοινωνικής συναναστροφής (χειραψία, απλή επαφή κ.λπ.) Κατα συνέπεια, η γνώση των οδών μετάδοσης της νόσου, η τήρηση των κανόνων ατομικής υγιεινής από τους αστυνομικούς αλλά και κάθε πολίτη, αποτελεί και τον καλύτερο τρόπο προστασίας τους.

Ο Υπουργός Υγείας

ΚΩΝ. ΓΕΙΤΟΝΑΣ"

7. Στην με αριθμό 2155/3-2-97 ερώτηση δόθηκε με το υπ' αριθμ. 93/27-2-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 2155/3-2-97 που κατέθεσαν οι Βουλευτές κ.κ. Μ. ΚΩΣΤΟΠΟΥΛΟΣ και Σ. ΚΟΡΑΚΑΣ, σας γνωρίζουμε τα εξής:

Το Πυροσβεστικό Σώμα και η Ελληνική Αστυνομία είναι ανεξάρτητα Σώματα, με χαρακτήρα και αποστολή σαφώς διαφορετικά, προσδιορισμένα από τους οργανισμούς τους και 

Σελίδα 4607 

τις συναφείς διατάξεις που τα διέπουν.

Η προβλεπόμενη από το εδάφιο η της παρ. 2 του άρθρου 1 του Π.Δ. 210/1992 υποχρέωση του Πυροσβεστικού Σώματος για ενίσχυση της Ελληνικής Αστυνομίας γίνεται μόνο για αντιμετώπιση εκτάκτων αναγκών.

Εκείνο που επιδιώκεται και είναι ορθό, η χρήση των μέσων αυτών να γίνεται σε σπάνιες και εξαιρετικές περιπτώσεις και αυτή είναι η εντολή. Αποδέσμευση από την υποχρέωση αυτή δεν είναι δυνατή, γιατί η Ελληνική Αστυνομία δεν έχει αντίστοιχα μέσα και κατάλληλη εκπαίδευση, ενώ είναι οικονομικά ασύμφορη η προμήθεια τέτοιων μέσων και η δέσμευση ανάλογης δύναμης για τη χρήση τους.

Για τα οικονομικά και λοιπά θέματα που απασχολούν το πυροσβεστικό προσωπικό καταβάλλονται συνεχείς προσπάθειες για την επίλυσή τους: Ηδη με το νέο μισθολόγιο των Ενόπλων Δυνάμεων και των Σωμάτων Ασφαλείας βελτιώνεται ικανοποιητικά η οικονομική τους θέση. Από τις ρυθμίσεις αυτές δεν προβλέπεται για καμία κατηγορία προσωπικού επίδομα ανθυγιεινής και επικίνδυνης εργασίας.

Σε ό,τι αφορά τις μεταθέσεις, αυτές γίνονται σήμερα με αντικειμενικά κριτήρια που θεσπίστηκαν με το Π.Δ. 5/1995 όπως τροποποιήθηκε και ισχύει.

Ο Υπουργός

ΓΕΩΡΓΙΟΣ ΡΩΜΑΙΟΣ"

8. Στην με αριθμό 2170/97 ερώτηση δόθηκε με το υπ' αριθμ. 838/18-2-97 έγγραφο από τον Υπουργό Αιγαίου η ακόλουθη απάντηση:

"Σε απάντηση στην ερώτηση 2170/97 των Βουλευτών κ.κ. Σπ. Δανέλλη και Στ. Αλφιέρη, σχετικά με την ενδοκυκλαδική ακτοπλοϊκή συγκοινωνία, σας γνωρίζουμε:

Η ακτοπλοϊκή ενδοεπικοινωνία των Κυκλάδων υλοποιείται:

α) είτε μέσω κυκλικής ακτοπλοϊκής διασύνδεσης που αποτελεί αρμοδιότητα του Υπουργείου Αιγαίου και αποτελείται από Επιδοτούμενες Κύριες 'Αγονες Γραμμές και Επιδοτούμενες Ταχυδρομικές 'Αγονες Γραμμές.

β) είτε μέσω των ετησίων δρομολογίων μέσω Σύρου για τα οποία έχει χορηγηθεί άδεια σκοπιμότητας από το Υπουργείο Εμπορικής Ναυτιλίας.

Σήμερα υλοποιούνται όλες οι θεσμοθετημένες από το Υπουργείο Αιγαίου ακτοπλοϊκές γραμμές ενδοεπικοινωνίας των Κυκλάδων εξασφαλίζοντας μια ικανοποιητική σύνδεση των νησιών με τη Σύρο (κατ' ελάχιστο δύο φορές την εβδομάδα). Επίσης προχωρούμε στη θεσμοθέτηση μιας νέας γραμμής που συνδέει το Επαρχείο Θήρας με τη Σύρο, την Πάρο και τη Νάξο. Η καθυστέρηση στην εκτέλεση της σύνδεσης των Δυτικών Κυκλάδων με τη Σύρο οφείλεται σε ασυνέπεια του πλοιοκτήτη από τον οποίο αφαιρέθηκε η 'Αδεια εκτέλεσης της γραμμής. Σημειώνουμε ότι οι παραπάνω γραμμές δεν αφορούν ελεύθερα δρομολόγια για τα οποία χορηγούνται 'Αδειες Σκοπιμότητας, αλλά Επιδοτούμενες 'Αγονες Γραμμές που κατοχυρώνονται μετά από διαδικασίες Διαγωνισμού. Για την ελαχιστοποίηση των καθυστερήσεων που προκαλούνται από τις παραπάνω διαδικασίες, το Υπουργείο Αιγαίου πρόκειται, από τις νέες προκηρύξεις, να επεκτείνει το χρόνο χορήγησης των αδειών σε κατ' αρχήν ένα χρόνο με προοπτική να θεσμοθετηθεί σε δύο χρόνια μετά την επίλυση προβλημάτων που σχετίζονται με το δημόσιο λογιστικό. Αξίζει τέλος να αναφερθεί ότι το Υπουργείο Αιγαίου χρηματοδοτεί συνολικά τις ακτοπλοϊκες γραμμές ενδοεπικοινωνίας των Κυκλάδων με το ποσό των 355 εκατ. δραχμών ετησίως.

A. Σε ό,τι αφορά τα επιδοτούμενα δρομολόγια από το Υπουργείο Αιγαίου:

1. Επαρχείο Νάξου

α) σύνδεση με την έδρα του Επαρχείου όπου βρίσκεται και η πλειοψηφια των διοικητικών υπηρεσιών με την Ταχυδρομική Γραμμή Νάξος - Δονούσα - Σχοινούσα - Ηρακλειά - Koυφονήσια - Αμοργός (Αιγιάλη και Κατάπολα) η οποία πραγματοποιείται δύο φορές την εβδομάδα (Τρίτη και Πέμπτη) με το Ε/Γ ΣΚΟΠΕΛΙΤΗΣ και χρηματοδοτείται από το Υπουργείο Αιγαίου ετησίως με το ποσό των 35,4 εκατ.δραχμών.

β) Σύνδεση των νησιών του Επαρχείου Νάξου με τη Σύρο και τη Πάρο:

Μέσω της επιδοτούμενης ακτοπλοϊκής Γραμμής Σύρου - Ανατολικών Κυκλάδων Α'

Σύρος - Πάρος - Νάξος - Δονούσα - Αιγιάλη - Κατάπολα - Κουφονήσια - Σχοινούσα - Ηρακλειά - Ναξος - Πάρος - Σύρος και εναλλακτικά

Σύρος - Πάρος - Νάξος - Ηρακλειά - Σχοινούσα - Κουφονήσια - Κατάπολα - Αιγιάλη - Δονούσα - Νάξο - Πάρο - Σύρο) μια φορά την εβδομάδα (Παρασκευή) με το Ε/Γ - Ο/Γ ΕΧPRESS ΠΑΡΟΣκαι χρηματοδοτείται από το Υπουργείο Αιγαίου ετησίως με το ποσό των 66 εκατ. δραχμών.

γ) Επιπλέον πραγματοποιείται σύνδεση της Αμοργού (Αιγιάλη) με την Ν. Κινήδαρο μέσω της ομώνυμης ταχυδρομικής γραμμής δύο φορές το μήνα με ετήσιο κόστος για το Υπουργείο Αιγαίου 1,6 εκατ. δραχμές.

Οι παραπάνω ακτοπλοϊκές γραμμές ήδη από τον Ιανουάριο 1997 εκτελούνται ανελλειπώς.

2. Σύνδεση των Δυτικών Κυκλάδων με τις πρωτεύουσες των Επαρχείων τους (Κέα, Μήλος) και με την Σύρο

Ηδη από το Νοέμβριο 1996, και μετά από σχετικές εισηγήσεις του Επαρχείου Μήλου, έγινε επιλογή πλοίου υψηλότερων προσόντων και συγκεκριμένα του Ε/Γ - Ο/Γ ΘΗΣΕΥΣ το οποίο όμως δεν ανταποκρίθηκε στις συμβατικές του υποχρεώσεις. Μετά απο την παρέλευσή του, κατά το νόμο, απαιτούμενου χρονικού διαστήματος κινήθηκε η νόμιμη διαδικασία άμεσης αντικατάστασης του πλοίου με το Ε/Γ - Ο/Γ ΕΧΡRΕSS ΠΑΡΟΣ που ξεκίνησε αμέσως την εκτέλεση των παρακάτω δρομολογίων (Φεβρουάριος 1997).

α) ΤΟΠΙΚΗ ΔΥΤΙΚΩΝ ΚΥΚΛΑΔΩΝ Α': ΣΥΡΟΣ - ΚΥΘΝΟΣ - ΚΕΑ

δύο φορες την εβδομάδα (Δευτέρα και Τετάρτη) το οποίο χρηματοδοτείται απο το Υπουργείο Αιγαίου ετησίως με το ποσό των 80 εκατ. δραχμών

β) ΤΟΠΙΚΗ ΔΥΤΙΚΩΝ ΚΥΚΛΑΔΩΝ Β' μέσω Πάρου:

Σύρος-Σέριφος-Σίφνος-Κίμωλος-Μήλος-Κίμωλος-Σίφνος-Σέριφος-Πάρος-Σύρος)

δύο φορές την εβδομάδα (Πέμπτη και Σάββατο)

η οποία χρηματοδοτείται από το Υπουργείο Αιγαίου ετησίως με 161 εκατ. δραχμών.

3. Σύνδεση των νησιών του Επαρχείου Θήρας με τη πρωτεύουσά του, τη Σύρο, την Πάρο και τη Νάξο.

Η γραμμή αυτή δεν είχε προβλεφθεί. Ομως τα προβλήματα που εντοπίζονταν κυρίως στη Φολέγανδρο, τη Σίκινο και την Ανάφη οδήγησαν στον προγραμματισμό της. Σήμερα, μετά τη θετική γνωμοδότηση από την ΓΕΑΣ του ΥΕΝ προχωρούμε σε διενέργεια μειοδοτικού διαγωνισμού για την υλοποίησή της.

Επιπλέον στο Επαρχείο Θήρας προγραμματίζεται η υλοποίηση των εξής ταχυδρομικών γραμμών:

α. ΘΗΡΑΣ - ΑΝΑΦΗΣ δύο φορές την εβδομάδα. Η γραμμή αυτή είναι καινούρια. Ο μειοδοτικός διαγωνισμός θα επαναληφθεί καθώς ο πρώτος διαγωνισμός απέβει άκαρπος (δεν υπήρχαν ενδιαφερόμενοι που να πληρούν τον όρο της παραμονής στην Ανάφη).

β. ΘΗΡΑΣ - ΘΗΡΑΣΙΑΣ δύο φορές την εβδομάδα. Ο διαγωνισμός θα επαναληφθεί λόγω του υψηλού μισθώματος που ζήτησαν οι ενδιαφερόμενοι στον πρώτο διαγωνισμό.

Σήμερα πραγματοποιούνται, με Αδεια Σκοπιμότητας που χορηγήθηκε από το Υπουργείο Αιγαίου, τα εξής μη επιδοτούμενα δρομολόγια:

α. Σύρο-Μύκονο-Πάρο-Νάξο-Ιο-Θήρα-Σίκινο-Φολέγανδρο-Μήλο-Σίφνο -Σέριφο-Σύρο κάθε Τρίτη με το Ε/Γ - Ο/Γ EXRPESS ΠΑΡΟΣ

β. Σύρο-Μύκονο-Πάρο-Νάξο-Ιο-Θήρα-Ιο-Νάξο-Πάρο-Μύκονο-Σύρο κάθε Κυριακή με το Ε/Γ - Ο/Γ EXPRESS ΠΑΡΟΣ

Β. Σε ό,τι αφορά τα τακτικά δρομολόγια για τα οποία έχει χορηγήσει Αδειες Σκοπιμότητας το Υπουργείο Εμπορικής Ναυτιλίας, η αρμόδια Υπηρεσία του Υπουργείου μας ενημέρωσε ότι σήμερα εκτελούνται τα εξής δρομολόγια που συνδέουν τη Σύρο με τα υπόλοιπα νησιά των Κυκλάδων

Σελίδα 4608 

καταλήγοντας στον Πειραιά:

1. Σύνδεση Σύρου-Τήνου-Μυκόνου (Καθημερινά πλην Κυριακής)

2. Σύνδεση Σύρου-Πάρου-Νάξου-Ιου-Θήρας

(καθημερινά από Δευτέρα έως και Παρασκευή)

3. Σύνδεση Σύρου-Αμοργού-Αστυπάλαιας-Δονούσας (κάθε Δευτέρα)

4. Σύνδεση Σύρου-Τήνου-Μυκόνου-Δονούσας-Αμοργού (Αιγιάλη και Κατάπολα) - Αστυπάλαιας-Σχοινούσας-Ηρακλειάς (κάθε Σάββατο)

5. Σύνδεση Σύρου - Πάρου - Ναξου - Κουφονησίων - Σχοινούσας - Ηρακλειάς - Αμοργού (κάθε Τετάρτη)

6. Σύνδεση Σύρου-Πάρου-Νάξου-Ιου-Θήρας-Ανάφης

Ενώ από τη Ραφήνα ξεκινά δρομολόγιο που συνδέει κάθε Πέμπτη τη Σύρο με Ανδρο - Τήνο - Μύκονο - Πάρο - Νάξο - Κατάπολα - Κουφονήσια - Σχοινούσα - Ηρακλειά

Επιπλέον δύο τοπικά δρομολόγια εκτελούνται καθημερινά συνδέοντας τη Θηρασιά με τη Θήρα.

Η Υπουργός

ΕΛΙΣΑΒΕΤ ΠΑΠΑΖΩΗ"

9. Στην με αριθμό 2178/4-2-97 ερώτηση δόθηκε με το υπ' αριθμ. 938/17-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2178 που κατατέθηκε στις 4-2-97 από τους Βουλευτές κ.κ. Νίκο Γκατζή, Αχιλλέα Κανταρτζή και Βαγγέλη Μπούτα σας γνωρίζουμε ότι για το θέμα είχαμε την ευκαιρία να ενημερώσουμε προφορικά τη Βουλή στις 23-1-97 κατά τη συζήτηση της υπ' αριθμ. 536/20-1-97 Επίκαιρης Ερώτησης.

Ο Υπουργός

Κ. ΛΑΛΙΩΤΗΣ"

10. Στην με αριθμό 2181/4-2-97 ερώτηση δόθηκε με το υπ' αριθμ. 3/27-2-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 2181/4-2-97 που κατέθεσε ο Βουλευτής κ. Γ. ΣΟΥΡΛΑΣ, σας γνωρίζουμε ότι το θέμα της νόμιμης χρήσης του όπλου από τους αστυνομικούς ρυθμίζεται από τις ισχύουσες διατάξεις του ν. 29/1943, στις οποίες παραπέμπει και το άρθρο 133 του π.δ. 141/1991, καθώς και τις διατάξεις των άρθρων 21, 22, 23, 25 και 32 του Ποινικού Κώδικα, τις οποίες διδάσκονται τόσοι οι εκπαιδευόμενοι στις Σχολές της Ακαδημίας μέσα από τα ετήσια προγράμματα εκπαίδευσής τους, όσο και το λοιπό προσωπικό των Γενικών Αστυνομικών Διευθύνσεων και Αστυνομικών Διευθύνσεων της χώρας μέσα από τα προγράμματα που υλοποιούνται από τα Τμήματα και Γραφεία Εκπαίδευσης που έχουν ιδρυθεί αντίστοιχα στις Υπηρεσίες αυτές.

Στα πλαίσια της προσπάθειας αυτής διδάσκεται θεωρητικά και πρακτικά ο ορθός χειρισμός των όπλων, προς προστασία των ιδίων και των πολιτών και διατίθενται κατά προτεραιότητα οι ανάλογες πιστώσεις για προμήθεια του αναγκαίου αριθμού φυσιγγίων, καθώς και συγχρόνων συστημάτων εκπαίδευσης και οπλισμού.

Πέραν αυτών, η Υπηρεσία μας μελετά το θέμα του εκσυγχρονισμού των ανωτέρω διατάξεων και της προσαρμογής τους με τα ισχύοντα στις χώρες, κράτη - μέλη της Ε.Ε., από τις οποίες και έχουμε ζητήσει σχετικές πληροφορίες.

Ο Υπουργός

ΓΕΩΡΓΙΟΣ ΡΩΜΑΙΟΣ"

11. Στην με αριθμό 2195/4-2-97 ερώτηση δόθηκε με το υπ' αριθμ. 1366/26-2-97 έγγραφο από τον Υπουργό Εθν. 'Αμυνας η ακόλουθη απάντηση:

"Σε απάντηση της 2195/4-2-97 ερώτησης που κατέθεσε ο Βουλευτής κ. Ε. Μπασιάκος και η οποία αφορά στην μετεγκατάσταση των στρατοπέδων ΚΕΔ και ΚΕΒΟΠ, σας πληροφορούμε τα εξής:

Το έργο μετεγκατάστασης του Κέντρου Εκπαίδευσης Διαβιβάσεων (ΚΕΔ) και του Κέντρου Εκπαίδευσης Βαρέων 'Οπλων Πεζικού (ΚΕΒΟΠ), από το Στρατόπεδο "Καραϊσκάκη Α και Β" σε περιοχή πλησίον της Λίμνης Υλίκης έχει ήδη ενταχθεί στους σχεδιασμούς του Υπουργείου Εθνικής Αμυνας. Εντούτοις, για την ολοκλήρωση του εν λόγω έργου θα απαιτηθεί μεγάλο χρονικό διάστημα, δεδομένου ότι:

1. Θα πρέπει να ολοκληρωθούν οι διαδικασίες για την αντιμετώπιση των περιβαλλοντικών επιπτώσεων από τη λειτουργία του νέου στρατοπέδου, ενώ ταυτόχρονα θα πρέπει να εξασφαλισθεί η συγκατάθεση του Υπουργείου Υγείας, όπως προβλέπει η κείμενη νομοθεσία "Περί προστασίας των νερών που χρησιμοποιούνται για τα ύδατα της περιοχής Πρωτεύουσας από ρυπάνσεις και μολύνσεις".

2. Η κατασκευή των εγκαταστάσεων του νέου στρατοπέδου απαιτεί χρονικό διάστημα τουλάχιστον πέντε ετών και

3. Το κόστος μετεγκατάστασης υπολογίζεται σε 17 δις δρχ. ποσό ιδιαίτερα υψηλό, αν ληφθεί υπόψη η επιβάρυνση του προϋπολογισμού του Υπουργείου Εθνικής Αμυνας, από το φιλόδοξο νέο εξοπλιστικό πρόγραμμα της χώρας.

Εντούτοις, θα θέλαμε να σας διαβεβαιώσουμε ότι το Υπουργείο μας καταβάλλει κάθε δυνατή προσπάθεια, ώστε αφ' ενός να διατηρήσει σε υψηλά επίπεδα την επιχειρησιακή ικανότητα των Ενόπλων μας Δυνάμεων, αφ' ετέρου δε, να συνδράμει τις τοπικές κοινωνίες στην οικιστική τους ανάπτυξη και στην προσπάθεια βελτίωσης της ζωής των πολιτών.

Ο Υπουργός Εθνικής Άμυνας

ΑΘ. ΑΠ. ΤΣΟΧΑΤΖΟΠΟΥΛΟΣ"

12. Στην με αριθμό 2196/4-2-97 ερώτηση δόθηκε με το υπ' αριθμ. 5335/28-2-97 έγγραφο από τον Υφυπουργό Εσωτερικών η ακόλουθη απάντηση:

"Σχετικά με την αριθμ. 2196/4-2-97 ερώτηση που κατέθεσε στη Βουλή ο Βουλευτής κ. Εμμανουήλ Φραγκιαδουλάκης και αφορά την εφαρμογή δικαστικών αποφάσεων για διορισμό υπαλλήλων στο Γενικό Νοσοκομείο Ηρακλείου, σας πληροφορούμε τα εξής:

Σύμφωνα με την ισχύουσα νομοθεσία υπάλληλος του οποίου ακυρώθηκε ο διορισμός από δικαστήριο δεν μπορεί να παραμείνει στην υπηρεσία ως υπεράριθμος ή σε πρωσοποπαγή θέση.

Οσον αφορά την εφαρμογή των δικαστικών αποφάσεων την ευθύνη έχουν οι αρμόδιοι φορείς τους οποίους αφορά η απόφαση.

Το Υπουργείο έχει την αρμοδιότητα οδηγιών στους φορείς για την εφαρμογή των ισχυόντων στη Δημόσια Διοίκηση και ειδικότερα του Δημοσιοϋπαλληλικού Κώδικα.

Υπάρχουν βέβαια θέματα τα οποία ανακύπτουν από την ακύρωση ή ανάκληση διορισμών υπαλλήλων, τα οποία αποτελούν αντικείμενο προβληματισμού στο πλαίσιο των αρχών της χρηστής διοίκησης και του σεβασμού των δικαστικών αποφάσεων.

Ο Υφυπουργός

ΑΝ. ΜΑΝΤΕΛΗΣ"

13. Στην με αριθμό 2201/5-2-97 ερώτηση δόθηκε με το υπ' αριθμ. 4569/27-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2201/5-2-97 του Βουλευτή κ. Μ. Κεφαλογιάννη και απευθύνεται στον Υπουργό Μεταφορών και Επικοινωνιών, σχετικά με το εάν έργα ή προμήθειες του Υπουργείου μας και των εποπτευομένων από αυτό Οργανισμών δαπάνης άνω του ενός δισεκατομμυρίου δρχ. εστάλησαν για έλεγχο νομιμότητας στο Ελεγκτικό Συνέδριο σύμφωνα με τις κείμενες διατάξεις, σας πληροφορούμε τα εξής:

Το Υπουργείο, το Ταχυδρομικό Ταμιευτήριο, καθώς και οι περισσότεροι Οργανισμοί που εποπτεύουμε (Ε.Λ.Τ.Α., ΟLYMPIC CATERING S.A., Ολυμπιακή Τουριστική, Μακεδονικές Αερογραμμές, GALILEO HELLAS S.A., O.A.Σ.Α., Η.Σ.Α.Π., Η.Λ.Π.Α.Π.) δεν προέβησαν σε συμβάσεις Προμηθειών ή 
Σελίδα 4609 

εκτελέσεως έργων άνω του ενός δισεκατομμυρίου #1.000.000.000# δρχ. και κατά συνέπεια δεν εστάλησαν στο Ελεγκτικό Συνέδριο για προληπτικό έλεγχο νομιμότητας.

2. Από τον Ο.Τ.Ε. εστάλησαν από 13.10.93 μέχρι σήμερα, για έλεγχο νομιμότητας στο Ελεγκτικό Συνέδριο οι υπ' αριθμ. 7430/28.6.94 & 7440/28.6.94 Συμβάσεις με τους Οίκους ΣΗΜΕΝS, THΛΕΒΙΟΜΗΧΑΝΙΚΗ Α.Ε. και ΙΝΤΡΑΚΟΜ Α.Ε. αντίστοιχα δυνάμει της υπ' αριθμ. Ε.Π. 746/27.9.95 κοινής απόφασης των Υπουργών: α) Εσωτερικών, Δημόσιας Διοίκησης και Αποκέντρωσης β) Οικονομικών και γ) Δικαιοσύνης.

3. Η Ολυμπιακή Αεροπορία (Ο.Α.) η Ολυμπιακή Αεροπλοϊα, ο Οργανισμός σιδηροδρόμων Ελλάδος Α.Ε. (Ο.Σ.Ε.), η Εταιρεία Θερμικών Λεωφορείων (Ε.Θ.Ε.Λ.) και η Υπηρεσία Πολιτικής Αεροπορίας (Υ.Π.Α.) προέβησαν σε προμήθειες και εκτελέσεις έργων άνω του ενός δισεκατομμυρίου δρχ. #1.000.000.000# δρχ. οι οποίες δεν εστάλησαν στο Ελεγκτικό Συνέδριο για έλεγχο νομιμότητας.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

14. Στην με αριθμό 2201/5-2-97 ερώτηση δόθηκε με το υπ' αριθμ. 939/28-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2201/5.2.97 που κατέθεσε στη Βουλή ο Βουλευτής κ. Μ. Κεφαλογιάννης παρακαλούμε να τον πληροφορήσετε σε ό,τι μας αφορά τα εξής:

Σχετικά με το κατά πόσον και ποιές συμβάσεις κατασκευής Δημοσίων Εργων δαπάνης άνω των 1.000.000.000 δρχ. ετέθησαν, προ της κατακύρωσής των, προς έλεγχο από το Ελεγκτικό Συνέδριο από 13.10.1993 μέχρι και σήμερα γνωρίζουμε οτι η αρμόδια Υπηρεσία του Υπουργείου Γεωργίας έχουσα γνώση των σχετικών διατάξεων, ουδέποτε θεώρησε αναγκαίο να προστρέξει στις υπόψη διατάξεις, αφού αυτές έχουν δυνητικό χαρακτήρα και δεν επιβάλλονται υποχρεωτικά, και με το επιπρόσθετο στοιχείο ότι όλες οι σχετικές ενέργειες επί τέτοιου είδους θεμάτων ήσαν απλές περιπτώσεις πιστής εφαρμογής των σχετικών διατάξεων περί Δημοσίων Εργων, χωρίς νομικές εμπλοκές και ουδέποτε αμφισβητήθηκαν από οποιονδήποτε έχοντα νόμιμο συμφέρον να τις προσβάλει ενώπιον των ακυρωτικών δικαστηρίων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

15. Στην με αριθμό 2201/5-2-97 ερώτηση δόθηκε με το υπ' αριθμ. 74/26-2-97 έγγραφο από τον Υπουργό Ναυτιλίας η ακόλουθη απάντηση:

"Επί της 2201/5.2.97 ερώτησης του Βουλευτή κ. Κεφαλογιάννη Μ., σας γνωρίζουμε τα εξής:

Ι. Σύμφωνα με την περί Δημόσιου Λογιστικού Νομοθεσία (Ν. 321/69 όπως τροποποιήθηκε και ισχύει με το Ν. 2362/95) όλες οι Δημόσιες δαπάνες (ανεξαρτήτως ποσού) προληπτικά ελέγχονται, εκκαθαρίζονται και εντέλλονται από τις Υπηρεσίες Δημοσιονομικού Ελέγχου (Υ.Δ.Ε.) του Υπουργείου Οικονομικών και Ελεγκτικού Συνεδρίου, βάσει όλων των δικαιολογητικών που αποστέλλονται από τους διατάκτες φορείς στις εν λόγω Δημοσιονομικές Υπηρεσίες. Οι έλεγχοι επί των ανωτέρω δαπανών είναι έλεγχοι Νομιμότητας και Κανονικότητας αυτών. Εφ' όσον όλα έχουν καλώς, ακολουθεί η πράξη εκκαθάρισης και εντολή πληρωμής της Δαπάνης.

Στις δαπάνες Προγραμμάτων, δραστηριοτήτων ή πρωτοβουλιών που χρηματοδοτούνται μερικά ή ολικά από Κοινοτικούς Πόρους, διενεργείται επιπλέον διαχειριστικός και ουσιαστικός έλεγχος από Δημοσιονομικούς Υπαλλήλους του Υπουργείου Οικονομικών σύμφωνα με τις εκάστοτε ισχύουσες διατάξεις (αρθ. 101 κεφ. 15 Ν. 2362/95).

Σε όλες τις Συμβάσεις (προμηθειών - έργων κ.λπ.) που έχουν υπογραφεί από το Υ.Ε.Ν. και τους εποπτευόμενους από αυτό Οργανισμούς μέχρι σήμερα έχουν διενεργηθεί οι προαναφερόμενοι Δημοσιονομικοί Ελεγχοι εκ των οποίων δεν προέκυψε θέμα μη νομιμότητας ή μη κανονικότητας αυτών.

ΙΙ. Σχετικά με το άρθρ. 15 του Ν. 2145/93 (ΦΕΚ 88 Α/93) σύμφωνα με το οποίο ο αρμόδιος Υπουργός δύναται (εφόσον κρίνει και συντρέχει περίπτωση) να στέλνει και πριν από την υπογραφή οικείας σύμβασης αξίας άνω του 1 δις τον φάκελο με όλα τα σχετικά στοιχεία στο Ελεγκτικό Συνέδριο για έλεγχο νομιμότητας σας γνωρίζουμε ότι στο ΥΕΝ δεν προέκυψε ανάγκη εφαρμογής. Από 13.10.93 μέχρι και σήμερα στο ΥΕΝ έχει υπογραφεί μόνο μια σύμβαση αξίας άνω του 1 δις (προμήθεια 10 σκαφών έρευνας και διάσωσης δαπάνη 3.960 δις).

Από τους εποπτευόμενους Οργανισμούς (Ο.Λ.Π. & Ο.Λ.Θ.) έχουν υπογραφεί συνολικά εννέα (09) συμβάσεις άνω του 1 δις για τις οποίες επίσης έχουν διενεργηθεί οι σχετικοί δημοσιονομικοί έλεγχοι από Υ.Δ.Ε. - Ελεγκτικό Συνέδριο, από αρμόδια κλιμάκια των Υπουργείων Εθνικής Οικονομίας και Οικονομικών μετά την υπογραφή τους.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

16. Στην με αριθμό 2201/5-2-97 ερώτηση δόθηκε με το υπ' αριθμ. 10884/28-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2201/5.2.97 ερώτησης του Βουλευτή κ. Μανώλη Κεφαλογιάννη, σας γνωρίζουμε ότι κατά το χρονικό διάστημα από 13.10.93 μέχρι σήμερα το Υπουργείο Οικονομικών δεν απέστειλε στο Ελεγκτικό Συνέδριο σύμβαση για έλεγχο νομιμότητας, καθόσον κρίθηκε, ότι δε συνέτρεχε προς τούτο λόγος.

Κατά το παραπάνω διάστημα, το Υπουργείο Οικονομικών συνήψε, άνω του ποσού του 1 δις δρχ., την από 27.11.95 σύμβαση με την εταιρεία BULL A.E.E. που αφορά την εκτέλεση του έργου "Προμήθεια Εξοπλισμού Πληροφορικής" για την υλοποίηση του ολοκληρωμένου πληροφοριακού συστήματος φορολογίας (TAXIS), αξίας #10.252.949.417# δρχ.

Ο Υφυπουργός

ΓΕΩΡΓΙΟΣ ΔΡΥΣ"

17. Στην με αριθμό 2201/5-2-97 ερώτηση δόθηκε με το υπ' αριθμ. 1367/24-2-97 έγγραφο από τον Υπουργό Αμυνας η ακόλουθη απάντηση:

"Σε απάντηση της ερώτησης 2201/5-2-97 που κατέθεσε ο Βουλευτής κ. Ε. Κεφαλογιάννης και η οποία αφορα στις συμβάσεις ανάθεσης έργων και προμηθειών, προϋπολογισμού άνω του 1 δις δρχ., σας γνωρίζουμε ότι κατά την υπόψη περίοδο το Υπουργείο Εθνικής 'Αμυνας συνήψε περιορισμένο αριθμό τέτοιου είδους συμβάσεων, η φύση και ο χαρακτήρας των οποίων εντούτοις, δεν δικαιολογούσε υποβολή τους στο Ελεγκτικό Συνέδριο, προς έλεγχο νομιμότητας.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

18. Στην με αριθμο 2205/5-2-97 ερώτηση δόθηκε με το υπ' αριθμ. 1368/25-2-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της ερώτησης 2205/5-2-97 που κατέθεσε ο Βουλευτής κ. Κ. Σπυριούνης, με θέμα τη δυνατότητα πρόσληψης στην Πολεμική Αεροπορία μελών της Ελληνικής Ομάδας Διάσωσης (ΕΟΔ), ως ΕΠΥ, σας πληροφορούμε τα εξής:

Τα μέλη της ΕΟΔ έχουν δικαίωμα συμμετοχής σε οποιαδήποτε προκήρυξη εγκυκλίου κατάταξης ΕΠΥ αναλόγως των προσόντων τους, σε σχέση με τα απαιτούμενα της κατά περίπτωση ειδικότητας και σύμφωνα με τις διαδικασίες που προβλέπονται από την ισχύουσα Νομοθεσία.

Η κατ' εξαίρεση κατάταξή τους στην Πολεμική Αεροπορία, ως ΕΠΥ, λόγω των εξειδικευμένων γνώσεών τους δεν είναι δυνατή, καθόσον κάτι τέτοιο θα συνιστούσε παραβίαση της Συνταγματικής αρχής περί ισότητας των Ελλήνων πολιτών. Εντούτοις, είναι δυνατή η συνδρομή τους εθελοντικά, σε θέματα έρευνας και διάσωσης.

Σελίδα 4610 

 

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

19. Στην με αριθμό 2207/5-2-97 ερώτηση δόθηκε με το υπ' αριθμ. 15/27-2-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2207/5-2-97 που κατέθεσαν οι Βουλευτές κ.κ. Ν. Κατσαρός και Η. Βεζδρεβάνης, σας γνωρίζουμε ότι κατά τις αναφερόμενες αγροτικές κινητοποιήσεις μετακινήθηκαν στη Θεσσαλία για ενίσχυση της Β' Γενικής Επιθεώρησης Αστυνομίας, από άλλες Αστυνομικές Υπηρεσίες, 878 άτομα. Οι δαπάνες για το σκοπό αυτό (εκτός έδρας αποζημίωση, μίσθωση ξενοδοχείων, καύσιμα κ.λπ.) ανέρχονται στο ποσό των 111.585.050 δραχμών.

Ο Υπουργός

ΓΕΩΡΓΙΟΣ ΡΩΜΑΙΟΣ"

20. Στην με αριθμό 2208/5-2-97 ερώτηση δόθηκε με το υπ' αριθμ. 949/28-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2208/5-2-97 που κατέθεσε ο Βουλευτής κ. Ε. Μπασιάκος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Ο Οργανισμός Κωπαϊδας (Ο.Κ.) είναι Ν.Π.Δ.Δ., συστάθηκε με το Ν.Δ. 2488/1953 με σκοπό την υπό ενιαία κατεύθυνση καλλιέργεια και βελτίωση των γαιών του Κωπαϊδικού πεδίου καθώς και τη λειτουργία, συντήρηση, βελτίωση, συμπλήρωση και επέκταση των υφιστάμενων πάσης φύσεως έργων και εγκαταστάσεων, στην περιοχή δικαιοδοσίας του εκτάσεως 200.000 στρεμμάτων.

Ο Ο.Κ., όπως όλοι οι Οργανισμοί Εγγείων Βελτιώσεων, επιβάλλει κάθε χρόνο ανταποδοτικές αρδευτικές στρεμματικές εισφορές στα τέλη, για να αντιμετωπίσει τις δαπάνες διοίκησης, λειτουργίας και συντήρησης των έργων που λειτουργούν με ευθύνη του, σύμφωνα με τις διατάξεις του Ν.Δ. 3881/58 "περί έργων εγγειών βελτιώσεων" (ΦΕΚ 181 Α' 1958) και του από 13-9-59 Β.Δ. "περί Οργανισμών Εγγείων Βελτιώσεων" (ΦΕΚ 243 Α' 1959) όπως ισχύουν σήμερα, μετά από έγκριση του Νομάρχη. Με απόφαση του Δ.Σ. του Οργανισμού και προηγούμενη ειδοποποίηση των οφειλετών γίνεται προσπάθεια είσπραξης των παλαιών οφειλών προς τον Ο.Κ. ώστε να ελαχιστοποιούνται τα ποσά που παραγράφονται λόγω παρελεύσεως 10ετίας και να εξυγειανθούν τα οικονομικά του.

Πάντως ο τρόπος επιβολής και είσπραξης των οφειλών προς την ΑΤΕ και τους Οργανισμούς Εγγείων Βελτιώσεων των ωφελούμενων από τη λειτουργία των έργων που λειτουργούν με ευθύνη των Οργανισμών θα αντιμετωπισθεί με νομοθετική ρύθμιση.. 

Ο Ο.Κ. διαχειρίζεται ύδατα (ρέοντα και υπόγεια), τα οποία αποτελούν Εθνικό πλούτο, ο οποίος προορίζεται εις την εξυπηρέτηση στρατηγικών στόχων της Εθνικής Οικονομίας εις την ικανοποίηση βιοτικών και κοινωνικών αναγκών υπερτοπικού χαρακτήρα.

Ο Ο.Κ. λειτουργεί με τις αρχές της ιδιωτικης οικονομίας, με γνώμονα το γενικότερο δημόσιο συμφέρον, σύμφωνα με τις διατάξεις του Κανονισμού Εσωτερικής Υπηρεσία και διοικείται από 7μελές Δ.Σ. (2 υπάλληλοι του Υπ. Γεωργίας, 1 της ΑΤΕ, 1 της 28ης Επιθεώρησης Συν/μών Λιβαδειάς και 3 εκπρόσωποι των κληρούχων). Απολαύει οικονομικής και διοικητικής αυτονομίας και τελεί υπό την εποπτεία και τον έλεγχο του Υπ. Γεωργίας, τηρουμένων των διατάξεων για αποκέντρωση.

Ο Ο.Κ. είναι ο μοναδικός συλλογικός φορέας του Υπ. Γεωργίας ο οποίος με την υποδομη του έχει (κτηματολόγιο, μητρώα έργων, κτίρια, συνεργεία, αποθήκες, αδιανέμητες δημόσιες εκτάσεις κ.λπ.) με τη στελέχωση, με κατάλληλο επιστημονικο και εργατοτεχνικό προσωπικό και την υποστήριξη οικονομικά, ώστε να βελτιώσει την υλικοτεχνική υποδομή (εφαρμογή πληροφορικής, τηλεχειρισμός αντλιοστασίων, φραγμάτων, σταδιακή ανανέωση μηχανολογικού εξοπλισμού κ.λπ.), είναι δυνατόν με την πλήρη αξιοποίηση της περιουσίας του, να γίνει οικονομικά αυτοδύναμος Οργανισμός, στηριζόμενος στις εισφορές και τα αρδευτικά τέλη των ωφελούμενων από την λειτουργία των εγγειοβελτιωτικών έργων στην περιοχή δικαιοδοσίας του, η οποία με την ισχύουσα νομοθεσία περιλαμβάνει ολόκληρη τη λεκάνη του Βοιωτ. Κηφισσού (νομοί Βοιωτίας, Φθιώτιδας και Φωκίδας).

Η ΑΤΕ, σύμφωνα με πάγια τακτική της παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω εκτάκτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών, κ.λπ.) τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος, ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί. Σύμφωνα με τα παραπάνω μπορούν ν' αντιμετωπισθούν και οι παραγωγοί της περιφέρειας Κωπαϊδος.

Ο Υπουργός

ΣΤΕΦ. ΤΖΟΥΜΑΚΑΣ"

21. Στην με αριθμό 2214/5-2-97 ερώτηση δόθηκε με το υπ' αριθμ. 1179/27-2-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 2214/5-2-97 του Βουλευτή κ. Θεοφάνη Δημοσχάκη σχετικά με έλλειψη γιατρών ειδικότητας ΩΡΛ, Οφθαλμιάτρου και Παθολόγου στο Υποκ/μα ΙΚΑ Ορεστιάδος σας γνωρίζουμε τα εξής:

Οι οργανικές θέσεις παθολόγων στο ανωτέρω Υποκ/μας είναι 3 και υπηρετούν 3 γιατροί παθολόγοι. Οσον αφορά την ειδικότητα ΩΡΛ δεν προβλέπεται οργανική θέση. Σχετικά δε με την ειδικότητα οφθαλμιάτρου με την Ρο1/549/19-2-97 απόφαση του Διοικητή του ΙΚΑ προσελήφθη ο οφθαλμίατρος Γιαννιτσάνης Παναγιώτης για το εν λόγω Υποκ/μα.

Ο Υφυπουργός

ΝΙΚΟΣ ΦΑΡΜΑΚΗΣ"

22. Στην με αριθμό 2220/5-2-97 ερώτηση δόθηκε με το υπ' αριθμ. 93378/28-2-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 2220/5.2.97 ερώτησης που κατέθεσε ο Βουλευτής κ. Σταύρος Δήμας σχετικά με την χορήγηση εκτακτης οικονομικής ενίσχυσης στην Κοινότητα Αθικίων, Νομού Κορινθίας σας πληροφορούμε ότι, δεν μπορεί προς το παρόν να ικανοποιηθεί το ανωτέρω αίτημα γιατί οι πιστώσεις που διαθέτει το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

23. Στην με αριθμό 2221/5-2-97 ερώτηση δόθηκε με το υπ' αριθμ. 154/26-2-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 2221/5-2-97 σχετικά με την ιδρυση και λειτουργία νέων τμημάτων στο Πανεπιστήμιο Θεσσαλίας, που κατέθεσε ο Βουλευτής κ. Γ.Σούρλας, σας γνωρίζουμε τα ακόλουθα:

Τα τμήματα Ιστορίας - Αρχαιολογίας - Λαογραφίας και Ειδικής Αγωγής του Παν/μίου Θεσσαλίας δεν περιλήφθηκαν στο μηχ/κό δελτίο έτους 1997 ώστε να δεχθούν φοιτητές για πρώτη φορά τον ερχόμενο Σεπτέμβριο, επειδή δεν είχε εξασφαλιστεί η πρόσληψη απαραίτητου αριθμού μελών ΔΕΠ και ο χρόνος που απομένει μέχρι το Σεπτέμβριο δεν επαρκεί για την ολοκλήρωση των διαδικασιών πρόσληψης του προσωπικού αυτού.

Το ΥΠΕΠΘ προγραμματίζει την ένταξη και των δύο αυτών 

Σελίδα 4611 

τμημάτων στο μηχανογραφικό δελτίο του επόμενου έτους, ώστε να υπάρχει ο χρόνος για την ολοκλήρωση των διαδικασιών πρόσληψης του απαραίτητου διδακτικού προσωπικού και τα τμήματα αυτά να υποδεχτούν το Σεπτέμβριο του 1998 τους πρώτους φοιτητές, χωρις ιδιαίτερα προβλήματα.

Για το λόγο αυτό το ΥΠΕΠΘ θα εγκρίνει θέσεις διδακτικού προσωπικού για τα ανωτέρω τμήματα από τον προγραμματισμό του ετους 1997.

Τέλος, σας κάνουμε γνωστό ότι οι προτάσεις για ίδρυση νέων τμημάτων του Πανεπιστημίου Θεσ/νίκης αξιολογούνται μαζί με τις υπόλοιπες προτάσεις των άλλων Πανεπιστημίων και σύντομα θα ληφθούν οι τελικές αποφάσεις.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

24. Στην με αριθμό 2225/6-2-97 ερώτηση δόθηκε με το υπ' αριθμ 945/28-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2225/6.2.97 που κατέθεσε στη Βουλή ο Βουλευτής κ. Θ. Δαβάκης παρακαλούμε να τον πληροφορήσετε τα εξής:

Για την επαγγελματική κατάρτιση του αγροτικού πληθυσμού του Νομού Λακωνίας το 1996 πραγματοποιήθηκαν 19 εκπαιδεύσεις των 25 ατόμων σε θέματα Γεωργίας, Αγροτικής Οικιακής Οικονομίας και Δασών συνολικού ύψους δαπάνης 95 εκ. δρχ. Τις εν λόγω εκπαιδεύσεις οργάνωσαν η Δ/νση Γεωργίας και Αλιείας Νομού Λακωνίας και τα Δασαρχεία Σπάρτης, Γυθείου, Μολάων.

Για το 1997 έχουν προγραμματισθεί 20 εκπαιδευτικές σειρές ύψους δαπάνης 133 εκ. δρχ. εκ των οποίων οι δεκα για το ΚΕΓΕ Γυθείου. Μέρος των κτιριακών εγκαταστάσεων του ΚΕΓΕ Γυθείου έχει παραχωρηθεί για στέγαση της Πυροσβεστικής Υπηρεσίας και Υπηρεσιών της Νομαρχιακής Αυτοδιοίκησης (Γ.Γ. Ανάπτυξης, Κτηνιατρείο). Παρά ταύτα υπάρχει διαθέσιμη αίθουσα για την υλοποίηση των εκπαιδεύσεων.

Στο Σχεδιο Νόμου που προβλέπει τη δημιουργία Οργανισμού Γεωργικής Εκπαίδευσης δεν καθορίζονται τα κέντρα Γεωργικής Εκπαίδευσης τα οποία θα λειτουργήσουν για την κάλυψη των προγραμμάτων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

25. Στην με αριθμό 2231/6-2-97 ερώτηση δόθηκε με το υπ αριθμ. 9379/28-2-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 2231/6.2.97 ερώτησης, που κατέθεσε ο βουλευτής κ. Μαν. Κεφαλογιάννης, σχετικά με τη χρηματοδότηση του Κέντρου ειδικών Παιδιών - "Ο Αγιος Σπυρίδων" Νομού Ηρακλείου, σας πληροφορούμε ότι, δεν είναι δυνατη η ικανοποίηση του ανωτέρω αιτήματος, διότι σύμφωνα με τις διατάξεις του άρθρου 232 του ΠΔ/τος 410/95 το Υπουργείο δεν εχει τη δυνατότητα να επιχορηγεί άλλους φορείς εκτός από δήμους, κοινότητες, Συνδέσμους αυτών, τοπικές ενώσεις δήμων και κοινοτήτων, επιτροπές εγχώριας περιουσίας και την ΕΕΤΑΑ.

Ο Υπουργός

ΑΛ. ΠΑΠΑΔΟΠΟΥΛΟΣ"

26. Στην με αριθμό 2232/6-2-97 ερώτηση δόθηκε με το υπ' αριθμ. 73/27-2-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην 2232/6-2-97 ερώτηση, που κατατέθηκε στη Βουλή από τον Βουλευτή κ. Ηλ. Βεζδρεβάνη, σχετικά με τις εκκρεμείς κατ' έτος αιτήσεις συνταξιοδότησης στον ΟΓΑ, σας πληροφορούμε τα εξής:

Στον ΟΓΑ υποβάλλονται κάθε χρόνο 80.000 περίπου αιτήσεις για χορήγηση σύνταξης γήρατος και αναπηρίας, καθώς και αιτήσεις για επιδόματα αναπηρίας.

Οι 45.000 απ' αυτές, είναι αιτήσεις για σύνταξη γήρατος και υποβάλλονται στον ΟΓΑ κυρίως τους μήνες Ιούλιο και Αύγουστο, επειδή οι ασφαλισμένοι πρέπει πρώτα να καταβάλουν τις ασφαλιστικές εισφορές του προηγούμενου έτους και να συνυποβάλλουν τη σχετική απόδειξη εξόφλησης των εισφορών.

Ο μεγαλύτερος αριθμός αυτών των αιτήσεων διεκπεραιώνεται εντός επταμήνου περίπου.

Εννοείται ότι ο χρόνος διεκπεραίωσης μπορεί να είναι μεγαλύτερος, όταν τα υποβαλλόμενα δικαιολογητικά είναι ελλειπή, διότι τότε γίνονται πρόσθετες αλληλογραφίες με τον ενδιαφερόμενο, ή τις αρμόδιες αρχές.

Επίσης στις συντάξεις αναπηρίας είναι δυνατό να σημειωθεί καθυστέρηση, η οποία είναι αναπόφευκτη, επειδή μεσολαβεί η εξέταση των ασφαλισμένων από τις αρμόδιες Υγειονομικές Επιτροπές σε πρώτο ή και δεύτερο βαθμό, για τη διαπίστωση της αναπηρίας τους.

Οι περιπτώσεις, στις οποίες πράγματι παρατηρείται μεγάλη καθυστέρηση είναι οι αιτήσεις ασφαλισμένων που έχουν πραγματοποιήσει χρόνο ασφάλισης ή συνταξιοδοτούνται από χώρες της Ευρωπαϊκής Ενωσης, με τις οποίες έχει συναφθεί διμερής σύμβαση Κοινωνικής Ασφάλισης, διότι τότε απαιτούνται αλληλογραφίες με ασφαλιστικούς φορείς ξένων χωρών και ο χρόνος διεκπεραίωσης τους δεν είναι δυνατο να προσδιοριστεί.

Πέραν των ανωτέρω, από την υπηρεσία του Οργανισμού καταβάλλεται κάθε δυνατή προσπάθεια, για την όσο το δυνατον ταχύτερη εξυπηρέτηση των ασφαλισμένων.

Επί πλέον σας γνωρίζουμε, ότι το Υπουργείο μας, έχοντας υπόψη τις ανάγκες σε προσωπικο του ΟΓΑ, συμπεριέλαβε στον προγραμματισμό προσωπικού έτους 1997, που υποβλήθηκε στη Γεν. Γραμματεία Υπουργικού Συμβουλίου πρόταση για πρόσληψη 137 ατόμων στον ΟΓΑ.

Ο Υφυπουργός

Ν. ΦΑΡΜΑΚΗΣ"

27. Στην με αριθμό 2233/6-2-97 ερώτηση δόθηκε με το υπ' αριθμ. 164/27-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2233/6-2-97 που κατέθεσαν οι Βουλευτές κ.κ. Κουράκης Γιαν., Φουντάς Παρ., Θωμόπουλος Γιαν., Σαατσόγλου Ανεστ., Τσετινές Δημ., και Στάϊκος Βαγ., σχετικά με προβλήματα των εργαζομένων στην καθαριότητα των σχολείων σας γνωρίζουμε τα ακόλουθα:

Το προσωπικό που έχει αναλάβει τον καθαρισμό των δημοσίων σχολείων Πρωτοβάθμιας και Δευτεροβάθμιας Εκπαίδευσης, ως παράγοντας που λειτουργεί στα πλαίσια της συντήρησης αλλά και της λειτουργίας των σχολικών κτιρίων υπάγεται στην αρμοδιότητα της τοπικής αυτοδιοίκησης.

Εμείς αναλάβαμε ως Υπουργείο Παιδείας και κάναμε τέτοιες διαπραγματεύσεις για την αντιμετώπιση του εργασιακού προβλήματος.

Ηδη έχουμε γνωρίσει τον κ. Δημ. Αβραμόπουλο, Πρόεδρο της ΚΕΔΚΕ, ότι το Υπουργείο Παιδειας προωθεί τη ρύθμιση σχετικά με το ύψος της αμοιβής των εργαζομένων στην καθαριότητα των σχολείων.

Με τη ρύθμιση αυτή με τη σύμφωνη γνώμη τους χορηγείται: α) αύξηση της τάξεως 8% στο ποσό της αποζημίωσης ανά αίθουσα από 1/1/97 και β) εφάπαξ καταβαολη αποζημίωσης ύψους ενός μισθού με την πραγματοποίηση γενικής καθαριότητας στο τέλος του σχολικού έτους.

Μετά την έγκριση της ρύθμισης αυτής από το Συμβούλιο της ΚΕΔΚΕ θα προωθηθεί στο Υπουργείο Εσωτερικών, Δημ. Διοίκησης και Αποκέντρωσης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

28. Στην με αριθμό 2238/6-2-97 ερώτηση δόθηκε με το υπ' αριθμ. 189/27-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2238/6-2-97 αναφορικά με την 

Σελίδα 4612 

φιλοξενία του Ναυτικού Ομίλου Καλαμάτας # ΠΟΣΕΙΔΩΝ # στους ξενώνες του ΟΑΚΑ, σας επισυνάπτουμε το υπ' αριθμ. 15/840/24-2-97 εγγραφο του ΟΑΚΑ για ενημερωσή σας.

Οσον αφορά τις υποχρεώσεις της Ε.Κ.Ο.Φ. προς τα σωματεία της, σας πληροφορούμε ότι η εν λόγω Ομοσπονδία για το 1996 εισέπραξε από την Γ.Γ.Α. ως τακτική επιχορήγηση το ποσό του # 1.080.000.000 # και για το τρέχον έτος έχει ήδη εισπράξει το 5% επί του συνολικού τακτικού προγράμματος 1996.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"Ε

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

29. Στην με αριθμό 2245/7-2-97 ερώτηση δόθηκε με το υπ' αριθμ. 959/28-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2245/7.2.97 που κατέθεσε στη Βουλή ο Βουλευτής κ. Μ. Καρχιμάκης παρακαλούμε να τον πληροφορήσετε τα εξής:

Στα χρονικά και οικονομικά πλαίσια του Προγράμματος Λιμνοδεξαμενών του Ι.Κ.Π.Σ. κατασκευάσθηκε στο Νομό Λασιθίου η λιμνοδεξαμενή Χαυγά χωρητικότητας 860.000.000 κυβικών μέτρων και πρ/σμού 1 δις περίπου.

Για τις θέσεις Αγ. Ιωάννη, Ζου Σητείας και ΑΓ. Γεωργίου θα καταβληθεί προσπάθεια για ένταξή τους σε Πρόγραμμα, εφόσον το επιτρέψουν οι σχετικές χρηματοδοτικές δυνατότητες.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

30. Στην με αριθμό 2247/7-2-97 ερώτηση δόθηκε με το υπ' αριθμ. 191/28-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2247/7-2-97 σας πληροφορούμε ότι τα απαράδεκτα υβριστικά συνθήματα που κατά καιρούς ακούγονται στα γηπεδα σε βάρος Μακεδόνων Αθλητών, είναι Φκαταδικαστέα απ' όλους μας.

Σχετικά με την εφαρμογή των νόμων, όπως ειναι γνωστό, δεν είναι αρμόδια η Γενική Γραμματεία Αθλητισμού, αλλά τα προβλεπόμενα από την κείμενη Νομοθεσία Οργανα (δικαιοδοτικά όργανα, διοργανώτριες αγώνων).

Οι ποινές που προβλέπονται, ξεκινούν από την διακοπή του αγώνα, το μηδενισμό των ομάδων και φθάνουν μέχρι την φυλάκιση των υπαιτίων.

Η εξάλειψη του φαινομένου απαιτεί πέρα από τα υπάρχοντα μέτρα και αλλαγή νοοτροπίας (κακώς εννοούμενος πρωταθλητισμός, νίκη με κάθε μέσο και όλα τα παράγωγά τους) κάτι το οποίο αποτελεί χρέος όλων όσων εμπλέκονται με οιονδήποτε τρόπο στο χώρο του Αθλητισμού.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

31. Στην με αριθμό 2249/7-2-97 ερώτηση δόθηκε με το υπ' αριθμ.

4544/28-2-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 22497/7.2.97 του Βουλευτή κ. Πέτρου Κουναλάκη και απευθύνεται στον Υπουργό Μεταφορών & Επικ/νιών αναφορικά με την σιδηροδρομική γραμμή στην περιοχή "Λουλουδιές" Κίτρους Πιερίας, σας πληροφορούμε τα παρακάτω:

Η νέα χάραξη της σιδ/κής γραμμής του Ο.Σ.Ε. στη θέση "Λουλουδιές" Κίτρους Πιερίας και στο Β.Δ. τμήμα του εκεί αποκαλυφθέντος μνημειακού συνόλου εγκρίθηκε με την αριθμ. 27699/765/5.6.96 απόφαση του Υπ. Πολιτισμού υπό τις ακόλουθες προϋποθέσεις:

1.1. Η διέλευση της σιδ/κής γραμμής θα γίνει επί αναχώματος μήκους 100 μ. και ανωτέρου πλάτους 20 μ. Για καλύτερη προστασία θα κατασκευαστεί τοιχίο αντιστήριξης κατά μήκος του ανατολικού ορίου της σιδ/κής γραμμής. Η κατάχωση των αρχαίων θα γίνει μετά την υποβολή και έγκριση σχετικής μελέτης στο Υπουργείο Πολιτισμού.

1.2 Θα καταχωρηθούν για λόγους προστασίας όσα αρχαία δεν είναι δυνατόν να συντηρηθούν. Οσον αφορά στα αρχαία που θα παραμείνουν ορατά θα συντηρηθούν σε συνεργασία της Δ/νσης Συντήρησης Αρχαιοτήτων με τη Δ.Α.Β.Μ.Μ. Μετά το πέρας της ανασκαφικής έρευνας ο Ο.Σ.Ε. σε συνεργασία με την 9η Ε.Β.Α. θα εκπονήσει μελέτη για τη δημιουργία στεγάστρου για την καλύτερη προστασία τους.

1.3 Το πλάτος της σιδ/κής γραμμής στον διερχόμενο αρχαιολογικό χωρο θα περιοριστεί στα 15 μ.

1.4 Επειδή με την δημιουργία της γραμμής παραλλαγής θα καταχωθεί η πύλη και το εργαστήριο ληνών, θα γίνει μεταφορά και ανάκτητη της πύλης στο Α. τμήμα του περιβόλου καθώς και η μεταφορά των μαρμάρινων μελών της με ειδικό γερανό.

1.5 Ο Ο.Σ.Ε. θα υποβάλλει μελέτη αντιπλημμυρικής προστασίας του αρχαιολογικού χώρου.

1.6 Ο Ο.Σ.Ε. θα χρηματοδοτήσει:

α) Την ανασκαφική έρευνα τόσο στο εναπομείνον τμήμα της παράκαμψης, όσο και στο υπόλοιπο συγκρότημα

β) Την πλήρη και τεκμηριωμένη δημοσίευση του συνόλου των ανακαλυφθεντων αρχαίων &

γ) Την κατασκευή σιδηροδρομικού σταθμού που θα φιλοξενεί διαρκή έκθεση φωτογραφικών της ανασκαφής και των αξιολογότερων ευρημάτων στα πλαίσια κοινού προγράμματος ΥΠ.ΠΟ-Ο.Σ.Ε. ώστε να επιτρέπεται η επίσκεψη του χώρου με τρένο από εκδρομείς και τέλος

1.7 Αν υπάρχουν ιδιοκτησίες που θα πρέπει να απαλλοτριωθούν στο ανασκαμμενο τμήμα του χώρου ή στην επέκτασή του, θα γίνει με έξοδα του Ο.Σ.Ε. υπέρ του ΥΠ.ΠΟ.

2. ΟΟ.Σ.Ε. για την πραγματοποίηση της παραπάνω αρχαιολογικής έρευνας της 9ης & 16ης Εφορείας Αρχαιοτήτων αλλά και συναφών εργασιών σε εργολαβίες του, έχει διαθέσει από το 1992 ποσό της τάξεως του 1,2 δις, ενώ για την ολοκλήρωση της αρχαιολογικής έρευνας, την καταγραφή, τακτοποίηση και συντήρηση των ευρημάτων για την εκτέλεση έργων προστασίας και ανάδειξη του αρχαιολογικού χώρου στη θέση "Λουλούδια" Κίτρους Πιερίας θα διαθέσει περίπου άλαλ 600.000 δρχ. μετά την υπ' αριθμ. 1889/19.11.96 απόφαση του Διοικητικού Συμβουλίου.

Κατόπιν των ανωτέρω δεν ισχύουν οι όποιες αιτιάσεις για την κατάχωση των αρχαίων, αφού αφ' ενός μεν ο αρχαιολογικός χώρος αναδεικνύεται με χρηματοδότηση του Ο.Σ.Ε. (αλλιώς δεν θα υφίστατο) και αφ' ετέρου εξασφαλίζεται η διέλευση της σιδ/κής γραμμής ασφαλώς.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

32. Στην με αριθμο 2260/7-2-97 ερώτηση δόθηκε με το υπ' αριθμ. 4/27-2-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2260/7-2-97 που κατέθεσε ο Βουλευτής κ. Γ. Καρατζαφέρης, σας γνωρίζουμε τα εξής:

Η εξασφάλιση ανετων και υγιεινών συνθηκών εργασίας και διαμονής των αστυνομικών στα αστυνομικά οικήματα αποτελεί βασικό στόχο και καθημερινή επιδίωξή μας.

Για την πλήρωση των όρων αυτών καταβάλλονται συνεχείς προσπάθειες, τόσο κατά την ανέγερση νέων οικημάτων σε οικόπεδα που παραχωρεί το Δημόσιο στην Ελληνική Αστυνομία, όσο και κατά τη μίσθωση ιδιωτικών. Επίσης διατίθενται ανάλογες πιστώσεις για τη βελτίωση των συνθηκών και στα κτίρια που ήδη στεγάζονται οι Υπηρεσίες του Σώματος.

Στα πλαίσια αυτά διατέθηκαν πιστώσεις ύψος 15.391.800 δρχ. για το οίκημα της οδού Ηρας 2 στο Γαλάτσι και υλοποιήθηκε η εντολή του Β' Υπαρχηγού της Ελληνικής Αστυνομίας για αντιτώπιση των αναγκών θέρμανσης και εξαερισμού στα υπόγεια του κτιρίου.

Σελίδα 4613 

 

Ο Υπουργός

ΓΕΩΡΓΙΟΣ ΡΩΜΑΙΟΣ"

33. Στην με αριθμό 2261/7-2-97 ερώτηση δόθηκε με το υπ' αριθμ. 419/27-2-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2261/7-2-97 που κατέθεσε ο Βουλευτής κ. Γ. Καρατζαφέρης, σας γνωρίζουμε ότι το Υπουργείο μας είναι ιδιαίτερα ευαίσθητο στο θέμα της πιστής εκτέλεσης του καθήκοντος των αστυνομικών και ελέγχει αυστηρά και παραδειγματικά κάθε παρανομία τους.

Στα πλαίσια αυτά και μετά τις καταγγελίες του Κων/νου Σπύρου και Γρηγορίου Σκροπολίθα ότι η από 24-5-95 ανώνυμη επιστολή προς τον προϊστάμενο της Εισαγγελίας Πατρών είχε δακτυλογραφηθεί από γραφομηχανή της Υποδιεύθυνσης Ασφαλείας Πατρών, διετάχθη αμέσως έρευνα και διενεργήθηκε χωρίς καθυστέρηση και ολιγωρία Ενορκη Διοικητική Εξέταση.

Από τη διερεύνηση της υπόθεσης και τη σχετική εργαστηριακή και γραφολογική εξέταση επιβεβαιώθηκε η καταγγελία, πλην όμως δεν κατέστη δυνατό να εντοπιστεί ο αστυνομικός που δακτυλογράφησε το κείμενο, παρά τις προσπάθειες που καταβλήθηκαν προς κάθε κατεύθυνση.

Για την ίδια υπόθεση διενεργείται προκαταρκτική εξέταση από τον Πταισματοδίκη Πατρών, τα αποτελέσματα της οποίας αναμένουμε για να εκδηλώσουμε τις περαιτέρω ενέργειές μας.

Χρησιμοποίηση της αναφερόμενης γραφομηχανής για δακτυλογράφηση προκηρύξεων δεν έχει διαπιστωθεί μέχρι σήμερα.

Οσον αφορά τον Αστυνόμο Α' Χρήστο Δρακόπουλο καμία σε βάρος του ευθύνη δεν προέκυψε για το θέμα αυτό. Η επιχείρηση στο νυκτερινό κέντρο "ΝΤΕΜΙΡΗΣ-ΑΠΟΚΡΙΣΗ" την 04.25' ώρα της 29-1-1991 της οποίας ηγήθηκε διεξήχθη με επιτυχία. Κατ' αυτή ανευρέθησαν και κατασχέθηκαν όπλα και φυσίγγια και ο ιδιοκτήτης του οδηγήθηκε στη δικαιοσύνη.

Ο Υπουργός

ΓΕΩΡΓΙΟΣ ΡΩΜΑΙΟΣ"

34. Στην με αριθμό 2268/7-2-97 ερώτηση δόθηκε με το υπ' αριθμ. 170/24-2-97 έγγραφο από τον Υπουργό Αμυνας η ακόλουθη απάντηση:

"Σε απάντηση της 2268/7-2-97 ερωτησης που κατέθεσαν οι Βουλευτές κ. Ο. Κολοζώφ και Σ. Κόρακας και η οποία αφορά στον τρόπο αντιμετώπισης των προβλημάτων της εταιρείας ΠΥΡΚΑΛ Α.Ε, σας πληροφορούμε τα εξής:

Από το 1994, η Κυβέρνηση ανέλαβε μία σειρά πρωτοβουλιών, τόσο θεσμικού όσο και επιχειρησιακού χαρακτήρα, προκειμένου να στηρίξει τις εγχώριες αμυντικές βιομηχανίες και να αναβαθμίσει το ρόλο και τη συμμετοχή τους στις προμήθειες των Ενόπλων Δυνάμεων. Αποτέλεσμα της εν λόγω προσπάθειας ήταν ο εξορθολογισμός της παραγωγικής τους διαδικασίας, η σταδιακή ανάκτηση της αξιοπιστίας τους στην αγορά και η επίτευξη βελτιωμένων οικονομικών αποτελεσμάτων.

Οσον αφορά την ΠΥΡΚΑΛ, η Κυβέρνηση προχώρησε στη λήψη σειράς μέτρων που αναμένεται να βελτιώσουν σημαντικά τη χρηματοοικονομική κατάσταση της εταιρείας. Πιο συγκεκριμένα, το Δεκέμβριο του 1996, βάσει του Ν. 2303/95, επετράπη στην ΠΥΡΚΑΛ να κεφαλαιοποιήσει χρέη ύψους 80 δις δρχ. προς το Δημόσιο και τον Οργανισμό Ανασυγκρότησης Επιχειρήσεων. Επιπλέον, το Υπουργείο Εθνικής Αμυνας βρίσκεται σε συνεννόηση με το Υπουργείο Οικονομικών, προκειμένου η εταιρεία να απαλλαγεί των ασφαλιστικών της υποχρεώσεων, για το 1997 αλλά και να συνάψει βραχυπρόθεσμο δάνειο ύψους 4 δις δρχ. με εγγύηση του Ελληνικού Δημοσίου.

Πέραν των παραπάνω, το Υπουργείο μας ανέθεσε κατά το παρελθόν ετος, συμβάσεις ύψους 8 δις δρχ. ενώ μόνο για το 1997 η εταιρεία πρόκειται να υλοποιήσει συμβάσεις για την κάλυψη αναγκών των Ενόπλων Δυνάμεων συνολικού ποσού 10,2 δις δρχ. Επιπλέον, στο αμέσως προσεχές μέλλον, το Υπουργείο Εθνικής Αμυνας πρόκειται να αναθέσει στην ΠΥΡΚΑΛ παραγγελίες ύψους 2,3 δις δρχ.

Θα πρέπει εντούτοις, να καταστεί σαφές ότι η επίλυση των προβλημάτων της ΠΥΡΚΑΛ δε μπορεί να έχει αποσπασματικό χαρακτήρα αλλά θα πρέπει να λάβει χώρα στο πλαίσιο της γενικότερης προσπάθειας για αναβάθμιση του ρόλου της ελληνικής αμυντικής βιομηχανίας και επίτευξης του στόχου του ΕΜΠΑΕ 1996-2000 περι τριπλασιασμού του βαθμού ελληνοποίησης των προμηθειών των Ενόπλων Δυνάμεων. Στα πλαίσια λοιπόν αυτής της προσπάθειας αναδιάρθρωσης, εκσυγχρονισμού και βελτίωσης της ανταγωνιστικής θέσης της εγχώριας αμυντικής βιομηχανίας, έχει ήδη συγκροτηθεί διυπουργική επιτροπή από τα Υπουργεία Εθνικής Αμυνας, Εθνικής Οικονομίας και Ανάπτυξης, η οποία εξετάζει το όλο θέμα και αναμένεται σύντομα να υποβάλλει συγκεκριμένες προτάσεις προς την Κυβέρνηση για τη λήψη οριστικών αποφάσεων.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

35. Στην με αριθμό 2274/7-2-97 ερώτηση δόθηκε με το υπ'αριθμ. 108/27-2-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2274/7-2-97 που κατέθεσε ο Βουλευτής κ. Σ. Κόρακας, σε ό,τι μας αφορά σας γνωρίζουμε ότι τα συνταγματικά κατοχυρωμένα ατομικά δικαιώματα και οι ελευθερίες των πολιτών είναι απόλυτα σεβαστά από την Κυβέρνηση και καθημερινή πρακτική της είναι η προστασία τους με κάθε τρόπο.

Στις δημοκρατικές κοινωνίες το δικαίωμα της διαμαρτυρίας ατόμων ή ομάδων πολιτών είναι σεβαστό όταν δεν παραβιάζονται κατάφωρα τα δικαιώματα των άλλων και δεν προκαλείται το κοινωνικό σύνολο με πράξεις βίας και αυθαιρεσίας. Οι πολίτες μπορούν ελεύθερα να οργανώνουν πορείες και να διαδηλώνουν αλλά παράλληλα οφείλουν σεβασμό και προς τα δικαιώματα των άλλων πολιτών.

Στα πλαίσια των επιταγών αυτών λαμβάνονται από την Ελληνική Αστυνομία σύμφωνα με την αποστολή τους, κατά τη διάρκεια των συγκεντρώσεων, πορειών και λοιπών κινητοποιήσεων, όλα τα απαραίτητα μέτρα για την ελεύθερη και ασφαλή κυκλοφορία πεζών και οχημάτων, την τήρηση της τάξης και της ασφάλειας, την πρόληψη επεισοδίων ή άλλων εκτρόπων, την προστασία εγκαταστάσεων και άλλων πραγμάτων και γενικά για την πάταξη κάθε έκνομης δραστηριότητας και περιορισμό των δυσμενών επιπτώσεών τους στην οικονομική και κοινωνική ζωή της χώρας.

Οι ενέργειές της αυτές εκδηλώνονται, πάντοτε, με ήπια μέσα και με βασικό γνώμονα την εξυπηρέτηση του γενικότερου κοινωνικού συμφέροντος.

Σε ό,τι αφορά την επέμβαση των Πυροσβεστικών Υπηρεσιών κατά τις διαδηλώσεις, αυτή επιδιώκεται να γίνει σε σπάνιες και εξαιρετικές περιπτώσεις, στα πλαίσια της καθορισμένης από το εδάφιο η' της παρ. 2 του άρθρου 1 του π.δ. 210/1992 αποστολής του Πυροσβεστικού Σώματος για την ενίσχυση της Ελληνικής Αστυνομίας, εφόσον ζητηθεί για την αντιμετώπιση εκτάκτων αναγκών.

Ο Υπουργός

ΓΕΩΡΓΙΟΣ ΡΩΜΑΙΟΣ"

36. Στην με αριθμό 2280/28-2-97 ερώτηση δόθηκε με το υπ' αριθμ. 955/28-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2280/7.2.97 που κατέθεσε στη Βουλή ο Βουλευτής κ. Μ. Καρχιμάκης παρακαλούμε να τον πληροφορήσετε τα εξής:

Το Υπουργείο Γεωργίας είχε έγκαιρα γνωρίσει στο Υπουργείο Οικονομικών ότι οι εγγεγραμμένες πιστώσεις στον ΚΑΕ δακοκτονίας ήταν ελλειμματικές και συγχρόνως είχε ζητήσει έγκαιρα μεταφορά πίστωσης ύψους 2 δις δρχ. απο άλλο ΚΑΕ του προϋπολογισμού του Υπουργείου Γεωργίας. Η αιτηθείσα μεταφορά απορρίφθηκε τρείς (3) φορές και την τέταρτη φορά στις 31.12.96 το Υπουργείο Οικονομικών ενέκρινε μεταφορά 

Σελίδα 4614 

ύψους μόνο 1 δις δρχ. η οποία δεν επαρκεί για την εξόφληση όλων των δαπανών του προγράμματος δακοκτονίας έτους 1996. Η μεταφερθείσα πίστωση του 1 δις δρχ. κατανεμήθηκε την ίδια ως άνω ημερομηνία και οι υπόλοιπες δαπάνες αναγκαστικά θα καλυφθούν κατά τον επόμενο μήνα (Μάρτιο) από τις πιστώσεις του προϋπολογισμού έτους 1997.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

37. Στην με αριθμό 2293/10-2-97 ερώτηση δόθηκε με το υπ' αριθμ. 4573/28-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2293/10.2.97 του Βουλευτή κ. Δημήτρη Κωστόπουλου και απευθύνονται στον Υπουργό Μεταφορών & Επικοικ/νιών, σχετικά με προγράμματα εγκαταστάσεων του Οργανισμού Τηλεπικοινωνιών Ελλάδος (Ο.Τ.Ε.) σας πληροφορούμε τα παρακάτω:

Η τηλεφωνοδότηση της Κοινότητας Φαλαισίας Αρκαδίας έχει ενταχθεί στο πρόγραμμα τηλεφωνοδότησης με μηχανήματα Σ.Α.Ρ. (Συνδρομητικά Αγροτικά Ραδιοσυστήματα).

Το Σ.Α.Ρ. Μεγαλόπολης που θα εξυπηρετήσει την Κοινότητα Φαλαισίας προβλέπεται να εγκατασταθεί μέσα στο 1998.

Στο μεταξύ και προκειμένου να καλυφθούν άμεσες ανάγκες της υπόψη Κοινότητας έχει προγραμματισθεί η αντικατάσταση του υφιστάμενου Συγκεντρωτού Γραμμών 27 πρχ. με άλλον μεγαλύτερης χωρητικότητας που θα καλύψει τις σημερινές ανάγκες και θα βελτιώσει την προσφερόμενη ποιότητα.

Ο Υπουργός

ΧΑΡ. ΚΑΣΤΑΝΙΔΗΣ"

38. Στην με αριθμό 2299/10-2-97 ερώτηση δόθηκε με το υπ' αριθμ. 4535/27-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2299/10.2.97 του Βουλευτή κ. Ν. Γκελεστάθη και απευθύνεται στον Υπουργό Μεταφορών και Επικοινωνιών που σχετικά με χρηματικά ποσα διατέθηκαν από 1.1.94 μέχρι σήμερα σε φορείς του Ν. Φωκίδας σας πληροφορούμε τα εξής:

Το Ταχυδρομικό Ταμιευτήριο διέθεσε σε φορείς του Ν. Φωκίδας από 1.1.94 μέχρι σήμερα, τα παρακάτω ποσά:

ΕΤΟΣ ΑΙΤΙΟΛΟΓΙΑ ΕΝΙΣΧΥΣΗΣ ΠΟΣΟ

1995 1) Εκκλησιαστικό Συμβούλιο της Παναγίας

Κοιμήσεως της Θεοτόκου, Καλλίου-Δωρίδας

Αναστήλωση και ανακαίνιση της Εκκλησίας 800.000 δρχ.

2) Νομαρχιακή Αυτοδιοίκηση Νομού - για την

επίλυση των προβλημάτων από σεισμούς 20.000.000 δρχ.

3) Ιερός Ναός Φιλοθέης Φωκίδος

Αναστήλωση και ανακαίνιση του Ναού 30.000 δρχ.

1995 ΜΕΡΙΚΟ ΣΥΝΟΛΟ 20.830.000 δρχ.

1996 1) Εκκλησιαστικό Συμβούλιο Ιερού Ναού

Αγίου Γεωργίου Κοινότητας Φιλοθέης Δωρίδος

-Για την επέκταση και αποπεράτωση του

Νεκροταφείου 700.000 δρχ.

2) Σύλλογος Καλλίου Δωρίδος - Βεϊκου 95 -

Κουκάκι 117 41 Αθήνα - Για την αποπεράτωση

της Εκκλησίας του χωρίου του Ευαγγελισμού

της Θεοτόκου 1.000.000 δρχ.

3) Εκκλησιαστικό Συμβούλιο Ιερού Ναού

Προφήτη Ηλία - Στενού - Λιδωρικίου - Για

την ανακαίνιση του Ιερού Ναού 500.000 δρχ.

1996 ΜΕΡΙΚΟ ΣΥΝΟΛΟ 2.200.000 δρχ.

1997 Από 1.1.97 έως 14.2.97

ΓΕΝΙΚΟ ΣΥΝΟΛΟ 23.000.000 ΔΡΧ.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

39. Στην με αριθμό 2310/11-2-97 ερώτηση δόθηκε με το υπ' αριθμ. 4573/28-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2310/11.2.97 του Βουλευτή κ. Δημήτρη Κωστόπουλου και απευθύνονται στον Υπουργό Μεταφορών & Επικοικ/νιών, σχετικά με προγράμματα εγκαταστάσεων του Οργανισμού Τηλεπικοινωνιών Ελλάδος (Ο.Τ.Ε.) σας πληροφορούμε τα παρακάτω:

Η τηλεφωνοδότηση της Κοινότητας Φαλαισίας Αρκαδίας έχει ενταχθεί στο πρόγραμμα τηλεφωνοδότησης με μηχανήματα Σ.Α.Ρ. (Συνδρομητικά Αγροτικά Ραδιοσυστήματα).

Το Σ.Α.Ρ. Μεγαλόπολης που θα εξυπηρετήσει την Κοινότητα Φαλαισίας προβλέπεται να εγκατασταθεί μέσα στο 1998.

Στο μεταξύ και προκειμένου να καλυφθούν άμεσες ανάγκες της υπόψη Κοινότητας έχει προγραμματισθεί η αντικατάσταση του υφιστάμενου Συγκεντρωτού Γραμμών 27 πρχ. με άλλον μεγαλύτερης χωρητικότητας που θα καλύψει τις σημερινές ανάγκες και θα βελτιώσει την προσφερόμενη ποιότητα.

Ο Υπουργός

ΧΑΡ. ΚΑΣΤΑΝΙΔΗΣ"

40. Στην με αριθμό 2345/11-2-97 ερώτηση δόθηκε με το υπ' αριθμ. 85/28-2-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της 2345/11.2.97 ερώτησης που κατέθεσε ο Βουλευτής Χίου κ. Αθανάσιος Βαρίνος και αφορά την εκπαίδευση στελεχών του Εμπορικού Ναυτικού στο Κέντρο Επιμόρφωσης Στελεχών ΡΗ-ΡΕ σας γνωρίζουμε τα εξής:

Η αναγκαιότητα της απόκτησης από τους Αξιωματικούς γεφύρας πτυχίου G.O. αντιμετωπίσθηκε από το Υπουργείο από τοος 1989 με τη λειτ υργία στο ΚΕΣΕΝ ΡΗ-ΡΕ σχετικών Τμημάτων, αν και η μεταβατική περίοδος άρχιζε από το 1992.

Παράλληλα για την ενημέρωση των ενδιαφερομένων έγιναν σχετικές ανακοινώσεις από τα μέσα μαζικής ενημέρωσης, ώστε να προγραμματίσουν το χρόνο φοίτησής τους, στις οποίες δυστυχώς δεν υπήρξε ικανοποιητική ανταπόκριση με συνέπεια, λόγω του ότι η μεταβατική περίοδος λήγει το 1999, να υπάρχουν σήμερα πολλές αιτήσεις ενδιαφερομένων για φοίτηση. Το Υπουργείο λαμβάνει όλα τα ενδεικνυόμενα μέτρα για την αντιμετώπιση της κατάστασης με τη δημιουργία τμημάτων, ώστε να ικανοποιηθούν στο συντομότερο δυνατό χρόνο όλοι οι ενδιαφερόμενοι και στα πλαίσια αυτά εξετάζεται η δυνατότητα λειτουργίας απογευματινών τμημάτων.

Ετσι το ΚΕΣΕΝ/ΡΗ-ΡΕ λειτουργεί σήμερα με δέκα επτά Καθηγητές διαφόρων ειδικοτήτων εκ των οποίων οι οκτώ είναι τακτικό προσωπικό του Κέντρου, τέσσερις καθηγητές είναι αποσπασμένοι από άλλες Δημόσιες Σχολές Εμπορικού Ναυτικού και πεντε έχουν προσληφθεί ως ωρομίσθιοι, οι δύο μάλιστα εξ αυτών προσλήθφηκαν στις 3.2.97 για την αντιμετώπιση του προβλήματος.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

41. Στην με αριθμό 2347/12-2-97 ερώτηση δόθηκε με το υπ' αριθμ. 412/27-2-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2347/12-2-97 που κατέθεσε ο Βουλευτής κ.Θ. Κατσανέβας, σας γνωρίζουμε ότι η αναγκαιότητα ίδρυσης και λειτουργίας Αστυνομικού Τμήματος στο Δήμο Δάφνης εξετάζεται από το Υπουργείο μας, σε συνδυασμό με διορθωτικές και βελτιωτικές παρεμβάσεις που μελετώνται για το θεσμό των πολυδυνάμων Αστυνομικών Τμημάτων στην περιοχή της Γενικής Αστυνομικής Διεύθυνσης Αττικής.

Ο Υπουργός

ΓΕΩΡΓΙΟΣ ΡΩΜΑΙΟΣ"

42. Στην με αριθμό 2354/12-2-97 ερώτηση δόθηκε με το υπ' αριθμ. 140/25-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2354/12.2.97 ερώτηση της Βουλευτού κ. Στέλλας Αλφιέρη, σας γνωρίζουμε τα εξής:

Σελίδα 4615 

 

Το περίπτερο του Ν.Ο.Ν.Φ. στον Πειραιά έχει χαρακτηρισθεί ως έργο τέχνης με την ΥΑ/ΥΠΠΕ/ΔΙΛΑΠ/Γ/52255/2664 π.ε./21.1.85 (ΦΕΚ Β' 82/21.1.85). Ανήκει στο Σωματείο "Ναυτικός Ομιλος Ν. Φαλήρου και Πειραιά" που λόγω των έργων στην περιοχή υποχρεώθηκε να το εγκαταλείψει και το παρεχώρησε το 1979 για την στέγαση αναγκών των μηχανικών του Σταδίου Ειρήνης και Φιλίας στην Γ.Γ.Α. η οποία επίσης το εγκατέλειψε.

Το κτίριο, ιδιοκτησίας του Ν.Ο.Ν.Φ. καταστράφηκε από πυρκαγιά το 1983 και διασώθηκε μόνο ο ξύλινος σκελετός. Ο ιδιοκτήτης του περιπτέρου έχει έρθει σε συννενόηση με την αρμόδια υπηρεσία του Υπουργείου Πολιτισμού, για τις προδιαγραφές που θα πρέπει να τηρεί η μελέτη αποκατάστασης, η οποία μέχρι στιγμής δεν εχει κατατεθεί.

Η χρηματοδότηση των εργασιών αποκατάστασης δεν εμπίπτει στην αρμοδιότητα του ΥΠ.ΠΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

43. Στην με αριθμό 2359/12-2-97 ερώτηση δόθηκε με το υπ' αριθμ. 4586/28-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2359/12-2-97 του Βουλευτή κ. Παναγ. Ψωμιάδη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Σύμφωνα με τη διεθνή πρακτική, κάθε τηλεπικοινωνιακή αρχή καθορίζει τα ονόματα των πόλεων ή περιοχών της με τους αντίστοιχους χαρακτηριστικούς Αριθμούς Κλήσης (Area Codes) και να γνωστοποιεί στις ξένες χώρες οι οποίες υποχρεούνται να τα χρησιμοποιούν χωρίς τροποποιήσεις.

2. Στις 3-6-93 η Τηλεπ/κή αρχή της Τουρκίας μας γνωστοποίησε τα προθέματα (Area Codes) των κυριοτέρωνπόλεών της που είχαν ενταχθεί στο αυτόματο σύστημα Τηλεφωνικής Επικ/νίας.

Από την επιστολή αυτη προέκυπτε ότι η πόλη Ιnstanbul είχε χωριστεί σε δύο τομείς, ήτοι: Ιstanbul (Anatolia) και Istanbul (Thrace) με προθέματα 216 και 212 αντίστοιχα.

3. Ο Ο.Τ.Ε. αν και, σύμφωνα με την ανωτέρω διεθνή πρακτική, είχε υποχρέωση να δημοσιεύσει στους τηλεφωνικούς καταλόγους τα ανωτέρω στοιχεία χωρίς τροποποίηση, εν τούτοις ενημέρωσε προφορικά τους τότε ιεραρχικά προϊσταμένους του οι οποίοι μετά και από τηλεφωνική επικοινωνία με την αρμόδια Υπηρεσία του Υπουργείου Εξωτερικών, έδωσαν προφορικά την εντολή να δημοσιευθούν στους τηλεφωνικούς καταλόγους τα ανωτέρω στοιχεία όπως είχαν (χωρίς τροποποίηση).

4. Στη συνέχεια ο Ο.Τ.Ε. γνωστοποίησε τα προθέματα των κυριοτέρων πόλεων της Τουρκίας, όπως είχαν, στην Δ/νση Τηλεφωνικών Καταλόγων για να συμπεριληφθούν στους προλόγους, τόσο των υπό έκδοση, οσο και των μελλοντικά εκδοθησομένων τηλεφ. καταλόγων.

5. Μετά από τα ανωτέρω, στους προλόγους όλων των τηλεφωνικών καταλογων που έχουν εκδοθεί από την 1-7-93 μέχρι σήμερα αναγράφεται η Istanbul (Anatolia) & Istanbul (Thrace).

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

44. Στην με αριθμό 2367/12-2-97 ερώτηση δόθηκε με το υπ' αριθμ. 143/25-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2367/12.2.97 ερώτηση της Βουλευτού κ. Στέλλας Αλφιέρη, σας γνωρίζουμε τα εξής:

Ο Βυζαντινός οικισμός της Παλαιοχώρας είναι ένας από τους πιο σημαντικούς αρχαιολογικούς χώρους των Βυζαντινών χρόνων στα Κύθηρα και προστατεύεται με ιδιαίτερη κήρυξη από το 1922 (Β.Δ. 25.2.22, ΦΕΚ Α' 28/26.2.22) στο πρόγραμμα έργων και δραστηριοτήτων της αρμόδιας Εφορείας για το 1997, έχει περιληφθεί πρόταση για την προστασία και ανάδειξη του Αρχαιολογικού χώρου. Η πρόταση αυτή θα αξιολογηθε;ι στο πλαίσιο του προϋπολογισμού μας.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

45. Στην με αριθμό 2373/12-2-97 ερώτησην δόθηκε με το υπ' αριθμ. 196/27-2-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 2373/12.2.97 που κατέθεσε ο Βουλευτής κ. Κων/νος Ευμοιρίδης σας γνωρίζουμε τα ακόλουθα:

Η λειτουργια των ειδικοτήτων "Οδοντοτεχνικής Πορσελάνης" και "Οδοντοτεχνικής Ορθοδοντικής" από το Ιδιωτικό Ινστιτούτο Επαγγελματικής Κατάρτισης" (Ι.Ε.Κ.) "ΠΑΣΤΕΡ", έχει εγκριθεί με βάση τη με αρ. 31/16.9.1993 απόφαση του Δ.Σ. του Ο.Ε.Ε.Κ., σε εκτέλεση της οποίας εξεδόθη η με αρ. Ζ/10341/8.10.93 πράξη του Προέδρου του Ο.Ε.Ε.Κ. Κατά συνέπεια οι ειδικότητες αυτές λειτούργησαν και λειτουργούν νόμιμα στο εν λόγω ιδιωτικό Ι.Ε.Κ.

Εξάλλου, σύμφωνα με το άρθρο 6 σε συνδυασμό με το άρθρο 10 & 1 του Ν. 2009/92 και τις σχετικές αποφάσεις, οι δεξιότητες των αποφοίτων των Δημοσίων και Ιδιωτικών Ι.Ε.Κ. πιστοποιούνται από τον Ο.Ε.Ε.Κ. με βάση ένα σύστημα αδιαβλήτων εξετάσεων. Οι ανωτέρω απόφοιτοι, σε περίπτωση που επιτύχουν στις εξετάσεις αυτές, λαμβάνουν δίπλωμα μεταδευτεροβάθμιας επαγγελματικής κατάρτισης, το οποίο αναγνωρίζεται στην Ελλάδα και κατ' επέκταση στις χώρες της Ε.Ε. με βάση και τα οριζόμενα στην οδηγία 92/51/ΕΟΚ.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

46. Στην με αριθμό 2376/12-2-97 ερώτηση δόθηκε με το υπ' αριθμ. 4587/28-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2376/12-2-97 του Βουλευτή κ. Θ. Δημοσχάκη και απευθύνεται στον Υπουργό Μεταφορών και Επικοινωνιών αναφορικά με τον τρόπο χρέωσης του τριψηφίου αριθμού κλήσης 119 στο Νομό Θράκης σας πληροφορούμε τα παρακάτω:

1. Ο τριψήφιος αριθμός 119 έχει ενεργοποιηθεί μέχρι σήμερα σε 6 (Αθήνα, Θεσσαλονίκη, Λάρισα, Βόλος, Ρόδος, Πάτρα) από τα 42 Κέντρα Ειδικών Υπηρεσιών της Χώρας.

2. Οι συνδρομητές που ευρίσκονται μέσα στα όρια των ανωτέρω 6 Κέντρων Ειδικών Υπηρεσιών όταν χρησιμοποιούν τον αριθμό 119 χρεώνονται σύμφωνα με το τιμολόγιο που ισχύει για τις Αστικές συνδιαλέξεις, ενώ όλοι οι άλλοι συνδρομητές των 36 υπόλοιπων Κεντρων Ειδικών Υπηρεσιών, μεταξύ των οποίων συμπεριλαμβάνονται και τα Κ.Ε.Υ. Θράκης, Ιωαννίνων, Ηρακλείου Κρήτης, Καλαμάτας κ.λπ. χρεώνονται σύμφωνα με το τιμολόγιο που ισχύει για τις Υπεραστικές συνδυαλέξεις.

3. Ο ΟΤΕ προτίθεται να ενεργοποιήσει σταδιακά τον αριθμό 119, σε σύντομο χρόνο και στα υπόλοιπα Κεντρα Ειδικών Υπηρεσιών της Χώρας.

Ο Υπουργός

ΧΑΡ. ΚΑΣΤΑΝΙΔΗΣ"

47. Στην με αριθμό 2387/13-2-97 ερώτηση δόθηκε με το υπ' αριθμ. 145/25-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2387/13.2.97 ερώτηση του Βουλευτή κ. Φώτη Κουβέλη, σας γνωρίζουμε τα εξής:

Με την ΥΑ ΥΠ.ΠΟ./ΔΑΑΜ/472/29563/14.6.96, ύστερα από ομόφωνη γνωμοδότηση του ΚΑΣ (συνεδρ. 16/30.4.96), εγκρίθηκε η διακοπή των εργασιών στην περιοχή, μέχρι να υποβληθεί νέα διορθωμένη μελέτη με θέμα "Αναβάθμιση περιοχής λόφου Αδριανείου Υδραγωγείου και ρέματος Γιαμπουρλά" (Νέα Ιωνία ή Ποδονίφτη, οριστική μελέτη) σύμφωνα με την εισήγηση της Διεύθυνσης Αναστήλωσης Αρχαίων Μνημείων, υπό τους ακόλουθους όρους:

Σελίδα 4616 

 

α. Να προβλέπεται με την εγκατεστημένη εργολαβία η απομάκρυνση των μπάζων της προηγούμενης ερβολαβίας, επί των οποίων η παρούσα μελέτη προβλέπει πάρκινγκ.]

β. Να προβλέπεται η αποκατάσταση του χώρου με την ίδια λογική της υπόλοιπης μελέτης (χλοοτάπης κ.λπ.)

γ. Να προβλέπεται ο περιορισμός του αριθμού των κρηνών, των φωτιστικών στήλων, του μεγέθους των πινακίδων, και η κατάργηση της εξαγωνικής πέργολας. Η αρμόδια υπηρεσία του Υπουργείου Πολιτισμού έχει επισημάνει προς το Υπουργείο ΠΕ.ΧΩ.ΔΕ. την ανάγκη διάστρωσης της πλάκας από μπετόν με καθαρό χώμα, ώστε να αποκατασταθει η συνέχεια της κατωφέρειας του φυσικού εδάφους και να φυτευθούν θαμνοειδή. Ομως ο χώρος εγκαταλείφθηκε, με αποτέλεσμα να υπάρχει άμεσος κίνδυνος καταστροφής των αρχαίων που βρίσκονται κοντά από τα μη διαστρωθέντα "μπάζα", τα οποία έχουν προκαλέσει ρηγμάτωση ακόμη και της ίδιας της πλάκας στέγασης της παρακαμπτηρίου οδού που έχει διανοιχθεί στην περιοχή. Η ΔΑΑΜ έχει ήδη ζητήσει την κατάργηση διαφόρων λιθοδομών και τοίχων καθώς και σχέδια αποχωρητηρίων για το κοινό, και έχει κάνει χωροστάθμιση του αρχαίου προκειμένου να συντάξει αποτυπώσεως και στη συνέχεια στερεώσεως και μερικής αναστηλώσεως του μνημείου.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

48. Στην με αριθμό 2394/13-2-97 ερώτηση δόθηκε με το υπ' αριθμ. 146/25-2-97 έγγραφο από τον Υπουργό Πολιτισμού η ακόλουθη απάντηση:'

"Απαντώντας στην αριθμ. 2349/13.2.97 ερώτηση του Βουλευτή κ. Γεώργιου Καρατζαφέρη, σας γνωρίζουμε τα εξής:

Α. Μετά από εντοπισμο των περισσότερο ευαισθητοποιημένων σημείων των Μνημείών των Μυκηνών και την ιεράρχησή τους κατά βαθμό επικινδυνότητας δρομολογήθηκε πρόγραμμα συντηρήσεως Μνημείων του χώρου με απ' ευθείας ανάθεση σε αρχιτέκτονα με ειδίκευση στα αρχαιολογικά και αναστηλωτικά θέματα, μελέτης ανάταξης και στερέωσης σημείων του χώρου συνολικά καθώς και του τάφου του Αιγίσθου και της Νότιας Οικίας.

Το ΚΑΣ (συνεδρ. 2/16.1.96) γνωμοδότησε ομόφωνα υπέρ της έγκρισης της οριστικής μελέτης "Ανάταξης - στερέωσης σε Μνημεία των Μυκηνών", ως εξής:

α) Τοίχος προ της εισόδου στη Βόρειο Δεξαμενή

β) Τείχος στην περιοχή της Υπόγειας Δεξαμενής

γ) Βόρειος τοίχος Μεγάλης Αυλής ανακτόρου

δ) Αναλημματικός τοίχος εσωτερικά της Πύλης των Λεόντων

Προϋπολογιζόμενης δαπάνης 17.000.000 δρχ. με το Φ.Π.Α.

ε) Τάφος Αιγίσθου (δρόμος και θόλος)

Προϋπολογιζόμενης δαπάνης 70.800.000 δρχ. με το Φ.Π.Α.

στ) Πλινθότοιχοι Νότιας Οικίας (citadel house)

Προϋπολογιζόμενης δαπάνης 41.300.000 δρχ. με το Φ.Π.Α.

Το συνολικό κόστος της μελέτης ήταν 8.260.000 δρχ. και ο προϋπολογισμός για την υλοποίησή της 129.210.000 δρχ.

Μετά την κατάρρευση από πρόσφατες βροχοπτώσεις του βόρειου τοίχους της αυλής του ανακτόρου στην Ακρόπολη των Μυκηνών, ο οποίος είχε από μακρού χρόνου αποκλίνει της κατακορύφου και συμπεριλαμβανόταν στη σχετική μελέτη, η μελετήτρια αναδιαμόρφωσε την προδιαγραφή και διαμόρφωσε ανάλογα το τιμολογιακό άρθρο. Σύμφωνα με τη νέα έκθεση υπάρχει πλέον αδυναμία εφαρμογής της αρχικής πρότασης για την ανάταξη του βόρειου αυτού τοίχου και απαιτείται νέα μελέτη.

Οι αρμόδιες υπηρεσίες του Υπουργείου Πολιτισμού κατά την διετία 1994 - 1996 προέβησαν στις απαραίτητες ενέργειες για τη στερέωση - ανάταξη των μνημείων, τα οποία λόγω της σπουδαιότητάς τους απαιτούν ειδικές και τεκμηριωμένες μελέτες. Στο πλαίσιο του προγραμματισμένου προϋπολογισμού τα ζητήματα αυτά εξετάζονται με την προσοχή που αρμόζει στον αρχαιολογικό χώρο των Μυκηνών, καθώς έχουν υποβληθεί συγκεκριμένες προτάσεις και διασφαλίζεται άμεση χρηματοδότηση.

Β. Στην Δ' Εφορεία Προϊστορικών και Κλασσικών Αρχαιοτήτων υπηρετούν κατά τα τελευταία τρία έτη συνολικά 18 αρχαιολόγοι, 15 για τον Νομό Αργολίδας και 3 για το Νομό Κορινθίας. Η στελέχωση με επιστημονικό προσωπικό καλύπτει όλες τις οργανικές θέσεις της Εφορείας, έχουν προσληφθεί τέσσερις ακόμη μόνιμοι αρχαιολόγοι και κάθε χρόνο προσλαμβάνονται τρείς ή τέσσερις εποχικοί αρχαιολόγοι με συμβάσεις πεντάμηνης διάρκειας.

Στον αρχαιολογικό χώρο των Μυκηνών υπηρετούν σήμερα 19 φύλακες Αρχαιοτήτων (16 ημερήσιοι και 3 νυκτοφύλακες). Κατά τους θερινούς μήνες η φύλαξη ενισχύεται με τέσσερις ή πέντε εποχικούς φύλακες. Ο αριθμός των φυλάκων είναι οριακά επαρκής, ο χώρος όμως των Μυκηνών θεωρείται ότι είναι ένας από τους καλύτερα φυλασσόμενους χώρους. Το ποσόν που απαιτείται κατ' έτος για το φυλακτικό προσωπικό του Αρχαιολογικού χώρου των Μυκηνών ανέρχεται στα 59.000.000 δρχ.

Ο χώρος διαθέτει μόνιμο καθαριστή και κάθε χρόνο καθαρίζεται και αποψιλώνεται από την βλάστηση από ειδικό συνεργείο εργατών. Η αρμόδια Εφορεία διαθέτει επίσης ένα μικρό συνεργείο που εξυπηρετεί τις ανάγκες για πρόχειρση στερέωση των μνημείων και μικροεπισκευές.

Γ. Το πρόγραμμα στερέωσης - ανάταξης - συντήρησης και ανάδειξης του Αρχαιολογικού χώρου των Μυκηνών δρομολογείται παράλληλα με το εν εξελίξει έργο ανέγερσης του Αρχαιολογικού Μουσείου των Μυκηνών, το οποιο έχει σχεδόν αποπερατωθεί και πρόκειται να παραδοθεί άμεσα, η τελική δαπάνη για το Μουσείο ανέρχεται σε 702.362.439 δραχμές (140.000.000 δραχμές για αναθεώρηση και 10.500.000 δραχμές για απολογιστικές εργασίες). Η δαπάνη αυτή κάλυψε την αποπεράτωση του κτιρίου του Μουσείου, την εγκατάσταση σύγχρονων συστημάτων Ασφαλείας και ελέγχου, την ανακατασκευή των WC του αρχαιολογικού χώρου και τον εξοπλισμό των εργαστηρίων και των αποθηκών του Μουσείου. Περατώθηκε ακόμη η διαμόρφωση του περιβάλλοντος χώρου του Μουσείου, ανακαινίσθηκαν οι χώροι υγιεινής και αντικαταστάθηκαν πρόσφατα τα φυλακεία εκδοτήρια της εισόδου του Αρχαιολογικού χώρου και του "Θησαυρού του Ατρέως" (δαπάνη 4 εκατ. δραχμές).

Τα έσοδα των εισιτηρίων των αρχαιολογικών χώρων καθώς και των πωλητέων ειδών του ΤΑΠ διατίθενται κυρίως για την πραγματοποίηση απαλλοτριώσεων οικοπέδων - αγροτεμαχίων κ.λπ. στα οποία διατηρούνται μνημεία της αρχαιότητας. Για τις απαλλοτριώσεις των αγροτεμαχίων των Μυκηνών που διατηρούν σαφή τα ίχνη του μυκηναϊκού πολιτισμού στις μέρες μας, έχουν διατεθεί κατά τα τελευταία χρόνια 50.000.000 δρχ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

49. Στην με αριθμό 2395/13-2-97 ερώτηση δόθηκε με το υπ' αριθμ. 147/25-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2395/13.2.97 ερώτηση του Βουλευτή κ. Αντώνιου Φούσα, σας γνωρίζουμε τα εξής:

Α. Το Υπουργείο Πολιτισμού έχει ήδη εντάξει στο Β' ΚΠΣ ειδικά για την Ηπειρο, έργα συνολικού κόστους άνω των 3,5 δις δραχμών. Συγκεκριμένα:

1. Στο "Επιχειρησιακό Πρόγραμμα Τουρισμός - Πολιτισμός" (Πρόγραμμα του ΥΠ.ΠΟ. στο πλαίσιο του Β' ΚΠΣ) προβλέπεται η διάθεση776.000.000 δρχ. για τη στερέωση, αναστήλωση και ανάδειξη του Αρχαίου Θεάτρου Δωδώνης και 600.000.000 δραχμών για την ανάδειξη μνημείων του αρχαιολογικού χώρου Νικοπόλεως.

2. Στο ΠΕΠ της Περιφέρειας Ηπείρου, επίσης στο πλαίσιο του Β' ΚΠΣ έχει ενταχθεί η ανέγερση Μουσείων στην Ηγουμενίτσα (προϋπ. 800.000.000 δρχ.), στην Αρτα (προϋπ. 800.000.000 δρχ.) και στην Νικόπολη (προϋπ. 600.000.000 δρχ.).

Β. Η μελέτη της νέας αναστήλωσης του Θεάτρου της

Σελίδα 4617 

Δωδώνης προϋποθέτει την αποξήλωση του μεγαλύτερου αριθμού (αν όχι του συνόλου) των λίθινων εδωλίων του κοίλου του Θεάτρου, η τοποθέτηση των οποίων έγινε κατά τη δεκαετία του ' 60 εκεί όπου βρίσκονται τώρα, με τη χρήση ισχυρής τσιμεντοκονίας και με αθρόες παρατοποθετήσεις, δηλαδή τοποθετήσεις σε θέσεις που δεν ήταν οι αρχικές. Η μελέτη αυτή, συνεπώς, καλείται να διακριβώσει την ορθή θέση των τοποθετημένων στο κοίλο εδωλίων και να ταυτίσει τη θέση όσων δεν έχουν τοποθετηθεί. Είναι λοιπόν τόσο χρονοβόρα ώστε να μπορεί να ολοκληρωθεί μέσα στην προθεσμία που έχει ορισθεί (Σεπτέμβριος 1997).

Από την αρμόδια υπηρεσία έχουν ήδη προσδιοριστεί οι αναγκαίες μελέτες για τις νέες και διορθωτικού χαρακτήρα αναστηλωτικές εργασίες, καθώς επίσης και μελέτες για την συντήρηση και ανάδειξη του μνημείου: αποτύπωση του Θεάτρου, μελέτες επιμέρους αναστηλωτικών εργασιών, στατική επάρκεια του μνημείου, αποτύπωση του περιβάλλοντος χώρου, γεωλογικές και γεωτεχνικές μελέτες.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

50. Στην με αριθμό 2403/13-2-97 ερώτηση δόθηκε με το υπ' αριθμ. 225/28-2-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2403/13-2-97 σχετικά με το θέμα της καθαριότητας του περιβάλλοντος χώρου καθώς και της συντήρησης των υπαιθρίων εγκαταστάσεων του Σταδίου Ειρήνης και Φιλίας και σας γνωρίζουμε ότι το προαναφερόμενο Στάδιο είναι αυτοδιοικούμενο Κρατικό Νομικό Πρόσωπο Ιδιωτικού Δικαίου και για ενημέρωση επί των ερωτημάτων σας επισυνάπτουμε το υπ' αριθμ. Φ31/900/β/26-2-97 έγγραφό του.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

51. Στην με αριθμό 2410/97 ερώτηση δόθηκε με το υπ' αριθμ. 108/28-2-97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση αρ. 2410/97 του Βουλευτή κ. Γ. Γαρουφαλιά, σας πληροφορούμε:

α. Ο τραυματισμός του δημοσιογράφου που μνημονεύεται στην ερώτηση, κατα τα γνωστά γεγονότα στις ΜΙΚΡΟΘΗΒΕΣ ΜΑΓΝΗΣΙΑΣ, ήταν ένα δυσάρεστο συμβάν για το οποίο εκφράσαμε - από την πρώτη στιγμή - τη λύπη μας. Ηδη δε για το μνημονευόμενο αυτό περιστατικό διεξάγεται σχετική έρευνα.

2. Οσον αφορα τους ισχυρισμούς του ερωτώντος για "... φίμωση των ΜΜΕ κ.λπ." σημειώνουμε ότι δεν ανταποκρίνονται στην πραγματικότητα.

Τα μέτρα που ελήφθησαν από την Αστυνομική Αρχή, κατά τα προαναφερθέντα γεγονότα, ήταν αναγκαία για την πρόληψη ενδεχόμενων επεισοδίων - ενόψει μάλιστα της θέσης που είχε εξαγγελθεί από τους διαμαρτυρόμενους αγρότες για αποκλεισμό της κίνησης στο εθνικό οδικό δίκτυο. Σε καμιά δε περίπτωση δεν παρεμπόδισαν την ενημέρωση.

Καθ' όλη τη διάρκεια των γεγονότων η ενημέρωση της κοινής γνώμης υπήρξε και έγκαιρη και πλήρης.

Ο Υπουργός

ΔΗΜΗΤΡΙΟΣ ΡΕΠΠΑΣ

52. Στην με αριθμό 2413/13-2-97 ερώτηση δόθηκε με το υπ' αριθμ. 150/20-2-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2413/13.2.97 ερώτηση του Βουλευτή κ. Λεωνίδα Τζανή, σας γνωρίζουμε τα εξής:

Η πρόταση για ανακήρυξη του 1998 ως έτους Ρήγα Βελεστινλή είναι όχι μόνο εύστοχη αλλά και επιβεβλημένη η δε ενέργεια αυτή συνιστά υποχρέωση της Πολιτείας. Το ΥΠ.ΠΟ. είναι έτοιμο να συνδράμει ενεργά με τον προσφορότερο δυνατό τρόπο, θα αναλάβει δε σχετική πρωτοβουλία με τη συγκρότηση εθνικής επιτροπής, για τον εορτασμό του έτους αυτού.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

53. Στην με αριθμό 2421/14-2-97 ερώτηση δόθηκε με το υπ' αριθμ. 4585/28-2-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2421/14.2.97 του Βουλευτή κ. Πέτρου Τατούλη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

α. Με την υπ' αριθμ. 27/95 απόφαση του Κοινοτικού Συμβουλίου ΚΑΜΑΡΑΣ παραχωρήθηκε στον Ο.Τ.Ε. ΔΩΡΕΑΝ, οικόπεδο 35 τ.μ. στο άκρο της πλατείας της υπόψη Κοινότητας, για την εγκατάσταση πλαστικού οίκου με τα μηχανήματα τηλεφωνοδότησης της περιοχής.

β. Μετά από σχετικό προς την ΔΕΗ αίτημα του Ο.Τ.Ε. για την ηλεκτροδότηση του οικίσκου, η ΔΕΗ τοποθέτησε στύλο και εναέρια καλώδια, από τον στύλο προς τον οικίσκο.

γ. Η υπόψη Κοινότητα διαφωνεί με τον χώρο τοποθέτησης του στύλου της ΔΕΗ, όμως ο Ο.Τ.Ε. επ' ουδενί εμπλέκεται στην επιλογή του χώρου αυτού, που εμπίπτει στην αρμοδιότητα της ΔΕΗ.

δ. Παρά ταύτα και επειδή ο Ο.Τ.Ε. δεν διαφωνεί με τις απόψεις της Κοινότητας για αλλαγή του τόπου τοποθέτησης του στύλου της Δ.Ε.Η. και της διαδρομής των εναερίων ηλεκτροφόρων καλωδίων, διαβίβασε προς την Δ.Ε.Η. την υπ' αριθμ. 511/18.9.96 επιστολή της Κοινότητας προς τον Ο.Τ.Ε. με αίτημα την μετατόπιση του στύλου, ώστε η ΔΕΗ να επιληφθεί του θέματος ως αποκλειστικά αρμόδια.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

54. Στην με αριθμό 2432/14-2-97 ερώτηση δόθηκε με το υπ' αριθμ. 9392/28-2-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 2432/14-2-97 ερώτησης που κατέθεσε ο Βουλευτής κ. Σταύρος Δήμας, σχετικά με τη χρηματοδότηση των Κοινοτήτων Γαλατακίου, Αθικίων, Αγγελοκάστρου και Αγ. Ιωάννη, Νομού Κορινθίας, σας πληροφορούμε, ότι, δεν μπορεί προς το παρόν να ικανοποιηθεί το ανωτέρω αίτημα, γιατί οι πιστώσεις που διαθέτει το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

55. Στην με αριθμό 2438/97 ερώτηση δόθηκε με το υπ' αριθμ. 376/26-2-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2438/97 ερώτηση που κατέθεσε στη Βουλή ο Βουλευτής κ. Θεοφάνης Δημοσχάκης, σας πληροφορούμε:

Το Υπουργείο Εξωτερικών παρακολουθεί με έντονο ενδιαφέρον την εν γένει στάση και πολιτική της Τουρκικής Κυβέρνησης σε όσα θέματα σχετίζονται άμεσα ή έμμεσα με το περιβάλλον και τους κινδύνους υποβάθμισής του στην περιοχή του Εβρου.

Στα πλαίσια αυτά το Υπουργείο Εξωτερικών ερευνά, σε συνεργασία με τα συναρμόδια Υπουργεία, τις επιπτώσεις στην ποιότητα των υδάτων του Εβρου ποταμού από διάφορες ενέργειες ή παραλείψεις της τουρκικής πλευράς. Αφού δε προβεί στις επιβαλλόμενες εκτιμήσεις θα εξετάσει τις προσφερόμενες δυνατότητες αντιδράσεων με στόχο να ληφθεί η μεγίστη δυνατή μέριμνα από όλα τα συνεμπλεκόμενα μέρη προς αποφυγή μόλυνσης του ποταμού.

Το θέμα της παρακολούθησης και ελέγχου της ποιότητας

Σελίδα 4618 

των υδάτων των ποταμών 'Εβρου, Νέστου και Στρυμώνα απετέλεσε αντικείμενο του Πρωτοκόλλου της Συνάντησης της Μεικτής Ελληνοβουλγαρικής Εμπειρογνωμόνων (Σόφια, 14-17-5-1991) καθώς επίσης και του Μνημονίου της συνάντησης της Μεικτής Ομάδας Εργασίας Ελλήνων και Βουλγάρων Εμπειρογνωμόνων (Σόφια, 1 Νοεμβρίου 1991) για τη σύνταξη κοινής πρότασης προς τις Ευρωπαϊκές Κοινότητες σχετικά με το σχέδιο συνεχούς εποπτείας της ποιότητας των υδάτων των ποταμών που διασχίζουν τις δύο χώρες.

'Οπως προκύπτει από τα ανωτέρω δύο κείμενα η ελληνική πλευρά έχει επισημάνει προς τη βουλγαρική την ανάγκη αποφυγής ρύπανσης των ποταμών αυτών και βελτίωσης της ποιότητας των εισερχομένων στο ελληνικό έδαφος υδάτων. Αναφέρεται επίσης, ότι η βουλγαρική πλευρά έχει εκπονήσει πρόγραμμα για τη βελτίωση της ποιότητας των υδάτων των διασυνοριακών ποταμών, το οποίο προβλέπει την κατασκευή σταθμών καθαρισμού σε βουλγαρικές πόλεις και επιδιώκεται όπως η ποιότητα των υδάτων ανταποκρίνεται στους σχετικούς κανονισμούς των Ευρωπαϊκών Κοινοτήτων.

Λόγω της καθυστέρησης που σημειώθηκε εκ μέρους της βουλγαρικής πλευράς για την υλοποίηση του πρακτικού αυτού, η ελληνική πλευρά έθεσε στο πλαίσιο των Επιτροπών Παρακολούθησης Διασυνοριακών Προγραμμάτων Ελλάδας - Βουλγαρίας το θέμα ταχείας υλοποίησης των δεσμεύσεων για εγκατάσταση σταθμών με αποτέλεσμα η βουλγαρική πλευρά να αποδεχθεί τελικά όπως προχωρήσει στις απαραίτητες διαδικασίες εντός του πρώτου εξαμήνου του 1997 και η έναρξη λειτουργίας τους γίνει εντός του έτους.

Η πρόθεση της βουλγαρικής πλευράς να προχωρήσει στην εφαρμογή του Μνημονίου αυτού, επιβεβαιώθηκε και κατά τη συνάντηση της Μονίμου Ελληνοβουλγαρικής Επιτροπής Υδροοικονομίας που συνήλθε στην Αθήνα στις 28.11.97.

Η ελληνική πλευρά θα συνεχίσει να παρακολουθεί στενά το θέμα και να υποστηρίζει βουλγαρικά αιτήματα για χρηματοδότηση από κοινοτικούς πόρους, στο πλαίσιο του προγράμματος ΡΗΑRΕ, συστημάτων βελτίωσης της ποιότητας των υδάτων του ποταμού Εβρου.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστόλου.

'Εχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης, 6ης Μαρτίου 1997:

Α. Επίκαιρες Ερωτήσεις Πρώτου Κύκλου.

1.Η με αριθμό 825/28.2.97 επίκαιρη ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τους Υπουργούς Πολιτισμού, Περιβάλλοντος-Χωροταξίας και Δημοσίων 'Εργων, σχετικά με το κλείσιμο του Απότσου από αναγκαστική έξωση και τη λήψη μέτρων για τη διατήρησή του,

2.Η με αριθμό 811/26.2.97 επίκαιρη ερώτηση του Βουλευτή της Νέας Δημοκρατίας κ. Βασιλείου Πάππα προς τον Υπουργό Δικαιοσύνης, σχετικά με το πρόσφατο κρούσμα απόδρασης κρατουμένων από τις φυλακές Κασσάνδρας Χαλκιδικής, τη λήψη μέτρων για τη στελέχωσή των με το αναγκαίο προσωπικό κ.λπ.

3.Η με αριθμό 836/3.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς την Υπουργό Ανάπτυξης, σχετικά με το διαγωνισμό πώλησης της Βιομηχανίας Αζωτούχων Λιπασμάτων Α.Ε. (ΑΕΒΑΛ) στην Κοζάνη, τα μέτρα εξυγίανσης και εκσυγχρονισμού της Ελληνικής Λιπασματοβιομηχανίας κ.λπ.

4.Η με αριθμό 832/3.3.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εξωτερικών, σχετικά με την απόφαση του Υπουργείου στέγασης υπηρεσιών της Πρεσβείας μας στο Παρίσι στο "Ελληνικό Σπίτι" των αποδήμων στη Γαλλική Πρωτεύουσα, την ανάκληση της απόφασης κ.λπ.

5. Η με αριθμό 813/26.2.97 επίκαιρη ερώτηση του Βουλευτή του Δημοκρατικού Κοινωνικού Κινήματος κυρίου Ιωάννη Καρακώστα προς τον Υπουργό Γεωργίας, σχετικά με τη λειτουργία του Εθνικού Οργανισμού Καπνού (Ε.Ο.Κ.), την οικονομική του ενίσχυση κ.λπ.

Β.Επίκαιρες Ερωτήσεις Δεύτερου Κύκλου

1. Η με αριθμό 810/26.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Νικολάου Φλώρου προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για τη σύσταση αγοράς ευρωομολόγων.

2.Η με αριθμό 824/28.2.97 επίκαιρη ερώτηση του Βουλευτή της Νέας Δημοκρατίας κ. Αντωνίου Φούσα προς τον Υπουργό Γεωργίας, σχετικά με τις προθέσεις της Κυβέρνησης για την τύχη της γαλακτοβιομηχανίας "ΔΩΔΩΝΗ", τη μεταβίβαση των μετοχών στις Ενώσεις Γεωργικών Συνεταιρισμών κ.λπ.

3.Η με αριθμό 835/3.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Νικολάου Γκατζή προς τον Υπουργό Γεωργίας, σχετικά με τη λήψη των αναγκαίων μέτρων λειτουργίας των Βιομηχανικών Σφαγείων Βόλου, τη διαγραφή των χρεών τους προς την Αγροτική Τράπεζα της Ελλάδος κ.λπ.

4.Η με αριθμό 831/3.3.97 επίκαιρη ερώτηση του Βουλευτή του Συνασπισμού της Αριστεράς και της Πρόοδου κ.Ευάγγελου Αποστόλου προς τον Υπουργό Εθνικής Οικονομίας και Οικονομικών, σχετικά με την ανάκληση της απόφασης του Υπουργείου που αφορά την προμήθεια αφορολόγητων καυσίμων από τους παράκτιους αλιείς.

5.Η με αριθμό 826/28.2.97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Αράπη-Καραγιάννη προς τους Υπουργούς Περιβάλλοντος-Χωροταξίας και Δημοσίων 'Εργων, Ανάπτυξης και Πολιτισμού, σχετικά με τη λήψη μέτρων προστασίας του ιστορικού γεφυριού της Πλάκας στο Νομό 'Αρτας από την κατασκευή του νέου υδροηλεκτρικού φράγματος της Δημόσιας Επιχείρησης Ηλεκτρισμού (ΔΕΗ) στην περιοχή".

Σελίδα 4619 

 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου.

Πρώτη στην ημερήσια διάταξη είναι η με αριθμό 818/27.2.97 Επίκαιρη Ερώτηση του Βουλευτή του Πανελληνίου Σοσιαλιστικού Κινήματος κ. Εμμανουήλ Στρατάκη προς την Υπουργό Ανάπτυξης, σχετικά με τη λήψη των αναγκαίων μέτρων χρηματοδότησης του Ιδρύματος Τεχνολογίας και 'Ερευνας Κρήτης για την υλοποίηση των προγραμμάτων του, τη διαμόρφωση του αναγκαίου θεσμικού και νομικού πλαισίου αξιοποίησης των τεχνολογικών επιτευγμάτων του κ.λπ.

Η Επίκαιρη Ερώτηση εν περιλήψει έχει ως ακολούθως:

"Είναι γνωστό ότι το 'Ιδρυμα Τεχνολογίας και 'Ερευνας Κρήτης αποτελεί ένα από τα σημαντικότερα Ιδρύματα όχι μόνο στη χώρα μας, αλλά και στην Ευρώπη γενικότερα.

Παλαιότερα (περίοδος 1991-1993) κατεβλήθη προσπάθεια μέσα από τη μείωση των κονδυλίων του τακτικού προϋπολογισμού, να υπάρξει συρρίκνωση των δραστηριοτήτων του Ι.Τ.Ε. Ακόμα δε και σήμερα, παρά τις αυξήσεις που έχουν γίνει, ο προϋπολογισμός δεν έχει φθάσει στα προηγούμενα επίπεδα.

Τελευταία γίνεται προσπάθεια και σε επίπεδο Ευρωπαϊκής 'Ενωσης, και μάλιστα με προσβλητικό για τη Χώρα μας τρόπο, να ακυρωθεί η απορρόφηση κονδυλίων και η υλοποίηση προγραμμάτων με διάφορα τεχνάσματα και παράτυπες ενέργειες και παρεμβάσεις της COMMISSION και του Ευρωπαϊκού Ελεγκτικού Συνεδρίου. 

Ερωτάται η κυρία Υπουργός Ανάπτυξης:

α) Τι προτίθεται να πράξει, προκειμένου η αρμόδια Επιτροπή να δώσει άμεσα εντολή να σταματήσει αυτή η προσβλητική για τη Χώρα μας τακτική και μάλιστα για Ιδρύματα μεγάλου κύρους, χωρίς καμία ουσιαστική αιτιολόγηση και χωρίς κανένα στοιχείο, όπως εύκολα αποδεικνύεται.

β) Τι προτίθεται να πράξει, σε σχέση με τη διαμόρφωση του αναγκαίου θεσμικού και νομικού πλαισίου, για την αξιοποίηση των τεχνολογικών επιτευγμάτων".

Ο Υφυπουργός Ανάπτυξης κ.Χρυσοχοϊδης έχει το λόγο για τρία λεπτά να πρωτολογήσει.

ΜΙΧΑΗΛ ΧΡΥΣΟΧΟΙΔΗΣ(Υφυπ. Ανάπτυξης): Κύριε Πρόεδρε, κύριοι συνάδελφοι, το 1996 το 'Ιδρυμα Τεχνολογίας και 'Ερευνας Κρήτης χρηματοδοτήθηκε με πολύ σημαντικά ποσά, παρά τα δημοσιονομικά προβλήματα της Χώρας. Πιο συγκεκριμένα, το 'Ιδρυμα Τεχνολογίας και 'Ερευνας Κρήτης χρηματοδοτήθηκε από τον Κρατικό Προϋπολογισμό, με ένα δισεκατομμύριο διακόσια σαράντα πέντε εκατομμύρια δραχμές και συγχρηματοδότηση της Γενικής Γραμματείας 'Ερευνας Τεχνολογίας στα ανταγωνιστικά προγράμματα, μαζί με την Ευρωπαϊκή 'Ενωση, ποσά τα οποία ανέρχονται σε ένα δισεκατομμύριο τριακόσια τριάντα επτά εκατομμύρια δραχμές, όπως επίσης και από το πρόγραμμα ΕΠΕΚ 2, με το ποσό του ενός δισεκατομμυρίου εκατόν ογδόντα εκατομμυρίων δραχμών.

'Ομως, το Νοέμβριο του 1996, ελεγκτές του Ευρωπαϊκού Ελεγκτικού Συνεδρίου και υπάλληλοι της Τρίτης και Δεκάτης Τρίτης Γενικής Διεύθυνσης της Επιτροπής, πραγματοποίησαν έκτακτο έλεγχο στο 'Ιδρυμα Τεχνολογίας και 'Ερευνας στο Ηράκλειο Κρήτης, κατά τον οποίο ετέθη το θέμα, κατά πόσο τα ερευνητικά κέντρα μπορούν να χρεώνουν δαπάνες για γενικά έξοδα, στις συμβάσεις έργου των ερευνητών, που απασχολούνται σ'αυτά τα ερευνητικά προγράμματα τα οποία εκτελούνται, σε συνεργασία με άλλες χώρες και διατυπώθηκε προβληματισμός, κατά πόσο αυτές οι δαπάνες είναι επιλέξιμες.

Σύμφωνα με την προφορική ως τώρα γνώμη των ελεγκτών, οι δαπάνες αυτές δε θεωρούνται επιλέξιμες. Στη συνέχεια έγινε αναστολή των πληρωμών, για τα συγκεκριμένα έργα, χωρίς, όμως, να δοθεί γραπτή εξήγηση για το λόγο, που την επέβαλε.

Το Υπουργείο Ανάπτυξης ζήτησε από τη Μόνιμη Ελληνική Αντιπροσωπεία στις Βρυξέλλες να διερευνήσει το γεγονός. Ο κ.Βασιλάκης, πρέσβης μας στη Μόνιμη Ελληνική Αντιπροσωπεία, ενημέρωσε το Υπουργείο, από τη συναντησή του με την Διεύθυνση, ότι υπάρχει ήδη σημείωμα του Ελεγκτικού Συνεδρίου της Επιτροπής, προς τη Δεκάτη Τρίτη Γενική Διεύθυνση, να λάβει όλα τα αναγκαία μέτρα προς προστασία των κοινοτικών χρημάτων.

Καταβάλλονται, κύριε Στρατάκη, όλες οι προσπάθειες, για να δοθεί το συντομότερο δυνατό η έκθεση του Ελεγκτικού Συνεδρίου, όπου θα επισημαίνονται οι πιθανές παρατυπίες, που κατά την άποψη των ελεγκτών της Ευρωπαϊκής Επιτροπής, υπάρχουν.

'Ηδη το Υπουργείο επικοινώνησε επανειλημμένα με τη Διεύθυνση και την αρμοδία Επίτροπο και, εφ'όσον λάβουμε σύντομα γνώση της έκθεσης, θα προβούμε στα απαιτούμενα διαβήματα στις υπηρεσίες της Ευρωπαϊκής 'Ενωσης αλλά και την αρμόδια Επίτροπο πάλι ώστε να εξασφαλισθεί ξανά η ροή των κοινοτικών πόρων.

Σ' ό,τι αφορά το δεύτερο ερώτημά σας, τη διαμόρφωση, δηλαδή, του αναγκαίου θεσμικού πλαισίου αλλά και νομικού πλαισίου για την αξιοποίηση των τεχνολογικών επιτευγμάτων, σας γνωρίζω ότι ήδη έχει συγκροτηθεί εδώ και έξι μήνες Επιτροπή από τη Γενική Γραμματεία 'Ερευνας και Τεχνολογίας. Λειτουργεί αυτή η Επιτροπή, ούτως ώστε να αναμορφωθεί η νομοθεσία για την έρευνα και τεχνολογική ανάπτυξη και πιστεύω ότι πολύ σύντομα θα έχουμε τα πορίσματα της Επιτροπής. Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε τον κύριο Υφυπουργό.

Ο ερωτών Βουλευτής κ. Στρατάκης έχει το λόγο για δύο λεπτά για να αναπτύξει την επίκαιρη ερώτηση.

ΕΜΜΑΝΟΥΗΛ ΣΤΡΑΤΑΚΗΣ: Κύριε Πρόεδρε, κυρίες και κύριοι συνάδελφοι, δεν αμφισβήτησα ούτε στην ερώτησή μου το ότι πράγματι τα τελευταία χρόνια ο προϋπολογισμός του Ιδρύματος Τεχνολογίας 'Ερευνας Κρήτης έχει σημαντικά αυξηθεί, παρά το γεγονός ότι κάποια δεδομένη στιγμή στο παρελθόν υπήρξαν τόσες μειώσεις, που οι όποιες αυξήσεις βέβαια σήμερα δεν μπορούν να καλύψουν εκείνη τη διαφορά. Παρ' όλα αυτά, πράγματι υπάρχει μια σημαντική αύξηση που οφείλω και εγώ να την επισημάνω. Αλλά θα ήθελα να παρακαλέσω σ' αυτό το σημείο στους επόμενους προϋπολογισμούς να είναι τόσο γενναιότερη, θα έλεγα, η αύξηση ώστε να φθάσουμε τουλάχιστον στα παλαιά επίπεδα.

' Οσον αφορά για το επίμαχο ζήτημα για το οποίο έκανα την επίκαιρη ερώτηση, θέλω να πω ότι πράγματι υπήρξε η επίσκεψη των εμπειρογνωμόνων , των ελεγκτών του Ευρωπαϊκού Ελεγκτικού Συνεδρίου, δόθηκαν, όμως, οι απαντήσεις εκείνες που έπρεπε να δοθούν από το 'Ιδρυμα 'Ερευνας και Τεχνολογίας και ιδιαίτερα στο επίμαχο σημείο εκείνο που αναφέρεται στη συμπλήρωση των εγγράφων χρόνου απασχόλησης, νομίζω ότι δόθηκε ιδιαίτερη προσοχή και δόθηκε η ανάλογη εξήγηση. Παρ' όλα αυτά, όμως, -αυτό προς γνώση σας- οι αρμόδιες υπηρεσίες λειτούργησαν λίγο παράτυπα, με την έννοια ότι ενημέρωσαν άλλους και όχι το ίδιο το Ιδρυμα, έδωσαν εντολές χωρίς να υπάρχουν οι έγγραφες δικαιολογίες, όπως και εσείς τονίσατε, και είναι ευχάριστο που ο αρμόδιος Υπουργός έχει παρέμβει πράγματι δυναμικά στο να λυθεί αυτό το πρόβλημα που είναι όντως προσβλητικό για τη Χώρα μας.

'Οσον αφορά για το δεύτερο θέμα που θίγω, την ανάπτυξη δηλαδή ενός νομικού και θεσμικού πλαισίου για την αξιοποίηση των επιτευγμάτων της 'Ερευνας και Τεχνολογίας θέλω να παρακαλέσω και να επισημάνω ότι είναι ανάγκη να ολοκληρωθούν οι εργασίες της Επιτροπής, για να διαμορφωθεί τελικά εκείνο το πλαίσιο διότι υπάρχουν πάρα πολύ σοβαρά επιτεύγματα, που είναι, νομίζω, καιρός και ανάγκη επιπλέον να αξιοποιηθούν, να υπάρξουν ενδεχόμενα κίνητρα προς την κατεύθυνση αυτή και η Χώρα μας να έχει εκείνη την υποδομή που είναι αναγκαία ώστε να μπορεί να παρέμβει όχι μόνο σε εθνικό επίπεδο αλλά και στο χώρο της Μεσογείου ευρύτερα. Σας ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Στρατάκη.

Ο κύριος Υπουργός έχει το λόγο για δύο λεπτά να 

Σελίδα 4620 

δευτερολογήσει.

ΜΙΧΑΗΛ ΧΡΥΣΟΧΟΙΔΗΣ(Υφυπ. Ανάπτυξης): Δεν έχω να προσθέσω κάτι.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υφυπουργέ.

Εισερχόμαστε στη δεύτερη της ημερήσιας διάταξης με αριθμό πρωτοκόλλου 821, κατατεθείσα στις 28.2.97, επίκαιρη ερώτηση του Βουλευτή της Νέας Δημοκρατίας κ. Γεωργίου Σαλαγκούδη προς την Υπουργό Ανάπτυξης, σχετικά με δημοσιεύματα του Τύπου αναφερόμενα στις προθέσεις της Δημόσιας Επιχείρησης Ηλεκτρισμού (ΔΕΗ) για την προμήθεια ελικοπτέρου, προκειμένου να χρησιμοποιηθεί για τις μεταφορές της Διοίκησης και των στελεχών της.

Η επίκαιρη ερώτηση έχει ως ακολούθως: "Πληροφορούμαστε από δημοσιεύματα στον οικονομικό Τύπο ότι η Δημοσία Επιχείρηση Ηλεκτρισμού ζητά οικονομικές προσφορές για την προμήθεια ενός ελικοπτέρου έξι-οκτώ ατόμων προκειμένου να το χρησιμοποιήσει για μεταφορές της Διοίκησης και στελεχών, προϋπολογισμού ενός δισεκατομμυρίου δραχμών. Η υποβολή των προσφορών προβλέπεται για τις 26.3.97. Ανάλογη προμήθεια τριών ελικοπτέρων είχε γίνει προ 25ετίας κατά την περίοδο της δικτατορίας για τον ίδιο σκοπό. Η Δημόσια Επιχείρηση Ηλεκτρισμού, όμως, αναγκάστηκε, για να αποφύγει τις δαπάνες λειτουργίας και συντήρησης, να τα παροπλίσει και τελικά να τα δωρήσει. Σήμερα, σε εποχή παρατεταμένης λιτότητας και υπερχρέωσης της Δημόσιας Επιχείρησης Ηλεκτρισμού, η αγορά ελικοπτέρου είναι προκλητική και αλόγιστη σπατάλη πόρων, τη στιγμή μάλιστα που τόσο η Ολυμπιακή, όσο και άλλες ιδιωτικές εταιρείες διαθέτουν ελικόπτερα με ωριαία μίσθωση.

Κατόπιν αυτών, ερωτάται η κυρία Υπουργός: Πρώτον, θα παρέμβει για να αποτρέψει την προκλητική και άστοχη αυτή απόφαση του διοικητικού συμβουλίου της Δημόσιας Επιχείρησης Ηλεκτρισμού; Δεύτερον, θα συστήσει στο διοικητικό συμβούλιο της Δημόσιας Επιχείρησης Ηλεκτρισμού, εν όψει και της δύσκολης γι' αυτήν συγκυρίας που δημιουργείται με την απελευθέρωση της αγοράς ηλεκτρικής ενέργειας να είναι πιο φειδωλή και να αποφεύγει την σπατάλη πόρων, που θα είναι πολύτιμη για τις σκληρές συνθήκες του ανταγωνισμού που την περιμένουν με την κατάργιση του μονοπωλίου της;"

Ο Υφυπουργός Ανάπτυξης κ. Χρυσοχοϊδης έχει το λόγο για τρία λεπτά να πρωτολογήσει.

Ορίστε, κύριε Υφυπουργέ.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, ένα από τα βασικά χαρακτηριστικά της Δημόσιας Επιχείρισης Ηλεκτρισμού είναι η διασπορά των εγκαταστάσεων και των εργοταξίων σε όλη την έκταση της ηπειρωτικής και της νησιωτικής Ελλάδας. Σε πολλές δε περιπτώσεις γίνονται πολύ μεγάλα έργα σε δύσβατες και δυσπρόσιτες περιοχές, όπως ξέρετε.

Αναγνωρίζεται διεθνώς από πλείστες όσες επιχειρήσεις και μάλιστα όχι του μεγέθους της ΔΕΗ, (πολύ σημαντικά μικρότερου μεγέθους επιχειρήσεις), ότι η άμεση πρόσβαση στα έργα και σε κάθε σημείο του δικτύου, για επίβλεψη, ταχεία μεταφορά προσωπικού και κρίσιμων εξαρτημάτων προς αντιμετώπιση βλαβών, έκτακτων περιστατικών επειγουσών συντηρήσεων και για παροχή βοήθειας, εξασφαλίζεται σήμερα με τη διάθεση σύγχρονων εναέριων μέσων και ειδικότερα κατάλληλων ελικοπτέρων. Σύμφωνα με τις προδιαγραφές της διακήρυξης, που έγινε στο βασικό εξοπλισμό του ελικοπτέρου, περιλαμβάνεται μεταξύ των άλλων και η πιστοποιημένη πρόβλεψη για το τοποθέτηση γάντζου για μεταφορά εξοπλισμού, καθώς επίσης φορίου για μεταφορά ασθενών.

Με τον τρόπο αυτό αποκτά πλέον η ΔΕΗ μια μονάδα ταχείας επέμβασης, ενώ παράλληλα, στα πλαίσια του κοινωνικού της ρόλου, θα συνεισφέρει και στην κάλυψη των αναγκών του ευρύτερου κοινωνικού συνόλου.

Πρέπει να επισημάνουμε εδώ ότι, όχι μόνο οι μεγάλες επιχειρήσεις του μεγέθους και της επενδυτικής δραστηριότητας της ΔΕΗ και της διασποράς της μεγάλης που έχει η ΔΕΗ, αλλά και μικρότερες σήμερα ιδιωτικές επιχειρήσεις και τεχνικές εταιρείες, χρησιμοποιούν ιδιόκτητα ελικόπτερα ή μικρά αεροσκάφη, προκειμένου να εξυπηρετήσουν τους σκοπούς τους εδώ και πάρα πολλά χρόνια.

Η απόφαση για την αγορά του ελικοπτέρου ελήφθη στη ΔΕΗ από το αρμόδιο συλλογικό όργανο, το οποίο ενέκρινε και τη σκοπιμότητα της αγοράς του ελικοπτέρου, προκειμένου να καλυφθούν οι ανάγκες της επιχείρισης, όπως και την προκήρυξη του ανοικτού διαγωνισμού και την έγκριση των τεχνικών προδιαγραφών για την υλοποίηση της προμήθειας.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σαλαγκούδης έχει το λόγο για δύο λεπτά να αναπτύξει την επίκαιρη ερώτηση.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, η ερώτησή μας έχει σαν σκοπό βέβαια να επισημάνει το μεμονωμένο αυτό θέμα, αλλά κυρίως να καταδείξει αυτήν τη στιγμή, ότι οι διοικήσεις των κρατικών επιχειρήσεων λειτουργούν σε μια κρίσιμη εποχή, χωρίς πραγματικά να σκέπτονται ότι πρέπει με πολύ μεγάλη φειδώ σ'αυτήν την περίοδο λιτότητας, σ'αυτήν την περίοδο που ο λαός μας στερείται τόσα πολλά, να καταφεύγουν σε λύσεις οι οποίες είναι πολυδάπανες, ενώ έχουν άλλες λύσεις με τις οποίες μπορούν να λύσουν τα προβλήματά τους.

Η ΔΕΗ, αυτήν τη στιγμή έχει μια προγραμματική συμφωνία τριετή υπογεγραμμένη μάλιστα το 1996, δηλαδή, πέρσι, με την οποία, με μια ιδιωτική εταιρεία, καλύπτει τις ανάγκες της για τις μεταφορές, για τον καθαρισμό των μονωτήρων, αλλά και παροχή υπηρεσιών μεταξύ των οποίων και η μεταφορά του προσωπικού.

Παράλληλα, θα ήθελα να πώ, ότι η δαπάνη αυτή της ΔΕΗ είναι υπερβολική και κυρίως η χρήση της είναι πάρα πολύ μεγάλη σε σχέση με τις ανάγκες της.

Η προκήρυξη μιλάει για ένα ελικόπτερο που θα της χρειαστεί για τριακόσιες ώρες ετησίως. Κάνοντας έναν υπολογισμό, βλέπουμε ότι από την Ολυμπιακή Αεροπορία θα μπορούσε η ΔΕΗ να χρησιμοποιήσει ελικόπτερα όποτε τα θέλει και μάλιστα ελικόπτερα για δυσμενείς καιρικές συνθήκες, πληρώνοντας διακόσιες εξήντα χιλιάδες δραχμές την ώρα. Ενώ, αγοράζοντας αυτό το ελικόπτερο, ας πούμε με τρεις χειριστές, με τρεις μηχανικούς που αναφέρει η διακήρυξη, οι τρεις χειριστές θα κοστίζουν στη ΔΕΗ τριάντα έξι εκατομμύρια. Οι τρεις μηχανικοί θα κοστίζουν τριάντα εκατομμύρια. Η συντήρηση, τα ανταλλακτικά και τα αποθέματα, θα στοιχίζουν σαράντα πέντε εκατομμύρια. Η ασφάλιση σαράντα εκατομμύρια. Το κόστος κεφαλαίου για την απόσβεση εκατόν τριάντα εκατομμύρια δραχμές, τα καύσιμα δεκαέξι εκατομμύρια.

Βγάζουμε ένα σύνολο κόστους της ΔΕΗ διακόσια ενενήντα επτά εκατομμύρια. Δηλαδή, με άλλα λόγια, θα κοστίσει για τις τριακόσιες ώρες που χρειάζεται ετησίως αυτό το ελικόπτερο στη ΔΕΗ ένα εκατομμύριo την ώρα, ενώ θα μπορούσε να πληρώνει μόνο διακόσιες εξήντα χιλιάδες την ώρα σε μια άλλη, πάλι κρατική επιχείριση, την Ολυμπιακή Αεροπορία.

Και όμως, παρ' όλα αυτά, η ΔΕΗ προβαίνει σ' αυτήν την αγορά.

Βεβαίως, ο κ. Χρυσοχοϊδης δεν είναι καθ' ύλην αρμόδιος Υφυπουργός. Είναι συλλογική βέβαια η ευθύνη της Κυβέρνησης. Θα έπρεπε όμως να έρθει η κυρία Υπουργός εδώ, για να μας δώσει ευθείες απαντήσεις. Και νομίζω ότι πρέπει να παρέμβει, για να αποτρέψει αυτήν την αγορά, στην οποία οδηγείται η ΔΕΗ, σε μια κρίσιμη γι' αυτήν περίοδο, που απελευθερώνεται η αγορά ενέργειας και θα χρειαστεί αυτούς τους πόρους, για να τους διοχετεύσει σε κατάλληλες επενδύσεις, για να ενισχύσει την ανταγωνιστικότητά της και να μην καταφεύγει σ' αυτόν τον εύκολο δρόμο της αύξησης συνεχώς των τιμολογίων, για να καλύπτουμε τέτοιες άσκοπες δαπάνες, σπατάλες προκλητικές, όπως αυτή η αγορά του ελικοπτέρου.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, προφανώς η Διοίκηση της ΔΕΗ προέβη στη διακήρυξη και την προμήθεια, στη συνέχεια, αυτού του ελικοπτέρου, μετά 

Σελίδα 4621 

από μελέτη σκοπιμότητας, που έκαναν οι υπηρεσίες της.

Το δεύτερο, το οποίο θέλω να τονίσω και να επαναλάβω, είναι ότι η ΔΕΗ έχει ένα τεράστιο επενδυτικό πρόγραμμα και σε έργα και σε προμήθειες. 'Ολα αυτά είναι διασκορπισμένα απ' άκρο σε άκρο της Χώρας. Είναι γνωστός και ο κοινωνικός ρόλος, που ασκεί σήμερα η Δημόσια Επιχείρηση Ηλεκτρισμού -και σήμερα βρίσκεται σε μια πολύ κρίσιμη καμπή η επιχείρηση- και έχει χρέος να παρέχει φθηνή και άφθονη ενέργεια σε όλη τη Χώρα. Και ακόμη, αυτά τα χρόνια τώρα, να παίξει ένα πάρα πολύ κρίσιμο ρόλο και γενικότερα να συμβάλει στην ενεργειακή πολιτική της Χώρας, στα πλαίσια της βαλκανικής μας πολιτικής.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.

Τρίτη στην ημερήσια διάταξη επίκαιρη ερώτηση είναι η με αριθμό 833/3.3.97 του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Γεωργίας, σχετικά με τις προθέσεις της Κυβέρνησης για ιδιωτικοποίηση της συνεταιριστικής γαλακτοβιομηχανίας "ΔΩΔΩΝΗ", τη μεταβίβαση των μετοχών στις Ενώσεις Αγροτικών Συνεταιρισμών κ.λπ.

Η επίκαιρη ερώτηση σε περίληψη έχει ως ακολούθως:

"Την ιδιωτικοποίηση της συνεταιριστικής γαλακτοβιομηχανίας "ΔΩΔΩΝΗ" μεθοδεύει η Κυβέρνηση. Και η Αγροτική Τράπεζα, υλοποιώντας τις κυβερνητικές μεθοδεύσεις, σχεδιάζει το ξεπούλημα των 2/3 από το 60% των μετοχών της επιχείρησης που διαθέτει, ορίζοντας μάλιστα μια υπέρογκη τιμή ανά μετοχή.

Το ζήτημα είναι πως η όλη μεθόδευση προβλέπει υποχρεωτική αύξηση του μετοχικού κεφαλαίου και υποχρεωτική μεταβίβαση του 25%-30% των μετοχών σε μεμονωμένους εισκομιστές γάλακτος. Με δυο λόγια, η ιδιωτικοποίηση της "ΔΩΔΩΝΗΣ" προωθείται με όλα τα μέσα.

Ερωτάται ο κύριος Υπουργός, ποια είναι τα μέτρα, που πρόκειται να πάρει η Κυβέρνηση και πότε, ώστε:

Να σταματήσουν οι μεθοδεύσεις ξεπουλήματος της "ΔΩΔΩΝΗΣ".

Να μεταβιβαστεί στις Ενώσεις Αγροτικών Συνεταιρισμών το σύνολο των μετοχών της Αγροτικής Τράπεζας στην πραγματική τους αξία.

Να δοθούν προνομιακά κίνητρα, δάνεια και επιδοτήσεις στις Ενώσεις Αγροτικών Συνεταιρισμών, για να μπορέσουν να αγοράσουν τις μετοχές."

Ο κ. Γερανίδης, Υφυπουργός Γεωργίας, έχει το λόγο για τρία λεπτά για να πρωτολογήσει.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Κύριε Πρόεδρε, αγαπητοί συνάδελφοι, πριν απαντήσω ευθέως στα ερωτήματα του κυρίου συναδέλφου, θα ήθελα να πω ότι η ερώτησή σας στη διατύπωση είναι αντιφατική. 'Η η μετοχή είναι πολύ ακριβή ή ξεπουλιέται. Και τα δύο δεν μπορεί να συμβαίνουν. Πρέπει να καταλήξετε κάποτε. Γιατί καμιά φορά ο αντιπολιτευτικός λόγος φτάνει σε ένα σημείο τέτοιο, ακατανόητο.

Δεν κατάλαβα ποτέ τον όρο της ιδιωτικοποίησης. Γιατί βάζουμε έναν τίτλο, γύρω από τον οποίο στήνουμε ένα μύθο. Εδώ συμφωνεί το σύνολο σχεδόν των δυνάμεων, το σύνολο των φορέων, των αγροτικών, των συνεταιριστικών απανταχού στην 'Ηπειρο, η "ΔΩΔΩΝΗ" σταδιακά ή ευθέως -αυτό να το δούμε, τα βήματα να τα δούμε- να περάσει στο συνεταιριστικό κίνημα. Αυτή είναι η όλη "μεθόδευση", για την οποία μας καταγγέλλετε.

Η πρόθεση και της ΑΤΕ και της Κυβέρνησης είναι να αποχωρήσει η ΑΤΕ με βήματα σταδιακά και εξ ολοκλήρου από τη "ΔΩΔΩΝΗ" και να περιέλθει αυτή στους κύριους φορείς της, που είναι οι δευτεροβάθμιες οργανώσεις, που είναι ήδη μέτοχοι. Και παραπέρα, να προβούν οι ίδιοι σε αύξηση του μετοχικού κεφαλαίου και να δώσουν μετοχές και σε πρωτοβάθμιες οργανώσεις των γαλακτοπαραγωγών, των κτηνοτρόφων.

Αυτή είναι η τελική θέση, όπως διαμορφώθηκε σε δύο διαδοχικές συσκέψεις, όπου στη μία νομίζω ότι συμμετείχατε και εσείς.

'Αρα, δεν υπάρχει καμία μεθόδευση. Υπάρχει μία συζήτηση πάνω σε συγκεκριμένα σημεία. Η "ΔΩΔΩΝΗ" είναι μία σοβαρή επιχείρηση, όχι μόνο για την 'Ηπειρο, αλλά γενικότερα για την κτηνοτροφία στην Ελλάδα, με ένα πολύ μεγάλο όνομα και στο εσωτερικό και διεθνώς και συνεπώς, τα βήματα πρέπει να είναι έτσι συντονισμένα και κατοχυρομένα ώστε να μη διαταράξουν τη λειτουργία αυτής της σοβαρής επιχείρησης.

Πράγματι όλη η διαδικασία κινείται και κάτω από τη θέληση του συνεταιριστικού κινήματος. Υπάρχουν ακόμη κάποιες λεπτομέρειες που πρέπει να διευκρινιστούν. Αλλά σε κάθε περίπτωση η δική μας πολιτική βούληση ως Κυβέρνηση είναι αυτή, να περιέλθει 100%. Οι ίδιες οι συνεταιριστικές οργανώσεις ζήτησαν να μη φύγει απότομα η ΑΤΕ. Να παραμείνει με ένα 20%, μετά από ένα ή δύο χρόνια αύξησης του μετοχικού κεφαλαίου, να περιέλθει στο 10% και στο επόμενο βήμα να απέλθει εντελώς. 'Αρα, είναι μία διαδικασία διάφανη, ξεκάθαρη, με ξεκάθαρους πολιτικούς στόχους, που κατευθύνει αυτήν την επιχείρηση στα φυσικά χέρια, που δεν είναι άλλα απ' αυτά των ενώσεων και των ίδιων των παραγωγών.

Πράγματι υπάρχει μία συζήτηση και καταλήγουμε στο ότι η αρχική απόφαση που ήταν να αγοραστεί το 25%, να κατέβει στο 20% και οι δόσεις από τέσσερις να γίνουν πέντε. Και αν κάποια ένωση έχει προβλήματα στον τρόπο που θα αγοράσει τις μετοχές, να υπάρχει μία διευκόλυνση και από την ΑΤΕ προς την κατεύθυνση αυτή ώστε να μπορεί να ανταποκριθεί σ' αυτό το ζήτημα. 'Ολα τα άλλα έχουν κλείσει σε ένα πακέτο συμφωνιών και μεταξύ των ενώσεων, αλλά και ως προς τα βήματα και ως προς τη διαδικασία.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γερανίδη.

Ο κ. Τασούλας έχει το λόγο για δύο λεπτά να αναπτύξει την ερώτησή του.

ΑΠΟΣΤΟΛΟΣ ΤΑΣΟΥΛΑΣ: Καμία αντίφαση δεν υπάρχει και ακούστε πώς έχει το πράγμα. Κατ' αρχήν, η "ΔΩΔΩΝΗ" είναι πράγματι μία αξιόλογη εταιρεία.

Σχετικά με την αξία της -η οποία καθορίστηκε στις τέσσερις χιλιάδες οκτακόσιες η κάθε μετοχή, ασχέτως αν συμφώνησαν ή όχι οι ενώσεις- όταν έχουμε εκτίμηση των ορκωτών λογιστών ότι είναι στις δύο χιλιάδες τριακόσιες η αξία της μετοχής, να μην ανοίξουμε το θέμα. Από πού και ως πού χρειάζεται δηλαδή τα κίνητρα, που δόθηκαν κατά καιρούς για την ανάπτυξη της περιοχής, να τα καρπώνεται η Αγροτική Τράπεζα; Αυτό είναι ένα δεύτερο ζήτημα. 'Αρα, πρέπει να πάει στις ενώσεις με χαμηλότερη τιμή.

Χαίρομαι όταν μιλάτε για το 25%-30% μετά την αύξηση του μετοχικού κεφαλαίου, αλλά να ξεκαθαρίσετε ότι δεν αφορά μεμονωμένους κτηνοτρόφους και εισκομιστές γάλακτος. Να το πείτε και να είναι έτσι, να συμφωνήσουμε και εμείς. Αλλά στην ανακοίνωση που κάνατε μιλάτε για μεμονωμένους εισκομιστές γάλακτος. Αυτή είναι η κριτική μας, την οποία κάνουμε απέναντι στο Υπουργείο. Θα ήθελα επομένως, να το διευκρινίσετε. 

Θα ήθελα εδώ να σχολιάσω ότι αυτοί οι εισκομιστές γάλακτος δεν πρέπει να περιμένουν πολλά πράγματα. Θέλετε να αυξηθεί το μετοχικό κεφάλαιο, να πάρετε απ' αυτούς ένα δισεκατομμύριο μέσω των μετοχών και από εκεί και πέρα θα συγκεντρωθούν αυτές οι μετοχές -είναι γνωστά πώς γίνονται αυτά- στα χέρια ενός, δύο ή τριών μεγαλομετόχων, οι οποίοι θα καθορίζουν την τύχη της επιχείρησης. Οι ίδιοι, όχι μόνο δε θα παίρνουν μερίσματα -τι να πάρουν, πέντε ή δέκα χιλιάδες το χρόνο;- αλλά θα πιέζουν μήπως και είναι χαμηλότερη η τιμή του γάλακτος για να τους βγει μεγαλύτερο μέρισμα. Πονηρή είναι η όλη ιστορία.

'Αρα, να μας πείτε εδώ ότι μεταβιβάζετε το σύνολο των μετοχών, έστω και σταδιακά, όπως λέτε, αλλά στις ενώσεις των συνεταιρισμών. Επίσης, να δούμε την πραγματική αξία της "ΔΩΔΩΝΗΣ", η οποία είναι υψηλή και δε θα τα βγάλουν πέρα οι ενώσεις. Και τέλος, αν χρειαστεί ενίσχυση, να είναι με όρους που μπορούν να εξυπηρετηθούν αυτές οι ενώσεις. Να μην είναι 19% ή 20% το επιτόκιο στα δάνεια. 'Αλλωστε η τράπεζα παίρνει ενάμισι με δύο δισεκατομμύρια από τόκους 

Σελίδα 4622 

από τη "ΔΩΔΩΝΗ" ετησίως για τα κεφάλαια τα οποία τους δανείζει. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Τασούλα.

Ο κ. Γερανίδης έχει το λόγο για δύο λεπτά να δευτερολογήσει.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Κύριε Πρόεδρε, χαίρομαι που στην ουσία συμφωνούμε. Πολλές φορές οι πολιτικές αναγκαιότητες των Κομμάτων μας οδηγούν σε πομπώδεις τίτλους οι οποίοι δεν αποδίδουν την πραγματικότητα. 'Ετσι είναι πράγματι.

Το ζήτημα, του να φθάσουν οι μετοχές απευθείας στους ίδιους τους εισκομιστές, μας απασχόλησε πολύ σοβαρά.

Πρώτα απ'όλα υπάρχουν κάποια προβλήματα. 'Οταν θα κάνει συνέλευση αυτή η εταιρεία, θα μαζευτούν τριάντα, σαράντα χιλιάδες κτηνοτρόφοι της Ηπείρου σε ένα σημείο; Υπάρχουν και πρακτικά προβλήματα, χώρια που υπάρχει και κίνδυνος, σταδιακά με την αλλαγή των φυσικών προσώπων, ένα μικρό τμήμα των μετοχών να περιέλθει σε κάποιους ιδιώτες. Γι'αυτό και εμείς οδηγηθήκαμε στην άποψη ότι η αύξηση του κεφαλαίου πρέπει να γίνει μέσα από τους πρωτοβάθμιους συνεταιρισμούς, ώστε να υπάρχει μια διασφάλιση ότι αυτή η επιχείρηση θα είναι υπό τον πλήρη έλεγχο των ενώσεων και των πρωτοβαθμίων οργανώσεων.

Σε σχέση με το ζήτημα της μετοχής, η ίδια η εταιρεία και οι μέτοχοι, δηλαδή και οι ενώσεις, καθόρισαν μια διαδικασία με οκτώ μεθόδους και πήραν ακριβώς τη μέση τιμή. Είναι μια διαδικασία που έγινε αποδεκτή από το σύνολο των μετόχων, άρα και από τις ενώσεις -αυτό μας ενδιαφέρει εμάς- και η τιμή αυτή έγινε αποδεκτή.

Ως προς το ζήτημα της διευκόλυνσης των ενώσεων, και εμείς ως πολιτική ηγεσία λέμε να είναι κάθε φορά με το χαμηλότερο δυνατό επιτόκιο. Είναι μια κατεύθυνση που θα διευκολύνει κάθε φορά τις ενώσεις να παίζουν τον κυρίαρχο ρόλο τους ως μέτοχοι και ως κύριοι χρήστες αυτού του προϊόντος, που είναι τόσο καθοριστικό για την οικονομία στην 'Ηπειρο και γενικότερα, στην Ελλάδα. Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Κύριοι συνάδελφοι, θα παρακαλούσα το Σώμα με ομόφωνη απόφασή του να δεχθεί την πρόταξη της ερώτησης του κ.Λέοντα Αυδή προς τον κ.Ανθόπουλο, γιατί ο κύριος Υφυπουργός έχει μια επείγουσα εργασία και θέλει να φύγει.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ(Παναγιώτης Σγουρίδης): Η Βουλή ενέκρινε την πρόταξη της επίκαιρης ερωτήσεως του κ.Λέοντα Αυδή προς τον κύριο Υπουργό Εθνικής Παιδείας και Θρησκευμάτων.

Προτάσσεται, λοιπόν, για συζήτηση η τρίτη στην ημερήσια διάταξη επίκαιρη ερώτηση δευτέρου κύκλου με αριθμό 834/3-3-97 του Βουλευτή του Κομμουνιστικού Κόμματος Ελλάδος κ.Λεωνίδα (Λέοντα) Αυδή προς τον Υπουργό Εθνικής Παιδείας και Θρησκευμάτων, σχετικά με την υλοποίηση των δεσμεύσεων της Κυβέρνησης για την επίλυση των προβλημάτων που αντιμετωπίζουν οι μαθητές του Ειδικού Γυμνασίου-Λυκείου Ηλιούπολης για άτομα με ειδικές ανάγκες.

Η επίκαιρη ερώτηση του κ. Αυδή έχει ως ακολούθως:

"Δεν έχουν περάσει πολλές μέρες από τη διεξαγωγή του Συνεδρίου των ατόμων με ειδικές ανάγκες όπου πολλά ακούστηκαν, τόσο από τον Πρωθυπουργό, όσο και από διάφορους κυβερνητικούς παράγοντες, για το ενδιαφέρον και τη μέριμνα της Κυβέρνησης για τα άτομα αυτά. 

Οι μαθητές του Ειδικού Γυμνασίου-Λυκείου Ηλιούπολης με τη συμπαράσταση των γονιών τους απέχουν από τα μαθήματα από τις 20-1-97 διεκδικώντας την υλοποίηση των υποσχέσεων που είχε δώσει ο κύριος Υπουργός στις 3-12-96 και οι οποίες μέχρι σήμερα δεν έχουν γίνει πράξη.

Τα κύρια ζητήματα που τους απασχολούν και ζητούν την άμεση αντιμετώπισή τους είναι: 

Να προσληφθούν βοηθοί και άλλο αναγκαίο προσωπικό για τη φροντίδα των μαθητών τις ώρες λειτουργίας του σχολείου, ώστε να αλλάξει η σημερινή κατάσταση που έχει σαν αποτέλεσμα την εξουθένωση των οικογενειών, αφού είναι αναγκασμένοι να βρίσκονται δίπλα στα παιδιά και μέσα στο σχολείο.

Να προσληφθούν οδηγοί και συνοδοί για τα τρία ειδικά αυτοκίνητα, ώστε να μη δαπανώνται εκατομμύρια για μισθωμένα πούλμαν.

Να υλοποιηθούν οι δεσμεύσεις των υπευθύνων του ΟΣΚ, που από το 1993 έχουν υποσχεθεί ότι θα κινήσουν τις νόμιμες διαδικασίες για την ολοκλήρωση των εργασιών του σχολικού κτιρίου και τη μεταστέγαση του 1ου Παιδικού Σταθμού που στεγάζεται ακόμα στο κτίριο.

Ερωτάται ο κύριος Υπουργός τι μέτρα προτίθεται να πάρει για την άμεση λύση των παραπάνω προβλημάτων, αποδεικνύοντας και έμπρακτα το ενδιαφέρον της Κυβέρνησης".

Ο Υφυπουργός Εθνικής Παιδείας και Θρησκευμάτων ο κ. Ανθόπουλος έχει το λόγο για τρία λεπτά να πρωτολογήσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, θα ήθελα να κάνω μια γενική αναφορά στο θέμα της Ειδικής Αγωγής, αλλά με πολύ λίγες λέξεις.

Βρισκόμαστε σε μια ευτυχή συγκυρία: Το θέμα είχε απασχολήσει και την προηγούμενη πολιτική ηγεσία του Υπουργείου Παιδείας, έχει ήδη εκπονηθεί και είναι περίπου έτοιμο ένα νομοσχέδιο που αφορά στην Ειδική Αγωγή. 'Ετσι, αντιμετωπίζονται πολλά προβλήματα και όχι μόνο, γιατί αλλάζει και η φιλοσοφία της αντιμετώπισης του ευαίσθητου αυτού τομέα της Ειδικής Αγωγής.

Στα πλαίσια, λοιπόν, του νέου νομοσχεδίου υπάρχουν πάρα πολλές προβλέψεις, που αναφέρονται και στην πρόσληψη βοηθητικού και άλλου επιστημονικού προσωπικού.

Επίσης, υπάρχει μία άλλη ευτυχής συγκυρία. Στα πλαίσια του Κοινοτικού Πλαισίου Στήριξης προβλέπεται το κονδύλιο των τεσσάρων δισεκατομμυρίων δραχμών, με το οποίο θα χρηματοδοτηθούν κάποια προγράμματα που θα συμβάλουν αποτελεσματικά και ταχύτατα στην ποιοτική αναβάθμιση αυτού του ειδικού τομέα της Παιδείας.

Τώρα, για τα ειδικότερα ερωτήματα, τα οποία εμπεριέχονται στην επίκαιρη ερώτηση, έχω να πω τα εξής: Πρώτα απ'όλα για την αποφυγή σπατάλης χρημάτων, για μίσθωση ιδιωτικών λεωφορείων, το Υπουργείο Παιδείας προκειμένου να δώσει μία λύση, που έχει σχέση όχι μόνο με την οικονομική αντίληψη, αλλά σχέση με την ασφαλέστερη και αξιοπρεπέστερη μετακίνηση αυτών των παιδιών με κινητικά και άλλα προβλήματα, προέβη στην αγορά ειδικών αυτοκινήτων με σύγχρονες προδιαγραφές.

'Οσον αφορά στο θέμα της νομοθετικής ρύθμισης για τις θέσεις οδηγών και συνοδηγών,αυτό θα το εξασφαλίσουμε με την ψήφιση του νομοσχεδίου, που πρόκειται να έρθει σύντομα στη Βουλή.

Για την προσωρινή κάλυψη των αναγκών του Ειδικού Γυμνασίου-Λυκείου Ηλιούπολης, στο οποίο αναφέρηκε ο κ. Αυδής, διατέθηκαν πρόσφατα από το Υπουργείο Παιδείας δύο οδηγοί, ενώ δύο άλλοι οδηγοί έχουν διατεθεί στο όμοιο σχολείο του Δήμου Ιλίου (των Νέων Λιοσίων) και αυτό με μία αρκετά κοπιώδη διαδικασία, γιατί τους έχουμε αποσπάσει από την ΕΑΣ Αθηνών.

Σας δίνουμε επίσης την πληροφορία ότι με πράξη του Υπουργικού Συμβουλίου έχει ήδη εγκριθεί η πρόσληψη με σύμβαση εργασίας ιδιωτικού δικαίου ορισμένου χρόνου (οκτώ μηνών), πέντε οδηγών και πέντε συνοδηγών για τις ανάγκες των ειδικών σχολείων Ηλιούπολης και Ιλίου (Νέων Λιοσίων) και θα επακολουθήσει προβλεπόμενη διαδικασία η οποία βέβαια χρειάζεται περίπου τέσσερις με πέντε μήνες για να ολοκληρωθεί.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Το Υπουργείο Παιδείας με έγγραφό του προς το Γενικό Λογιστήριο του Κράτους στις 20.12.96 ζήτησε και πέτυχε τη μεταφορά πίστωσης δεκαπέντε εκατομμυρίων δραχμών στην περιφερειακή διοίκηση Δυτικής Αττικής, για την επιχορήγηση των δύο ειδικών Λυκείων Ηλιούπολης και Ιλίου και του Κέντρου 

Σελίδα 4623 

Εκπαίδευσης και Αποκατάστασης Τυφλών Καλλιθέας.

Θα συνεχίσω στη δευτερολογία μου, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Ανθόπουλε.

Ο κ. Αυδής έχει το λόγο για ν'αναπτύξει για δύο λεπτά την επίκαιρη ερώτηση.

ΛΕΩΝΙΔΑΣ ΑΥΔΗΣ: Εγώ χαίρομαι για την εξαγγελία του κυρίου Υπουργού, ότι σχεδιάζεται η λήψη γενικότερων μέτρων και η αντιμετώπιση δαπανών από το Κοινοτικό Πρόγραμμα Στήριξης. Φοβάμαι, όμως, ότι είναι λίγο ανεπαρκείς οι εξηγήσεις και οι απαντήσεις, ως προς το ειδικό θέμα του Λυκείου της Ηλιούπολης. Δεν μπορούν ν'αντιμετωπιστούν τα ζητήματα συμψηφιστικά για τα δύο Λύκεια, η ερώτησή μου αφορά το ένα. Ξέρω ότι έχουν αποσπαστεί από την ΕΑΣ οι οδηγοί. Εμένα με ανησυχεί και το γεγονός ότι στην ΕΑΣ υπάρχει έλλειψη οδηγών απ'ό,τι ξέρω, αλλά και το γεγονός ότι η απόσπαση συνεπάγεται μία μείωση αποδοχών της τάξης των εκατόν πενήντα χιλιάδων δραχμών το μήνα, και φοβάμαι ότι πολύ γρήγορα θα φύγουν αυτοί οι δύο οδηγοί.

Εν πάση περιπτώσει, δεν καλύπτεται ο αναγκαίος αριθμός. Επίσης, δεν καλύπτεται ο αναγκαίος αριθμός συνοδηγών. Η διαδικασία των τεσσάρων μηνών πιθανόν να είναι συνήθης, πιθανόν να μην υπερβαίνει τους συνήθεις ρυθμούς κινήσεως του Δημοσίου. Αλλά, υπολείπεται των αναγκών. Οι γονείς έχουν περιέλθει σε αδιέξοδο, γιατί δεν μπορούν να φροντίσουν οι ίδιοι τα παιδιά τους, επειδή είναι εργαζόμενοι.

Θα ήθελα να σκεφθεί η Κυβέρνηση τη λύση του δανεισμού υπηρεσιών, της απόσπασης. Υπάρχει κάποιο ειδικό νομοθέτημα, που προβλέπει αποσπάσεις και δανεισμούς υπηρεσιών από τον ευρύτερο δημόσιο τομέα. Και δε νομίζω ότι υπάρχει υπεραπασχόληση στις εργασίες του δημόσιου τομέα, και έτσι θα μπορούσε να αντιμετωπιστεί το θέμα.

Κατά τα άλλα, φοβάμαι ότι είναι λίγο γραφειοκρατική αυτή η αντιμετώπιση, γιατί βάλαμε μπροστά τις διαδικασίες. Είναι επείγον και άμεσο το ζήτημα. Είναι παιδιά, τα οποία δεν μπορούν να μετακινηθούν μόνα τους.

Επίσης, δεν υπάρχει καμία απάντηση για τη μεταστέγαση του Παιδικού Σταθμού, ώστε να συνεχιστούν αυτές οι εργασίες ολοκλήρωσης του Λυκείου. Αλλά είπε ο κύριος Υπουργός ότι θα συνεχίσει. Και εγώ θα αναμένω, αν και δε θα έχω τη δυνατότητα απάντησης, τον κύριο Υπουργό ν'απαντήσει, με την επισήμανση από τώρα ότι το θέμα επείγει και δεν μπορεί να καθυστερεί επί πολύ η λύση. Πρέπει να βρεθούν και μέτρα έστω και εκ των ενόντων αντιμετώπισης. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς, κύριε Αυδή.

Ο κύριος Υφυπουργός έχει το λόγο για δύο λεπτά για να δευτερολογήσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, δε θα ήθελα να εξάρω τις ιδιαίτερες προσπάθειες που κατέβαλε το Υπουργείο Παιδείας για να εξεύρει τελικά, έστω και με το σύστημα της απόσπασης τέσσερις οδηγούς. Φαίνεται ότι υπάρχει μεγάλη έλλειψη οδηγών. Είναι γεγονός ότι τελικά τα καταφέραμε. Είναι μια προσωρινή απόσπαση για δύο μήνες, αν δεν κάνω λάθος. Οπωσδήποτε αν υπάρξει αυτή η διαφορά την οποία επισημάνατε ως προς τις αποδοχές τους, θα είμαστε υποχρεωμένοι -γι'αυτό να είστε βέβαιος, κύριε συνάδελφε- ότι θα την καλύψουμε από κάποιο κονδύλιο του Υπουργείου Παιδείας. Εφ'όσον έγινε η απόσπαση δε θα κολλήσουμε σε μια χρηματική διαφορά στη μισθοδοσία.

Σχετικά με το άλλο θέμα που θίξατε για τη μεταστέγαση του Παιδικού Σταθμού, θα ήθελα να σας εγχειρίσω την έγγραφη απάντηση του Οργανισμού Σχολικών Κτιρίων. Υπήρξε μια εμπλοκή νομικού αλλά και κοινωνικού χαρακτήρα. Νομικού όσον αφορά την απαλοτρίωση και κάποιες άλλες διαδικασίες και κοινωνικού, διότι εκρίθη ότι δεν έπρεπε να κινηθεί μία νομική διαδικασία έξωσης, υποχρεωτικής μεταστέγασης του Παιδικού Σταθμού πριν εξασφαλιστεί το πού θα πάει. Εξασφαλίστηκε τελικά πού θα πάει και νομίζω ότι βρισκόμαστε πλέον στην τελική φάση για την ολοκλήρωση αυτού του σχολικού κτιρίου, διότι η ανάθεση της εργολαβίας είχε ξεκινήσει προ καιρού. Επομένως, δε θα υπάρξει άλλη παράταση αυτού του προβλήματος. Η επίλυση είναι επί θύραις.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, θα ήθελα και εγώ να σας ανακοινώσω ότι υπάρχει επιστολή του Γενικού Γραμματέα του Υπουργείου Υγείας και Πρόνοιας, κ. Αποσκίτη, ώστε να βρεθεί τρόπος να μπορούν άτομα με ειδικές ανάγκες να παρακολουθούν τις συνεδριάσεις της Βουλής από τα θεωρεία των δημοσίων υπαλλήλων. Πιστεύω ότι μπορεί να γίνει αυτή η διαμόρφωση για να μπορούν τα άτομα αυτά να παρακολουθούν συνεδριάσεις της Βουλής.

Τέταρτη στην ημερήσια διάταξη επίκαιρη ερώτηση πρώτου κύκλου είναι η με αριθμό 829/3.3.97 του Βουλευτού του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων προστασίας των εργαζομένων στη Βιομηχανία "ΜΗΧΑΝΙΚΗ Α.Ε." στην Εύβοια.

Η επίκαιρη ερώτηση του κ. Αποστόλου έχει ως εξής: 

"Κύριο γνώρισμα του Νομού Ευβοίας είναι η ανεργία και η υποαπασχόληση. Παρ' ό,τι η ανεργία έχει ξεπεράσει το 25% του ενεργού πληθυσμού, φαίνεται ότι πάλι ένα νέο κύμα απολύσεων απειλεί το νομό. Την αρχή σε αυτήν την καταστροφική διαδικασία θέλει να κάνει η "ΜΗΧΑΝΙΚΗ Α.Ε." με το αίτημα που σας έχει υποβάλλει για έγκριση απόλυσης των εργαζομένων.

Αξίζει να σημειωθεί, ότι η παραπάνω εταιρία αγόρασε το 1994 στην εξευτελιστική τιμή των τριών δισεκατομμυρίων επτακοσίων εκατομμυρίων τις εγκαταστάσεις στη Χαλκίδα της προβληματικής πρώην "ΤΣΑΟΥΣΟΓΛΟΥ", όταν η αξία των παγίων των πρώτων υλών και των ετοίμων προϊόντων σύμφωνα με μετρειοπαθείς υπολογισμούς ξεπερνούσε τα δέκα δισεκατομμύρια.

Επειδή υπάρχουν πληροφορίες ότι η απειλή ή και η πραγματοποίηση των απολύσεων αποτελεί μέσο πίεσης για την ανάληψη συγκεκριμένου δημόσιου έργου.

Ερωτάται ο κύριος Υπουργός: 

Τι μέτρα προτίθεται να λάβει για την προστασία του δικαιώματος εργασίας των εργαζομένων στη "ΜΗΧΑΝΙΚΗ Α.Ε."."

Ο κύριος Υφυπουργός Εργασίας έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριοι συνάδελφοι, είναι η δεύτερη φορά που απαντώ στην ίδια ερώτηση. Θα επαναλάβω απλά αυτά που είπα και την πρώτη φορά, δηλαδή ότι δεν πρόκειται να ικανοποιηθεί αίτημα για ομαδική απόλυση στη "ΜΗΧΑΝΙΚΗ Α.Ε.", το οποίο εξ άλλου δεν έχει υποβληθεί από την εταιρία.'Εχουμε συζητήσει και με την εταιρία και με τους εργαζόμενους. Παρακολουθούμε από πολύ κοντά την υπόθεση. Θα τηρηθεί απόλυτα η εργατική νομοθεσία και θα γίνει οιαδήποτε προσπάθεια εμπίπτει στις δυνατότητες του Υπουργείου Εργασίας -ήδη κλιμακώνεται- προκειμένου να εξευρεθεί κοινά αποδεκτή λύση μέσω του διαλόγου.'Οσο μας αφορά, θα κάνουμε χρήση όλων των μέτρων τα οποία μας δίδει ο νόμος, μεταξύ των οποίων είναι και η μη έγκριση διαδικασίας ομαδικών απολύσεων, προκειμένου να προστατέψουμε τους εργαζόμενους σ'αυτή την εταιρεία.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, γνωρίζω ότι έχει υποβληθεί πάλι η ερώτηση, μόνο που τα δεδομένα έχουν αλλάξει. Και ξέρετε από πότε άλλαξαν; Από το μεσημέρι που είδατε τους εργαζόμενους. 'Οταν πήγαν στο εργοστάσιο τους περίμενε η μεγάλη έκπληξη -την οποία καταθέτω στα Πρακτικά- η πρόσκληση της εταιρείας για ομαδικές απολύσεις σαράντα πέντε εργαζομένων, που τους καλεί την Παρασκευή 7-2-97 με βάση τη διαδικασία του ν. 1387/83 να συμφωνήσουν για μαζικές απολύσεις. 

(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά την προαναφερθείσα πρόσκληση, η οποία βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Σελίδα 4624 

 

Συνεπώς τα δεδομένα έχουν αλλάξει.

Κύριε Υπουργέ, πραγματικά η Εύβοια έχει φοβερό πρόβλημα, όπως και σεις γνωρίζετε, ανεργίας και υποαπασχόλησης. Κι εκεί που τρέχουμε όλοι και αγωνιζόμαστε για να διατηρήσουμε τις θέσεις εργασίας που υπάρχουν, τώρα τρέχουμε και για θέσεις οι οποίες, εκτός των άλλων, είναι και διασφαλισμένες με βάση συμβάσεις που έχουν γίνει, μεταξύ τραπεζών δημοσίου ενδιαφέροντος και εργοδοτών.

Και σεις γνωρίζετε και όλος ο κόσμος γνωρίζει για τη "ΜΗΧΑΝΙΚΗ Α.Ε.", όταν αγοράσθηκαν οι εγκαταστάσεις του Τσαούσογλου, ότι υπήρχε μέσα στη σύμβαση ο απαράβατος όρος, ότι μέχρι τουλάχιστον την εξόφληση του τιμήματος, δε θα γίνουν απολύσεις. 'Ολοι οι εργαζόμενοι θα απασχολούνται και μάλιστα θα γίνουν και επενδύσεις.

Θα σας πω και κάτι άλλο που έχει συμβεί. Μετά την κατακύρωση της σχετικής σύμβασης η "ΜΗΧΑΝΙΚΗ Α.Ε." πώλησε ένα μεγάλο μέρος του εξοπλισμού ως σκραμπ στην Αίγυπτο, εξοπλισμός ο οποίος σήμερα λειτουργεί εκεί, ενώ με βάση τη σύμβαση δεν έπρεπε να πωληθεί.

Κύριε Υπουργέ, οι συγκεκριμένοι εργαζόμενοι αποτελούν, όπως γνωρίζετε, το φάρο του συνδικαλιστικού κινήματος στην Εύβοια. Επί δύο χρόνια αγωνίσθηκαν και κράτησαν αυτή την εταιρεία σε κατάσταση λειτουργίας. Δεν είναι δυνατόν να ανεχθούν τη διακοπή των εργασιών για δεύτερη φορά. Επειδή αυτή η συγκεκριμένη εταιρεία αποτελεί τον πρωτοστάτη για ομαδικές απολύσεις, που φημολογείται ότι θα ακολουθήσουν και από άλλες εταιρείες, σας λέω εδώ πως στην Εύβοια θα υπάρξει αντίδραση δυναμική και αυτή τη φορά μπορεί να έχει και μετωπικό χαρακτήρα.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά να δευτερολογήσει.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε συνάδελφε, ήμουν πολύ σαφής και νομίζω ότι έπρεπε να είχατε καλυφθεί. Το αν οι εργαζόμενοι αντιδράσουν, είναι αναφαίρετο δικαίωμά τους. Δεν είναι δουλειά του Υπουργείου Εργασίας να ελέγξει τα θέματα των επενδύσεων της σύμβασης. Δουλειά του Υπουργείου Εργασίας ήταν να ελέγξει το θέμα των προβλεπομένων θέσεων εργασίας από τη σύμβαση πώλησης. Το ελέγξαμε. Εκατό εργαζόμενοι ήταν η υποχρέωση του εργοδότη, να παραμείνουν στην επιχείρηση, παρέλαβε εκατόν εξήντα. 'Αρα υποχρέωση να τους κρατήσει όλους από τη σύμβαση πώλησης από την Εθνική προς αυτόν δεν είχε. Είναι φυσικό ότι θα ζήταγε ομαδικές απολύσεις, που, όμως, δε θα δοθεί έγκριση, διότι το Υπουργείο Εργασίας εκτιμά, από την έρευνα που έχουμε κάνει, ότι η επιχείρηση αυτή μπορεί να σταθεί στα πόδια της και να προχωρήσει.

Κατόπιν τούτου, νομίζω ότι την πρόταση του Υπουργείου Εργασίας, η οποία έχει δοθεί και προς την εργοδοσία και προς τους εργαζομένους, τη βλέπουν με συμπάθεια, για ένα ανοιχτό τραπέζι διαλόγου, για την εξεύρεση κοινά αποδεκτής λύσης και είναι όσο ποτέ επίκαιρη. Αν η εργοδοσία επιμείνει, από κει και πέρα και οι εργαζόμενοι μπορούν να ασκήσουν το δικαίωμα που τους δίνει ο νόμος.

Αυτά ήθελα να σας πω και να σας τονίσω ότι παρακολουθώ από πολύ κοντά την υπόθεση. 'Ισως η επανάλειψη των ερωτήσεων δεν έχει τίποτα να προσθέσει. Εξάλλου έχω ενημερώσει την Εθνική Αντιπροσωπεία και στην πρώτη ερώτηση που είχε γίνει.

Θα ήθελα, όμως, με την ευκαιρία που έχω λίγο χρόνο, να τονίσω ότι ο κ. Αποστόλου, ενώ είχαμε συνεννοηθεί την προηγούμενη Δευτέρα να μη γίνει η ερώτηση για την περίπτωση της "ΔΑΒΙΕ Α.Ε.", δεν ενημέρωσε τον Προεδρεύοντα κ. Κρητικό, με αποτέλεσμα να δημιουργηθούν κάποιες εντυπώσεις σε βάρος μου στα Πρακτικά, που θα παρακαλούσα, δια της γνωστής διαδικασίας, να ανακαλέσετε.

ΠΡΟΕΔΡΕΥΩΝ (Παναγιώτης Σγουρίδης): Εγώ ήμουν Προεδρεύων...

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Ο κ. Κρητικός αναφέρεται στα Πρακτικά ως Προεδρεύων.

ΠΡΟΕΔΡΕΥΩΝ (Παναγιώτης Σγουρίδης): Δεν είναι για την ίδια ερώτηση;

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): 'Οχι, είναι άλλη ερώτηση, που είχα συνεννοηθεί με τον κ. Αποστόλου να μη γίνει, πράγμα που δεν αναφέρθηκε.

Δε με καλύψατε, κύριε Αποστόλου, και έχω δικαιολογημένο παράπονο.

ΕΥΑΓΓΕΛΟΣ ΑΠΟΣΤΟΛΟΥ: Δε μίλησα καθόλου για σας...

ΠΡΟΕΔΡΕΥΩΝ (Παναγιώτης Σγουρίδης): Καλώς.

Πέμπτη στην ημερήσια διάταξη είναι η με αριθμό 817/26-2-97 επίκαιρη ερώτηση πρώτου κύκλου του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Εθνικής Οικονομίας, Οικονομικών και Γεωργίας, σχετικά με τη λήψη των αναγκαίων μέτρων για τη διατήρηση του παλαιού καθεστώτος προμήθειας πετρελαίου από τους παράκτιους αλιείς.

Η επίκαιρη ερώτηση σε περίληψη έχει ως εξής:

"Η απόφαση της Κυβέρνησης να καταργήσει την ατέλεια των καυσίμων κίνησης των αλιευτικών σκαφών, οδηγεί στη χρεοκοπία χιλιάδες οικογένειες παράκτιων αλιέων.

Επειδή αποτελεί τουλάχιστον πρόκληση η δυσβάστακτη οικονομική επιβάρυνση μιας ακόμη χειμαζόμενης κατηγορίας εργαζομένων, τη στιγμή μάλιστα που η Κυβέρνηση χαρίζει στην κυριολεξία δισεκατομμύρια δρχ. στους μεγαλοφειλέτες του Δημοσίου.

Ερωτώνται οι κύριοι Υπουργοί:

Εάν θα ικανοποιήσουν το δίκαιο αίτημα των παράκτιων αλιέων για διατήρηση του παλαιού καθεστώτος προμήθειας πετρελαίου, προκειμένου να λύσουν τον αποκλεισμό των λιμανιών της Θεσσαλονίκης και άλλων περιοχών".

Ο κ. Δρυς έχει το λόγο για τρία λεπτά για να αναπτύξει την επίκαιρη ερώτηση.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, θα μπορούσα να απαντήσω στο συνάδελφο κ. Ρόκο, ότι η ερώτησή του έχει μειωμένο εκτός ενδιαφέρον, αφού έχει ήδη απαντηθεί.

ΕΥΑΓΓΕΛΟΣ ΑΠΟΣΤΟΛΟΥ: Αυτό είναι θέμα Βουλής.

ΓΕΩΡΓΙΟΣ ΔΡΥΣ (Υφυπ. Οικονομικών): 'Ομως κύριε Ρόκο, δε συμβουλευτήκατε τις υπηρεσίες του Υπουργείου Οικονομικών, ούτε βέβαια τους ίδιους τους αλιείς. Δεν ξέρω πού βρήκατε αυτά τα οποία αναφέρατε στην ερώτησή σας. Το Υπουργείο Οικονομικών δεν έχει διακόψει το καθεστώς παροχής πετρελαίου στους αλιείς, με συμψηφισμό.

Σας ενημερώνω δε, για να καταλάβετε το μέγεθος της απόστασης που υπάρχει ανάμεσα στην πληροφόρηση που εσείς έχετε από την ορθή πληροφόρηση, ότι δύο εταιρείες πετρελαιοειδών η "ΑΡΓΩ" και η "ΕΛΙΝΟΙΛ", συνεχίζουν να παρέχουν πετρέλαιο στους αλιείς με τη διαδικασία του συμψηφισμού.

Πρέπει επίσης να γνωρίζετε, ότι οι εταιρείας πετρελαιοειδών, από το καλοκαίρι που πέρασε, είχαν ενημερώσει το Υπουργείο Οικονομικών, ότι δεν επιθυμούν να συμμετέχουν στη διαδικασία του συμψηφισμού. Και αυτό, διότι θεωρούνται συνυπεύθυνες, σε πράξεις λαθρεμπορίας πετρελαίου. 'Εχουν ήδη παραπεμθεί στη Δικαιοσύνη πρατήρια καυσίμων, τελωνειακοί υπάλληλοι και άλλοι αναμειγνυόμενοι στο κύκλωμα παροχής αλιευτικού πετρελαίου.

Το Υπουργείο Οικονομικών πίεζε προς την κατεύθυνση να συνεχίσουν οι εταιρείες τη διανομή με το καθεστώς του συμψηφισμού και έπαιρνε δίμηνες παρατάσεις, ώσπου φτάσαμε στην 31η Ιανουαρίου, όπου ο Σύνδεσμος Εμπορίας Εταιρειών Πετρελαιοειδών -όχι όλες οι εταιρείες- διέκοψε τη συμμετοχή του στη διαδικασία συμψηφισμού. Το Υπουργείο Οικονομικών για να βοηθήσει τους αλιείς, έπρεπε να βρει μία νέα διαδικασία, για εκείνα τα μέρη της Ελλάδας που οι αλιείς μας δεν μπορούν να πάρουν πετρέλαιο με τη διαδικασία του συμφηφισμού. Απεφάσισε, λοιπόν, να αγοράζουν οι αλιείς το πετρέλαιο με την κανονική τιμή και στη συνέχεια το Υπουργείο Οικονομικών να επιστρέφει σε αυτούς τον ειδικό φόρο κατανάλωσης (Ε.Φ.Κ.). Το φόρο αυτό θα επιστρέφει εντός ολίγων ημερών το Υπουργείο Οικονομικών στους αλιείς.

Σελίδα 4625 

 

Δε χρειάζεται να σας ενημερώσω ότι τα καύσιμα των αλιέων δεν επιβαρύνονται με Φ.Π.Α., διότι το πετρέλαιο ναυτιλίας είναι απαλλασσόμενο από το Φ.Π.Α..

Επομένως, σε συνεργασία και διάλογο που είχαμε με την Πανελλήνια Ομοσπονδία Αλιέων και την 'Ενωση Βενζινοπωλών Ελλάδος, συμφωνήσαμε σε μια κοινά αποδεκτή διαδικασία, ώστε εκεί που οι αλιείς δεν μπορούν να πάρουν πετρέλαιο ναυτιλίας, δηλαδή μαύρο αφορολόγητο πετρέλαιο, το Υπουργείο Οικονομικών, να τους επιστρέφει τον ειδικό φόρο κατανάλωσης εντός ολίγων ημερών και σε καμία περίπτωση το χρονικό διάστημα επιστροφής να μην υπερβαίνει τις τριάντα ημέρες.

Αυτά και ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Δρυ.

Ο κ. Ρόκος έχει το λόγο για δύο λεπτά για να αναπτύξει την επίκαιρη ερώτηση.

ΓΕΩΡΓΙΟΣ ΡΟΚΟΣ: Κύριε Πρόεδρε, υπάρχει μομφή στην απάντηση του κυρίου Υπουργού. 

Ακούστε, κύριε Υπουργέ, δε θέλουμε να σας κουράζουμε. Δεν είναι εκεί το ζήτημα. Και αν μέχρι τώρα έχετε κληθεί να απαντήσετε τρεις φορές, σημαίνει ότι εσείς έχετε αφήσει απληροφόρητους όλους τους συλλόγους, οι οποίοι καθημερινά βομβαρδίζουν εμάς τους ίδιους, οι οποίοι, ανταποκρινόμενοι στην αγωνία τους, κάνουμε ερωτήσεις σε σας.

'Ετσι, λοιπόν, έγιναν τρεις ερωτήσεις προς συζήτηση. 'Ομως, το ζήτημα δεν έχει κλείσει και δεν έχει κλείσει για τον εξής λόγο:

Κατ' αρχήν, εσείς πρέπει και οφείλετε να απαντήσετε, γιατί τόσο εύκολα μέσα σ' αυτό το παζάρι που κάνετε με τις εταιρείες πετρελαιοειδών δε βρήκατε μία άκρη υπέρ των αλιευτικών συλλόγων ψαράδων κ.λπ. Και αναγκάζονται αυτοί οι άνθρωποι να πηγαίνουν να αγοράζουν, πληρώνοντας εξ ολοκλήρου το ποσό, εκατό τόσες δραχμές το λίτρο, του πετρελαίου και να τα επιστρέφετε -λέτε εσείς- εντός ολίγων ημερών. Το "ολίγων ημερών" είναι πραγματικά αυτό με το οποίο παζαρέψατε ημέρες στη Θεσσαλονίκη. Είπατε εντός ενός μηνός, εγώ είμαι σίγουρος ότι δε θα τα καταφέρετε λόγω της ίδιας της γραφειοκρατίας που υπάρχει. Αυτό ταυτόχρονα τι σημαίνει; Σημαίνει ότι επί ένα μήνα αυτοί οι άνθρωποι θα πρέπει να προμηθεύονται, πληρώνοντας όλο το κεφάλαιο και δεν μπορούν.

Δεν είναι τυχαίο ότι εγώ έχω αυτήν τη στιγμή στα χέρια μου, με πρόσφατες ημερομηνίες, έγγραφα διαμαρτυρίας από τη Μυτιλήνη -25 Φεβρουαρίου προς εσάς, έχει φθάσει και έχει κοινοποιηθεί- από το Εργατικό Κέντρο Κυκλάδων -επίσης 25 Φεβρουαρίου- που σας αναφέρει και σας εκφράζει την αγωνία τους, διότι αυτοί οι άνθρωποι δεν μπορούν να πληρώσουν τώρα όλο το ποσό για να το επιστρέψετε εσείς αργότερα, δεν έχουν τις οικονομικές δυνατότητες αυτοί οι άνθρωποι. Γνωρίζετε πόσο δύσκολα περνάνε και πόσες άλλες δυσκολίες έχει αυτός ο κλάδος, κάτι το οποίο θα το συζητήσουμε άλλη φορά. Και βεβαίως απ' αυτούς τους ίδιους τους λόγους βομβαρδιζόμαστε καθημερινά και για άλλα αιτήματα και μάλιστα τα περισσότερα έρχονται από τα δύσκολα νησιά, από τις περιοχές αυτές που πλήττονται από ανεργία και με δυσκολία αντιμετωπίζουν τη σωρεία των άλλων προβλημάτων που έχουν.

Ψάξτε από τώρα, πριν έρθετε σε σύγκρουση και στη Θεσσαλονίκη και στη Μηχανιώνα -το έχουμε συζητήσει εμείς- με τους ανθρώπους, οι οποίοι ξέρουν από τώρα ότι δε θα τους επιστραφεί εμπρόθεσμα το υπόλοιπο του ποσού και δε θα έχουν τη δυνατότητα τον επόμενο μήνα να αγοράσουν πετρέλαιο, γιατί θα έχουν πληρώσει το τριπλάσιο από το προηγούμενο και να ανταποκριθούν με αυτόν τον τρόπο για να συνεχίσουν το επάγγελμά τους. Υπάρχει πραγματική δυσκολία, βρείτε έναν άλλον τρόπο.

Εν τοιαύτη περιπτώσει, νομίζω -γιατί έχω και εγώ στα χέρια μου το έγγραφο του συνδέσμου εταιρειών, της εταιρείας πετρελαιοειδών, το τελικό, στις 24 Δεκεμβρίου, που σας λέω ότι δε θα συνεχίσει να παραδίδει- πως έχετε και εσείς σαν Υπουργείο Οικονομικών κάποια όπλα στα χέρια σας, για να μπορέσετε να τα αξιοποιήσετε στη διαπραγμάτευση.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, προσπάθησα να βοηθήσω το συνάδελφο τον κ. Ρόκο, αλλά φαίνεται ότι δεν πρόσεξε επαρκώς την απάντησή μου.

Κύριε Ρόκο, με τους ψαράδες, σας ενημέρωσα ότι κάναμε ένα διάλογο παρατεταμένο, σε μία προσπάθεια να βρούμε λύση στο πρόβλημα. Σας ενημερώνω ότι παρά την προσπάθειά μας, καμία άλλη λύση δεν προτάθηκε.

Θα ήθελα να σας παρακαλέσω, αν εσείς ή το Κόμμα σας έχετε να μας προτείνετε άλλη πρόταση καλύτερη απ' αυτήν την οποία έκανε το Υπουργείο Οικονομικών, να μας την προτείνετε και σας βεβαιώνω ότι την αποδεχόμεθα εκ των προτέρων. Την περιμένουμε.

Επίσης αναφέρατε: "Το παζάρι που κάνατε με τις εταιρείες". Κύριε Ρόκο, δεν έχω καμία σχέση με τα παζάρια.

Σας διαβεβαιώ ότι το Υπουργείο Οικονομικών έχει δεσμευθεί με την Πανελλήνια Ομοσπονδία των Ψαράδων, ότι εντός τριάντα ημερών το αργότερο, θα επιστρέφει στους ψαράδες μας τον Ειδικό Φόρο Κατανάλωσης. Η πρόσθετη δαπάνη, κύριοι συνάδελφοι, είναι μόνο για την πρώτη αγορά, διότι σ' ένα μήνα, τα χρήματα του Ειδικού Φόρου Κατανάλωσης που έδωσε ο ψαράς την πρώτη φορά, θα του έχουν επιστραφεί. Επομένως δεν πρόκειται για μια διαρκή δαπάνη, κύριε Ρόκο, αλλά για μια δαπάνη που γίνεται μόνο μία φορά.

Κύριε Ρόκο, ένας ψαράς που δεν έχει χρήματα να αγοράσει έναν τόνο πετρέλαιο, που καταναλώνει κατά μέσο όρο το μήνα, μπορεί να δανειστεί από μια τράπεζα εκατό χιλιάδες δραχμές με ένα μέσο επιτόκιο της τάξεως του ενάμισι ή δύο τοις εκατό το μήνα. Ο δανεισμός αυτός θα κοστίσει τελικά δύο χιλιάδες δραχμές στον αλιέα.

Δε νομίζω ότι είναι πολύ μεγάλη αυτή η επιβάρυνση, που να πρέπει τελικά γι' αυτό ν' αλλάξουμε το σύστημα.

ΠΡΟΕΔΡΕΥΩΝ (Παναγιώτης Σγουρίδης): Πρέπει να είστε ικανοποιημένος, κύριε Υπουργέ, σας άφησα με άνεση να εξηγήσετε το θέμα.

ΓΕΩΡΓΙΟΣ ΔΡΥΣ (Υφυπ. Οικονομικών): Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Επίκαιρες Ερωτήσεις δευτέρου κύκλου:

Σύμφωνα με το άρθρο 131 παρ. 4 του Κανονισμού, η πρώτη επίκαιρη ερώτηση και η τέταρτη επίκαιρη ερώτηση, που είναι του αυτού περιεχομένου, θα συζητηθούν μαζί. 

Η πρώτη στην ημερήσια διάταξη είναι η με αριθμό πρωτοκόλλου 828, κατατεθείσα στις 3-3-97, επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Γεωργίου Αδαμόπουλου προς τους Υπουργούς Ανάπτυξης και Γεωργίας, σχετικά με τα προβλήματα που αντιμετωπίζουν οι μηλοπαραγωγοί της επαρχίας Αγιάς του Νομού Λάρισας λόγω της υπερπαραγωγής και της χαμηλής τιμής, τη λήψη μέτρων για την απαγόρευση εισαγωγών μήλων από τρίτες χώρες κ.λπ. και η τέταρτη στην ημερήσια διάταξη είναι η με αριθμό πρωτοκόλλου 830, κατατεθείσα στις 3-3-97, επίκαιρη ερώτηση της Βουλευτού του Συνασπισμού της Αριστεράς και της Προόδου κας Αδριανής Λουλέ προς τον Υπουργό Γεωργίας, σχετικά με τα προβλήματα που αντιμετωπίζουν οι μηλοπαραγωγοί της επαρχίας Αγιάς του Νομού Λάρισας λόγω της υπερπαραγωγής και της χαμηλής τιμής, τη λήψη μέτρων για τη διάθεση των μήλων κ.λπ.

Οι επίκαιρες ερωτήσεις είναι οι ακόλουθες. Η πρώτη εν περιλήψει έχει ως εξής: "Η επαρχία Αγιάς του Νομού Λάρισας είναι μια περιοχή που ασχολείται με την καλλιέργεια της μηλιάς σε ποσοστό 90% της όλης παραγωγής. Φέτος αντιμετωπίζει έντονο πρόβλημα, τόσο με τη διάθεση της παραγωγής -λόγω υπερπαραγωγής κατά 50% πάνω από την αντίστοιχη περσινή-όσο και με την τιμή.

Δεδομένου ότι τα χρονικά περιθώρια στενεύουν, επειδή μένει λιγότερο από τέσσερις μήνες μέχρι την εποχή που θα παραχθούν άλλα προϊόντα, που θα αντικαταστήσουν το μήλο στην αγορά, οι παραγωγοί ανησυχούν και είναι σφοδρά

Σελίδα 4626 

απογοητεύμενοι.

Ερωτώνται οι Υπουργοί:

1. Θα εμποδιστούν οι μεγαλοεισαγωγείς να κάνουν αθρόα εισαγωγή μήλων παραβιάζοντας ειδικές συμφωνίες της Πολιτείας αλλά και της Ευρωπαϊκής Ενωσης ;

2. Θα μπλοκαριστούν οι εισαγωγές μήλων από την Τουρκία, όπως έγινε με την πατάτα;

3. Θα γίνει αυστηρός έλεγχος στους χονδρεμπόρους και τους λιανοπωλητές, ώστε να αναγράφουν την ποιότητα, την ποικιλία και κυρίως την προέλευση του προϊόντος;

4. Θα παραταθεί η χρονική περίοδος του καθεστώτος της απόσυρσης κατά ένα μήνα για να μπορέσει να γίνει αποσυμφόρηση της πλεονάζουσας ποσότητας και να καλυφθούν ορισμένα έξοδα των παραγωγών;

Η επίκαιρη ερώτηση της κα Λουλέ είναι η ακόλουθη :

"Η εμπορία του μήλου αντιμετωπίζει ιδιαίτερο πρόβλημα για τη φετινή χρονιά, κατά την οποία υπήρξε υπερπαραγωγή.

Ιδιαίτερα στην επαρχία Αγιάς, οι αδιάθετες ποσότητες εντός των ψυγείων ανέρχονται κατ' εκτίμηση σε τρεις χιλιάδες τόνους περίπου. Ποσότητα υπερβολικά υψηλή, δεδομένου ότι πλησιάζουμε στο τέλος της εμπορικής περιόδου και ιδιαίτερα για τα κόκκινα μήλα. Η υπερπροσφορά της παραχθείσας ποσότητας σε συνδυασμό με τη μειωμένη ζήτηση και κατανάλωση, τη μείωση των εξαγωγικών επιδοτήσεων , τη δραστική μείωση κοινωνικής απόσυρσης, δημιουργούν την εικόνα ότι μεγάλες ποσότητες θα οδηγηθούν στις χωματερές, τουλάχιστον για τις αναγνωρισμένες ομάδες παραγωγών.

Οι μηλοπαραγωγοί της περιοχής βρίσκονται σε ιδιαιτέρα δυσχερή θέση.

Ερωτάται ο κύριος Υπουργός Γεωργίας.

1. Τι μέτρα προτίθεται να λάβει η Κυβέρνηση για την αντιμετώπιση του οξύτατου προβλήματος για τις αδιάθετες ποσότητες της μηλοπαραγωγής.

2. Τι προτείνει μεσομακροπρόθεσμα για την μηλοκαλλιέργεια μέσω των αναδιαρθρώσεων και τη δημιουργία υποδομών για τη βελτίωση της ανταγωνιστικότητας του ελληνικού μήλου;

3.Ποια εθνική πολιτική υπάρχει από το Υπουργείο για προγράμματα σύνδεσης των ερευνητικών κέντρων με τις ομάδες παραγωγών για αλλαγή ξεπερασμένων από την αγορά ποικιλιών με νέες ποικιλίες σύμφωνα με τη ζήτηση της κατανάλωσης, ώστε να περιοριστούν τα εισαγόμενα ανταγωνιστικά προϊόντα τρίτων χωρών.

4. Ποια εθνική πολιτική υπάρχει για τον προγραμματισμό ανάπτυξης των οπωροκηπευτικών μέσω δράσεως χυμοποίησης, τυποποίησης και ενίσχυσης των δικτύων διανομής που προσανατολίζονται στην ευρωπαϊκή αγορά ;

Ο κύριος Υφυπουργός Γεωργίας κ. Σωτηρλής έχει το λόγο να απαντήσει για έξι λεπτά στις δύο επίκαιρες ερωτήσεις.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κυρίες και κύριοι συνάδελφοι οι μηλοπαραγωγοί της Αγιάς σήμερα έχουν την τιμητική τους. Οι δύο συνάδελφοι Βουλευτές με τις επίκαιρες ερωτήσεις τους αναδεικνύουν το θέμα και οι λέξεις που έχουν χρησιμοποιήσει αναδεικνύουν πράγματι το υπαρκτό πρόβλημα στην περιοχή, γιατί υπάρχει υπερπροσφορά, υπάρχει υπερπαραγωγή, άρα υπάρχει κάποιο πρόβλημα, το οποίο εδώ και πολύ καιρό απασχολεί το Υπουργείο Γεωργίας.

Θα προσπαθήσω, επειδή είναι πολλά τα ερωτήματα, να δώσω μία απάντηση σε κάθε ένα από αυτά.

Κατ' αρχήν όσον αφορά την πρώτη ερώτηση, η διακίνηση των κοινοτικών μήλων στην κοινοτική αγορά, είναι ελεύθερη. Για τις εισαγωγές μήλων, προέλευσης τρίτων χωρών, υπάρχει κοινοτικό καθεστώς προστασίας και βεβαίως πέρα από αυτό υπάρχει η δυνατότητα στο Υπουργείο Γεωργίας, να παρεμβαίνει με τους δικούς του ελέγχους, με φυτό υγειονομικούς ελέγχους κ.α., δημιουργώντας ασπίδα προστασίας της ελληνικής αγροτικής παραγωγής. Και σωστά αναφέρεσθε στην πολιτική μας, όσον αφορά την πατάτα, που χάρη στους ελέγχους. 

Βοηθήστε τους παραγωγούς.

Για το μήλα, μέχρι στιγμής, επειδή πέρα από όλα τα άλλα είναι αναγκαία η έκδοση πιστοποιητικού εισαγωγής από αρμόδια υπηρεσία του Υπουργείου Γεωργίας, δεν έχουν καταγραφεί εισαγωγές από τρίτες χώρες.

Εκτός από αυτά, όπως εσείς το είπατε, υπάρχει υπερπαραγωγή. 'Ετσι, λοιπόν, το ελληνικό μήλο είναι ανταγωνιστικό, στην ελληνική αγορά και φαίνεται ότι αυτήν τη στιγμή αυτοπροστατεύεται, λόγω ακριβώς της χαμηλής τιμής προσφορά του στον καταναλωτή.

'Ενα άλλο ερώτημά σας, κύριε συνάδελφε, αναφέρεται στην ανάγκη παράτασης του χρόνου απόσυρσης. Το έχουμε δει σαν Υπουργείο Γεωργίας, εξετάζουμε τη σκοπιμότητα και θα δούμε μέχρι το τέλος του Ιουνίου, θα κρίνουμε και θα σας ενημερώσουμε σχετικά. Και εφόσον υπάρχουν αδιάθετες ποσότητες μήλων, θα προχωρήσουμε σ' αυτή την κατεύθυνση της παράτασης του χρόνου απόσυρσης.

Το τρίτο ερώτημά σας είναι ένα βασικό ερωτημα και αφορά τους ελέγχους. Θέλω να δηλώσω στο Σώμα και να ενημερώσω και εσάς, κύριοι συνάδελφοι, ότι όσον αφορά τα μήλα, ανήκουν στην κατηγορία εκείνων των ειδών που ελέγχονται για είσπραξη υπερβολικού κέρδους από τους εμπόρους διακινητές. Υπάρχει η αγορανομική διάταξη, 14/89, η οποία έχει τροποποιηθεί με τη 16/72. Επομένως, προς αυτήν την κατεύθυνση για τις τιμές για την ποικιλία και για την προέλευση της παραγωγής υπάρχουν γνωστές αγορανομικές διατάξεις, σε όλα τα επίπεδα είτε στο λιανεμπόριο είτε στους χονδρέμπορους. Στους χονδρέμπορους μάλιστα ισχύει το νομοθετικό διάταγμα 136/46, περί αγορανανομικού κώδικα, οι οποίες αγορανομικές διατάξεις είναι αυστηρές και προβλέπουν σε περίπτωση παραβάσεων, τιμωρίες -φυλάκιση και χρηματική ποινή- αρκετά τσουχτερές και πολλές φορές αρκετοί από αυτούς διαμαρτύρονται στο Υπουργείο Γεωργίας και στο Υπουργείο Εμπορίου για αυστηρή εφαρμογή των μέτρων που προβλέπονται από την νομοθεσία.

Είναι, όμως, υποχρεωτικό και νομίζουμε ότι πρέπει να προστατεύσουμε σ' αυτήν την περίπτωση τον 'Ελληνα παραγωγό, αλλά και τον καταναλωτή.

'Ερχομαι τώρα στα ερωτήματα της κυρίας συναδέλφου και θέλω να δηλώσω από την αρχή, ότι από πολύ καιρό έχουμε πάρει σειρά μέτρων ακριβώς γιατί διαπιστώθηκαν δυσκολίες τόσο στις συνεταιριστικές οργανώσεις, όσο και σε όλους τους εξαγωγικούς φορείς και επιχειρήσεις στην προσπάθειά τους να εξαχθούν μήλα προς τις τρίτες χώρες προς τις χώρες της ΚΑΕ. Και είναι γεγονότα που τα ξέρετε και λόγω της χαμηλής αγοραστικής ικανότητος των χωρών αυτών, αλλά και άλλων προβλημάτων, υπάρχει πρόβλημα των εξαγωγών της Χώρας μας. 

Προκειμένου να μπορέσουμε να κρατήσουμε αυτές τις αγορές, έχουμε πάρει σειρά από μέτρα με τη χορήγηση εξαγωγικών πιστώσεων, τη βελτίωση των υποδομών, τη βελτίωση των μεταφορικών δικτύων-και πιστεύω να σας είναι γνωστή η εγκύκλιος που έστειλε ο ΟΣΕ για τον τρόπο μεταφοράς πλέον προϊόντων προς όλες τις χώρες της Βαλκανικής αλλά και άλλες χώρες, την -προπαγάνδιση του προϊόντος, την ανάδειξη της ποιότητας των προϊόντων μας με στόχο να πετύχουμε περισσότερες εξαγωγές μήλου προς τρίτες χώρες κύρια προς τις χώρες της ΚΑΕ.

Βεβαίως έχουμε τη λεγόμενη απόσυρση την οποία αποφεύγουμε. Υπάρχουν ακόμη τρεις χιλιάδες τόνοι μήλα στην περιοχή της Αγίας. Ελπίζουμε να μπορέσουμε να εξάγουμε περισσότερα, ή να οδηγήσουμε μεγάλη ποσότητα απ'αυτά προς τη χυμοποίηση. Είναι ένα τεράστιο θέμα που απασχολεί τους κατοίκους της περιοχής λόγω της υπερπαραγωγής. Αυτήν τη στιγμή έχουν εξαχθεί συνολικά οκτώ χιλιάδες εκατό τόνοι, έναντι εξήμισι χιλιάδων τόνων την αντίστοιχη περίοδο και τρακόσιες δέκα πέντε τόνοι, έναντι εκατόν πενήντα τόνων προς την Ευρωπαϊκή 'Ενωση. Δηλαδή, τα μέτρα που πήραμε απέδωσαν όσον αφορά το μήλο, όχι όμως τα αναμενόμενα, και γι'αυτό η προσπάθειά μας αυτή συνεχίζεται.

Θα σας ενημερώσω, κυρία συνάδελφε για τα υπόλοιπα ερωτήματά σας, που είναι πολύ σημαντικά στη δευτερολογία μου.

Σελίδα 4627 

 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αδαμόπουλος εχει το λόγο για δύο λεπτά, προκειμένου να αναπτύξει την επίκαιρη ερώτησή του.

ΓΕΩΡΓΙΟΣ ΑΔΑΜΟΠΟΥΛΟΣ: Κύριε Πρόεδρε, πραγματικά, το ό,τι και ο Συνασπισμός δια της συναδέλφου κυρίας Λουλέ και εγώ καταθέσαμε μια ερώτηση, νομίζω ότι αναδείχθη το πρόβλημα, όπως είπε και ο κύριος Υφυπουργός, αλλά αναγνωρίζεται και από τον ίδιο η ουσία του προβλήματος, τόσο όσον αφορά την τιμή του μήλου της Αγιάς, όσο και την υπερπαραγωγή. Και όταν μιλάμε για το μήλο της Αγιάς γνωρίζει ο Υπουργός ότι πρόκειται για μια μονοκαλλιέργεια και όλη αυτή η περιοχή δεν έχει άλλους πόρους για να τα βγάλει πέρα.

Κύριε Υπουργέ, η ερώτησή μας είχε προληπτικό, μπορώ να πω, χαρακτήρα, για το λόγο ότι μέσα σε τρεις μήνες ό,τι είναι να γίνει θα πρέπει να γίνει, διότι αμέσως μετά μπαίνουν στην παραγωγή και άλλα φρούτα.

Αντιλαμβάνεσθε λοιπόν γιατί είχαμε αυτήν την πρόνοια να κάνουμε αυτήν την ερώτηση και γι'αυτό ακριβώς λέμε αν προτίθεσθε να εντατικοποιηθούν οι εξαγωγές μέσω του ΟΠΕ ή μέσω οποιουδήποτε άλλου. Θα έλεγα ακόμα και κάποιες άλλες ιδέες, όπως έχουν γίνει και σε άλλα προϊόντα, να δοθούν δηλαδή σε κάποια Ιδρύματα, ή στο Στρατό, διότι εδώ υπάρχει και μια παροιμία "ένα μήλο την ημέρα το γιατρό τον κάνει πέρα", δηλαδή είναι πολύ καλό και από πλευράς υγιεινής. Αλλά ακόμα χαίρομαι που αναγνωρίσατε και πρέπει αυτό να το πείτε με σαφήνεια -ότι θα ακολουθηθεί το ίδιο καθεστώς, όπως και στην πατάτα, στην περίπτωση -και αυτό έγινε πολλές φορές στο παρελθόν- κατά την οποία σωρηδόν μήλα ήλθαν από τρίτες χώρες. Βέβαια γνωρίζω ότι υπάρχει η ελεύθερη διακίνηση στην Ευρωπαϊκή Αγορά. 'Ομως, από τέτοιες χώρες μπορεί να γίνει απαγόρευση, πράγμα που θα έχει ευεργετικά αποτελέσματα.

Χαίρομαι ακόμα, που αφήσατε να εννοηθεί ότι μπορεί να γίνει απόσυρση, όπως έγινε και στο παρελθόν, έτσι ώστε πραγματικά να έλθει μια ανακούφιση.

'Οσον αφορά τώρα το θέμα της τυποποίησης, ή των ετικεττών που πρέπει να υπάρχουν, ή όσον αφορά την ποιότητα, πράγματι είναι θέμα ελέγχου και των δικών σας υπηρεσιών. 'Ομως είναι ένα θέμα που το αναδεικνύουμε από τώρα, είναι ένα θέμα που από τώρα το προτείνουμε, έτσι ώστε πράγματι να μην υπάρξουν προβλήματα στο μέλλον.

Εν πάση περιπτώσει, κύριε Υπουργέ, νομίζω ότι πολύ έγκαιρα κατατέθηκε αυτή η ερώτηση από εμένα και από την κυρία συνάδελφο και θέλω να πιστεύω ότι και το Υπουργείο σας, αλλά και συνολικά η Κυβέρνηση, με την ευαισθησία που δείχνει στα προβλήματα πράγματι του αγροτικού κόσμου, θα συνεχίσει με ρυθμούς πράγματι αναπτυξιακούς, αλλά και γοργούς, έτσι ώστε να μην έχουμε ή να περιορίσουμε στο ελάχιστο το πρόβλημα. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κα Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, εμείς ζούμε σε μια χώρα που όταν έχουμε υπερπαραγωγή δεν ξέρουμε τι να την κάνουμε, ενώ άλλοι παρακαλούν να έχουν στην πατρίδα τους κανένα μήλο και επιπλέον εμείς τα πετάμε στις χωματερές.

Κύριε Υπουργέ, φαίνεται ότι δεν ψωνίζετε τακτικά από το μανάβη, γιατί υπάρχουν πολλά εισαγόμενα. Να μην σας πω ότι ο συνάδελφος κ. Κουναλάκης, τρώει κάθε μέρα δύο από τις ΗΠΑ. Και έλεγχος δεν γίνεται και πολλά έρχονται από Χιλή, από ΗΠΑ, από Τουρκία και από Ισραήλ, σαν να είναι από Τρίπολη ή από Πήλιο ή από Αγιά.

Εν πάση περιπτώσει το πρόβλημα είναι πολύ σοβαρό, μια και βλέπετε ότι δύο συνάδελφοι από διαφορετικά κόμματα θέτουν το θέμα. Αυτήν τη στιγμή οι μηλοπαραγωγοί της Αγιάς βρίσκονται σε αδιέξοδο.

Πρέπει να ληφθούν μέτρα. Θα πρέπει οι χονδρέμποροι να βάζουν την ετικέττα και δεν θα πρέπει να κυκλοφορούν προϊόντα χωρίς ετικέττα. Επίσης, δεν μας είπατε εάν θα τους δώσετε την παράταση ενός μηνός που ζητούν οι παραγωγοί για την απόσυρση του προϊόντος τους. Και εν πάση περιπτώσει, αφού έχουμε τόσα πολλά, γιατί δεν τα αγοράζει το Κράτος να τα δώσει στις διπλανές χώρες που αυτήν τη στιγμή πεινάνε, κάνοντας έτσι και μια αγαθοεργία.

Το ζήτημα πάντως που βγαίνει στην επιφάνεια είναι η αναδιάρθρωση και σε ό,τι αφορά τη μηλοκαλλιέργεια και συνολικά, όμως, στα αγροτικά προϊόντα. Δεν υπάρχει ένας σχεδιασμός που θα λαμβάνει υπόψη τις ανάγκες της αγοράς και που θα στοχεύει στη βελτίωση της ποιότητας και της ανταγωνιστικότητας του ελληνικού μήλου. Αυτή είναι και η βασική αιτία, που κατά την γνώμη μου μεγάλες ποσότητες θα καταλήξουν στις χωματερές. Γιατί μιλάμε για μία εθνική πολιτική, όταν δεν υπάρχει κανενός είδους αναπτυξιακός προσανατολισμός και καμιά βοήθεια της Πολιτείας στην πηγή όλων των προβλημάτων που είναι η παραγωγή.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κα Λουλέ.

Ορίστε, κύριε Σωτηρλή, έχετε το λόγο για τέσσερα λεπτά να δευτερολογήσετε.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Καταρχήν δεν αναφέρθηκα στην κοινωνική απόσυρση, δεν πρόκειται να αναφερθώ σε αυτό που είπατε, κυρία Λουλέ...

ΑΝΔΡΙΑΝΗ ΛΟΥΛΕ: Ποιο;

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): 'Οτι ο κ. Κουναλάκης ψάχνει και βρίσκει μήλα εισαγωγής.

ΑΝΔΡΙΑΝΗ ΛΟΥΛΕ: Δεν ψάχνει, τα βρίσκει.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): ...απο όλες τις ποικιλίες παντού σε κάθε super market και ειδικότερα αυτά των ξένων χωρών.

ΑΝΔΡΙΑΝΗ ΛΟΥΛΕ: Δεν ψάχνει. Τα βρίσκει στο μανάβη της γειτονιάς του.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κυρία Λουλέ, είμαστε μία Χώρα με ελεύθερα σύνορα. Εγώ είπα ότι μήλα από τρίτες χώρες τον τελευταίο καιρό, μέσα από νόμιμες διαδικασίες, δεν έχουν εισαχθεί στη Χώρα μας. Και αυτό το στηρίζω στο σημείο, ότι οι τιμές των δικών μας μήλων, λόγω της υπερπαραγωγής φέτος, είναι ανταγωνιστικές. Κάθε φορά που έχουμε τάση εισαγωγής ξένων μήλων, παρεμβαίνουμε και παίρνουμε τα μέτρα μας. Και βεβαίως τόνισα και είπα, ότι την παράταση της απόσυρσης θα την κουβεντιάσουμε στην κατάλληλη στιγμή για να δούμε αν θα υπάρχει αντικείμενο και πρόβλημα. Διότι αυτήν τη στιγμή, οι άλλες περιοχές, επειδή έχουν διαφορετική ποιότητα μήλων σε σχέση με την Αγιά που πράγματι έχει πρόβλημα λόγω της ποιότητας, λόγω της πρώϊμης ωριμότητας, οι άλλες περιοχές δεν αντιμετωπίζουν τέτοια προβλήματα και αναζήτησαν κανάλια εξαγωγών με επιτυχία αναφέρομαι στο γειτονικό Πήλιο-που είναι ικανοποιημένη για το πρόγραμμα εξαγωγών που έχουν δημιουργήσει προς τρίτες χώρες. 'Εχουμε όμως το πρόβλημα της Αγιάς.

Θέλω όμως, κυρία συνάδελφος, επειδή βάλατε δύο βασικά ερωτήματα-και νομίζω ότι είναι το τρίτο και το τέταρτο-να πω ότι δεν είναι δυνατόν να απαντηθούν σε μία επίκαιρη ερώτηση. Αυτά που βάζετε είναι αντικείμενο επίκαιρης επερώτησης και αναφέρουμε στη συνολική στρατηγική και την πολιτική των μέτρων που αφορούν την Ευρωπαϊκή 'Ενωση και τη Χώρα μας. 

Για τη χυμοποίηση π.χ. δεν προβλέπεται η οικονομική ενίσχυση για μεταποίηση μήλων από την Ευρωπαϊκή 'Ενωση. Ενώ υπάγονται στην ΚΟΑ και ενισχύεται η απόσυρση του προϊόντος, ένα θέμα που δεν το ευχόμαστε, δεν θέλουμε να το -εφαρμόσουμε. Γιατί και εσείς σωστά είπατε ότι υπάρχουν άνθρωποι που πεινάνε και θα μπορούσαμε προς αυτές τις περιοχές να κάνουμε τη λεγόμενη κοινωνική απόσυρση. Και αυτό το ζητήσαμε, επιστολή μας στην Ευρωπαϊκη 'Ενωση, αλλά σε αυτό τον τόπο κινούμαστε μεσα σε κάποια πλαίσια νόμων και συμφωνιών που έχουμε με την Ευρωπαϊκή 'Ενωση. 'Εχουμε πάρει π.χ. για το πορτοκάλι γύρω στους τριάντα πέντε έως σαράντα χιλιάδες τόνους για κοινωνική απόσυρση προς τρίτες χώρες. Το επιδιώκουμε και για το μήλο. Θα δούμε, λοιπόν, τα αποθέματα και θα το κάνουμε και προς αυτήν την κατεύθυνση. Και βεβαίως προχωρούμε σε προγράμματα διαφήμισης, έτσι ώστε να διευρυνθεί και η εσωτερική κατανάλωση 

Σελίδα 4628 

και στο μήλο και στο πορτοκάλι και στα άλλα δικά μας φρούτα.

Στη Χώρα μας η χυμοποίηση μήλων, πραγματοποιείται μόνο από τη βιομηχανία μεταποίησης, ΒΕΡΜΙΟ-ΝΑΟΥΣΑ. Θέλω να σας πω, όμως, ότι ενώ μπορεί να χυμοποιήσει μεχρι δέκα χιλιάδες τόνους ετησίως, αυτήν τη στιγμή έχουν οδηγηθεί για χυμοποίηση χίλιοι εκατό τόνοι, έχουν παραχθεί εκατόν είκοσι τόνοι συμπυκνωμένου χυμού και έχουν απορροφηθεί μόνο ογδόντα τόνοι. 'Αρα έχουμε και εκεί απόθεμα και μάλιστα από μία συγκεκριμένη εταιρεία. Υπάρχει δηλαδή πρόβλημα, το οποίο πρέπει να το δούμε συνολικά σαν παραγωγή μήλου και το βλέπουμε.

ΑΝΔΡΙΑΝΗ ΛΟΥΛΕ: Πάντως εγώ θα σας δεσμεύσω και για την παράταση και για την προώθησή τους σε χώρες που χρήζουν βοήθειας. 

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Το τελευταίο ερώτημά σας τώρα. 

Το συντονιστικό συμβούλιο αγροτικής έρευνας που λειτουργεί στα πλαίσια του Υπουργείου Γεωργίας έχει ετοιμάσει μία ολοκληρωμένη μελέτη την οποία έχουμε στείλει σε όλες τις υπηρεσίες του Υπουργείου Γεωργίας, η οποία προβλέπει μία σειρά μέτρα και για τις εκριζώσεις, αλλά και για το πρόγραμμα νέων καλλιεργειών, ανθεκτικών και με παραγωγές τέτοιων μήλων που να είναι ανταγωνιστικά και προπαντός να στέκουν καλύτερα στην αγορά.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υφυπουργέ.

Τέλος, πέμπτη στην ημερήσια διάταξη επίκαιρη ερώτηση δευτέρου κύκλου, είναι η με αριθμό πρωτοκόλλου 812, κατατεθείσα στις 26.2.1997, του Βουλευτή του Δημοκρατικού Κοινωνικού Κινήματος κ. Ιωάννη Καρακώστα, προς τους Υπουργούς Εθνικής Οικονομίας, Οικονομικών και Εθνικής 'Αμυνας, σχετικά με τις προθέσεις της Κυβέρνησης να φέρει στη Βουλή το συνταξιοδοτικό νομοσχέδιο για τις 'Ενοπλες Δυνάμεις και τα Σώματα Ασφαλείας.

Η επίκαιρη ερώτηση έχει ως ακολούθως: "Κατά τη συζήτηση στη Βουλή του νομοσχεδίου για το μισθολόγιο των Ενόπλων Δυνάμεων και των Σωμάτων Ασφαλείας, είχατε δεσμευθεί, ότι αμέσως μετά την ψήφιση του μισθολογίου των εν ενεργεία, θα κατατεθεί και το συνταξιοδοτικό νομοσχέδιο. 'Ηδη έχει παρέλθει τρίμηνο από τότε και μέχρι σήμερα δεν έχει υλοποιηθεί η δέσμευσή σας.

Ερωτώνται οι κύριοι Υπουργοί:

Πρώτον, πότε επιτέλους θα υλοποιήσετε την υπόσχεσή σας. Και, Δεύτερον, πρόκειται σύντομα να φέρετε στη Βουλή το σχετικό νομοσχέδιο, ή όχι και γιατί;"

Ο κ. Χριστοδουλάκης, Υφυπουργός Οικονομικών, έχει το λόγο για τρία λεπτά να πρωτολογήσει.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Ευχαριστώ, κύριε Πρόεδρε.

Κύριε Πρόεδρε, κύριοι Βουλευτές, το θέμα αυτό, όπως είχε δηλώσει η Κυβέρνηση ρητώς, κατά τη συζήτηση του νομοσχεδίου, για το μισθολόγιο των Ενόπλων Δυνάμεων και των Αστυνομικών, θα ελύνετο αμέσως μετά τη δημοσίευση του νομοσχεδίου αυτού, έτσι ώστε να ρυθμιστούν κατ' ακολουθίαν και όλα τα συνταξιοδοτικά θέματα των αξιωματικών των Ενόπλων Δυνάμεων και των Σωμάτων Ασφαλείας.

Μόλις δημοσιεύτηκε το μισθολογικό νομοσχέδιο, αμέσως μετά συνετάγη, ταχύτατα, το συνταξιοδοτικό νομοσχέδιο και υπεβλήθη στις 15.1.97 στο Ελεγκτικό Συνέδριο, αφού υπεγράφη φυσικά από τους συναρμόδιους Υπουργούς, ακριβώς όπως είχε δεσμευθεί η Κυβέρνηση.

Σύμφωνα με πληροφορίες που έχουμε, η συζήτηση του νομοσχεδίου από το Ελεγκτικό Συνέδριο έλαβε χώρα σε τρεις Συνεδριάσεις Ολομέλειας και περατώθηκε στις 3 Μαρτίου. Το αναμένουμε από το Ελεγκτικό Συνέδριο και μόλις επιστρέψει στο Υπουργείο, θα ενσωματώσουμε τυχόν παρατηρήσεις, οι οποίες υπάρχουν και αμέσως μετά θα κατατεθεί στη Βουλή.

Δεν υπάρχει κανένας λόγος ανησυχίας και θα πρέπει να λάβετε υπόψη σας, ότι όπως είχε δηλώσει η Κυβέρνηση και με βάση το χρονοδιάγραμμα, που είχε πει, έτσι ακριβώς προχωρεί στην κατάθεση του νομοσχεδίου του συνταξιοδοτικού για τις 'Ενοπλες Δυνάμεις και τα Σώματα Ασφαλείας. Και ακριβώς με τον ίδιο τρόπο θα συμπεριφερθεί και σε σχέση με τα συνταξιοδοτικά νομοσχέδια των άλλων κλάδων, τα οποία έχει φέρει, ή θα φέρει αντίστοιχα μισθολογικά νομοσχέδια.

Κατά συνέπεια, δεν υπάρχει κανένας λόγος ανησυχίας. Η Κυβέρνηση και σ' αυτόν τον τομέα, όπως και σε άλλους τομείς, βρίσκεται ακριβώς μέσα στο πλαίσιο των εξαγγελιών της και των δεσμεύσεών της. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χριστοδουλάκη. Ο κ. Καρακώστας έχει το λόγο για δύο λεπτά να αναπτύξει την επίκαιρη ερώτησή του.

ΙΩΑΝΝΗΣ ΚΑΡΑΚΩΣΤΑΣ: Κύριε Υφυπουργέ, βέβαια η διαβεβαίωσή σας ότι το νομοσχέδιο θα έρθει σύντομα στη Βουλή, είναι κάτι το θετικό. 'Ομως θέλω να τονίσω ότι το καθυστερήσατε πάρα πολύ και σας το λέω αυτό, γιατί εμείς καθημερινά δεχόμαστε πιέσεις από έναν κόσμο, που αυτή τη στιγμή βρίσκεται σε δεινή οικονομική κατάσταση.

Γνωρίζετε πολύ καλά, ότι οι συνταξιούχοι, τόσο των Ενόπλων Δυνάμεων και των Σωμάτων Ασφαλείας, αλλά και γενικώς του δημοσίου, βρίσκονται οικονομικά σε χαμηλά επίπεδα, δεδομένου ότι οι συντάξεις, αντί να βρίσκονται στο ύψος του 80%, όπως ορίζει ο συνταξιοδοτικός Κώδικας, έχουν φτάσει στα χαμηλά επίπεδα του 50% και όπως ξέρετε, και η αγοραστική αξία επίσης έχει μειωθεί.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Θα ήθελα, κύριε Υφυπουργέ, αυτό που είπατε σήμερα να είναι ακριβές και να επισπεύσετε τη διαδικασία της ψήφισης του εν λόγω νομοσχεδίου, γιατί αυτήν τη στιγμή οι συνταξιούχοι υποφέρουν, αναμένουν, αγωνιούν, προσδοκούν και σας ζητούν έλεος, κύριε Υφυπουργέ, διότι οι μισθοί και οι συντάξεις είναι συντάξεις πείνας. Και πρέπει αυτό να το αντιλαμβάνεσθε.

Πάντως όμως θα αναμένουμε και πιστεύω, ότι θα ικανοποιήσετε τα αιτήματα των τόσων χιλιάδων συνταξιούχων, που αναμένουν τις αποφάσεις του Υπουργείου. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κατ' αρχήν θα πρέπει να πω ότι δεν αποδέχομαι αυτό το χαρακτηρισμό που είπατε ότι η Κυβέρνηση εβράδυνε στην επεξεργασία και υποβολή νομοσχεδίου. Ακριβώς το αντίθετο έγινε. Το συνέταξε σε χρόνο ρεκόρ, συνέλεξε τις υπογραφές και γι' αυτό άλλωστε κατετέθη 15 Ιανουαρίου. 'Οπως γνωρίζετε, το Ελεγκτικό Συνέδριο δεν επιδέχεται επίσπευση όταν κρίνει το ίδιο ότι θα πρέπει να διεξέλθει, με τη δέουσα λεπτομέρεια και αναλυτικότητα, τα νομοσχέδια τα οποία του υποβάλλονται και χρειάστηκε τρεις συνεδριάσεις Ολομέλειας για να μπορέσει να δει όλα εκείνα τα στοιχεία, ακριβώς επειδή είναι ένα πολύ σημαντικό νομοσχέδιο.

'Αρα, πρώτον, η Κυβέρνηση ουδόλως ολιγώρησε, αλλά αντίθετα επέσπευσε όσο το δυνατόν περισσότερο τη διαμόρφωση και κατάθεση του νομοσχεδίου αυτού και, δεύτερον, ευθύς μόλις το λάβει, θα το κατεθέσει, στη Βουλή μετά τις αναγκαίες τροποποιήσεις βέβαια, εάν χρειαστεί, έτσι ώστε να ψηφιστεί ταχύτατα.

'Οσο δε αφορά το θέμα του ύψους των συντάξεων, πρέπει να σας πω ότι σφάλλετε σ' αυτό το οποίο λέτε, ότι δεν ανταποκρίνονται στο 80% των αποδοχών. Ουδέποτε οι συντάξεις ανταποκρίνονται ή θα ανταποκρίνονται στο 80% των αποδοχών, αλλά των συνταξίμων αποδοχών, οι οποίες είναι μέρος των σήμερα λαμβανομένων αποδοχών. Και αυτή ακριβώς τη σχέση θα αποκαταστήσει σταδιακά το νέο συνταξιοδοτικό νομοσχέδιο, ακριβώς για να διαμορφώσει καλύτερους όρους αποδοχών και κατά συνέπεια και ζωής στους συνταξιούχους. Σας ευχαριστώ, κύριε Πρόεδρε. 

ΙΩΑΝΝΗΣ ΚΑΡΑΚΩΣΤΑΣ: Το 80% των αποδοχών των εν ενεργεία, κύριε Υπουργέ. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Τα έχουμε εξηγήσει αυτά τόσες φορές!

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των επικαίρων ερωτήσεων.

Σελίδα 4629 

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ NOMΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου αρμοδιότητας Υπουργείου Εθνικής Οικονομίας "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς".

Κύριοι συνάδελφοι, στο νομοσχέδιο αυτό έχουν προστεθεί ορισμένες διατάξεις, που συζητήθηκαν στη Διαρκή Επιτροπή.

Θα σας επρότεινα, το μεν πρώτο άρθρο, το κυρωτικό της συμβάσεως, να το συζητήσουμε χωριστά, ώστε να διατυπωθούν εκεί απόψεις σχετικά με την Πράξη αυτή και τη λειτουργία εν γένει του Χρηματιστηρίου. Και εν συνεχεία, τα υπόλοιπα άρθρα σε μια ενότητα άλλη, αλλά να δοθεί χρόνος στους εισηγητές των κομμάτων και στους Κοινοβουλευτικούς Εκπροσώπους για να επεκταθούν και περισσότερο, εάν το επιθυμούν.

Είναι, επίσης, μια τροπολογία, με την οποία παρέχεται η εγγύηση του Ελληνικού Δημοσίου για τη διευκόλυνση της καταβολής της εισφοράς δυο χωρών της Παρευξείνιας Συνεργασίας στην Τράπεζα Παρευξείνιας Συνεργασίας, που ιδρύθηκε και άρχισε να λειτουργεί στη Θεσσαλονίκη και τη Μολδαβία και την Αρμενία. Και εκεί έχουμε παρακαλέσει το Υπουργείο να σκεφθεί μέχρι το τέλος της συζητήσεως αν είναι δυνατόν να προστεθεί και η Γεωργία, όπου και συνεδρίασε τον παρελθόντα Δεκέμβριο η Κοινοβουλευτική Συνέλευση Παρευξείνιας Συνεργασίας και ανέλαβε η Βουλή των Ελλήνων την προεδρία για το πρώτο εξάμηνο του 1997. Θα ήταν καλό, λοιπόν, εάν είναι δυνατόν, από πλευράς της Κυβερνήσεως, να προστεθεί και η Γεωργία, να κάνουμε αυτήν τη χειρονομία προς τη φίλη χώρα.

Κύριοι συνάδελφοι, είμεθα σύμφωνοι;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Προχωρούμε λοιπόν στη συζήτηση.

Ο Εισηγητής της Πλειοψηφίας ο κ. Φλώρος έχει το λόγο.

(Ο Εισηγητής της Πλειοψηφίας κ. Φλώρος προσέρχεται στο Βήμα)

Παρακαλώ, κύριε Φλώρο, να μιλήσετε από τη θέση σας για πέντε λεπτά. Αλλά αφού ανεβήκατε στο Βήμα, έχει καλώς. Να ξέρετε ότι μέχρι δέκα λεπτά μιλάει κανείς από τη θέση του. Τώρα ανεβήκατε, είσθε και ο Εισηγητής...

Αυτό να είναι όλο και όλο το λάθος σας στη βουλευτική σας θητεία.

Ορίστε, έχετε το λόγο. 

ΝΙΚΟΛΑΟΣ ΦΛΩΡΟΣ: Θα προσπαθήσω.

Στο εδάφιο 1 έως 4 του άρθρου 1, αναφέρεται η πράξη νομοθετικού περιεχομένου, την κύρωση της οποίας ζητά η Κυβέρνηση σήμερα και η οποία νομιμοποιεί τις καταβολές κατά παρέκκλιση των κειμένων διατάξεων στις οποίες αναφερθήκαμε χθες.

( Στο σημείο αυτό, την Προεδρική 'Εδρα καταλαμβάνει ο Β' Αντιπρόεδρος της Βουλής, κ. ΠΑΝΑΓΙΩΤΗΣ ΣΓΟΥΡΙΔΗΣ )

Στο εδάφιο 5 καλύπτεται η απευθείας ανάθεση του ελέγχου που διενεργήθηκε από τις τρεις εταιρείες , το πόρισμα των οποίων βρίσκεται σήμερα στη Δικαιοσύνη.

Στα εδάφια 6, 7 και 8 στα οποία αναφέρθηκε και ο εισηγητής της Αξιωματικής Αντιπολίτευσης στη χθεσινή συνεδρίαση, γίνεται η δέσμευση των χρηματιστηριακών εταιρειών, όσον αφορά το μέγεθος των δραστηριοτήτων τους κατά συνεδρίαση με καταβολή εγγυήσεων, οι οποίες ρυθμίζονται από την Επιτροπή Κεφαλαιαγοράς.

'Οσον αφορά το άρθρο 1, πιστεύω ότι το συζητήσαμε διεξοδικά χθες:

ΠΡΟΕΔΡΕΥΩΝ(Παναγιώτης Σγουρίδης): Αυτό σημαίνει, ότι δεν έχετε να προσθέσετε κάτι άλλο, κύριε συνάδελφε.

ΝΙΚΟΛΑΟΣ ΦΛΩΡΟΣ: 'Οχι, κύριε Πρόεδρε.

ΠΡΟΕΔΡΕΥΩΝ(Παναγιώτης Σγουρίδης): Θα επανέλθετε είτε δευτερολογώντας, είτε στην ενότητα των υπολοίπων άρθρων. Αποφασίστηκε το άρθρο 1 που είναι η κύρωση της πράξης να συζητηθεί μόνο του, τα δε άρθρα 2 μέχρι και τέλος, θα συζητηθούν ως μια ενότητα με άνεση χρόνου. 

Ο κ. Τζωάννος έχει το λόγο.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, όντως χθες κατά τη συζήτηση επί της αρχής, έγινε και αναφορά στο συγκεκριμένο άρθρο. Η Νέα Δημοκρατία είναι αντίθετη σ'αυτό το άρθρο για τρεις λόγους.

Πρώτον, διότι είχαμε υποστηρίξει ότι μπορούσε το Κοινοβούλιο να επέμβει από την αρχή με την επείγουσα διαδικασία, αντί να προβαίνει η Κυβέρνηση σε πράξη νομοθετικού περιεχομένου. Δηλαδή υπήρξε ένα θέμα δημοκρατικής διαδικασίας.

Το δεύτερο, είναι θέμα ουσίας, που είναι ότι το συνεγγυητικό καλείται να καλύψει το κόστος και κατ'αυτόν τον τρόπο επιβαρύνονται και οι δίκαιοι και οι άδικοι από τις πράξεις και τις παραλείψεις, οι οποίες οδήγησαν στην κρίση του Χρηματιστηρίου τον περασμένο Νοέμβριο.

Ο τρίτος λόγος αφορά τις παραγράφους που συνδέουν το μέγεθος των κεφαλαίων ή την ύπαρξη εγγυήσεων με το ύψος των συναλλαγών για την προστασία των συναλλασσομένων και η θέση μας είναι, ότι δεν αρκεί μόνο αυτός ο ποσοτικός περιορισμός, αλλά θα έπρεπε σε μια γενική ρύθμιση για τα θέματα της λειτουργίας του Χρηματιστηρίου, να υπάρχει και ο ποιοτικός έλεγχος των εταιρειών, τα θέματα οργανώσεως και διοικήσεως των χρηματιστηριακών εταιρειών και κυρίως για θέματα που αφορούν τις αρμοδιότητες των υπευθύνων που χειρίζονται τις συναλλαγές έναντι της εταιρείας.

'Εχουν παρατηρηθεί φαινόμενα, όπου κάποια στελέχη ενεφανίσθησαν ότι δεν ακολουθούσαν τις οδηγίες της διοικήσεως μιας συγκεκριμένης χρηματιστηριακής εταιρείας ή ότι η διοίκηση δεν ήλεγχε πλήρως την εταιρεία. Αυτά, πριν από ένα-δύο χρόνια.

Και γενικώς πιστεύουμε ότι δεν αρκεί ο ποσοτικός έλεγχος, αλλά χρειάζεται και ο ποιοτικός για τη βελτίωση της ποιότητας των παρεχομένων υπηρεσιών. Και γι' αυτόν το λόγο, είμαστε αντίθετοι στο συγκεκριμένο άρθρο.

ΠΡΟΕΔΡΕΥΩΝ(Παναγιώτης Σγουρίδης): Εκ μέρους του Κομμουνιστικού Κόμματος Ελλάδας η κα Μαρία Μπόσκου έχει το λόγο.

ΜΑΡΙΑ ΜΠΟΣΚΟΥ: Μια παρατήρηση θα ήθελα να

Σελίδα 4630 

κάνω, κύριε Πρόεδρε, για το άρθρο 1, την οποία θεωρούμε πολύ βασική. Στην παράγραφο 5 του άρθρου 1 λέει: "Στην παράγραφο 1 του άρθρου 36 του ν. 2324/1995 προστίθεται τελευταίο εδάφιο που έχει ως εξής: "Μπορεί επίσης" -η Επιτροπή Κεφαλαιαγοράς- "να προβαίνει σε επείγουσες περιπτώσεις, σε απ' ευθείας ανάθεση ελεγκτικού, νομικού ή μελετητικού έργου, κατά παρέκλιση των ισχυουσών διατάξεων, σε φυσικά ή νομικά πρόσωπα του ιδιωτικού τομέα, σε Ν.Π.Δ.Δ. και λοιπούς φορείς του δημόσιου τομέα, καθώς και στο Χρηματιστήριο Αξιών Αθηνών ή θυγατρικές εταιρείες αυτού.".

Κατά την άποψή μας, η ύπαρξη αυτής της παραπάνω προσθήκης αναδεικνύει, πρώτα απ' όλα, την ανυπαρξία των στελεχών με εξειδίκευση στο αντικείμενο του ελέγχου. Και βέβαια, το ερώτημα, που προκύπτει για μας, είναι: Γιατί, μέχρι τώρα δεν έχει στελεχωθεί και τι σκοπιμότητες κρύβονται γύρω απ' αυτό;

Επίσης, η Επιτροπή Κεφαλαιαγοράς, θα πρέπει, κατά τη γνώμη μας, να στελεχωθεί με εξειδικευμένο προσωπικό στο ζήτημα του ελέγχου, σύμφωνα με τα προβλεπόμενα και όχι να ανατίθεται ο έλεγχος των χρηματιστηριακών συναλλαγών σε ανεξάρτητους επαγγελματίες, με όλες τις συνέπειες που μπορεί να έχει στο ζήτημα της αντικειμενικότητας των ελέγχων.

Με αυτή τη διάταξη δεν μπορούμε να συμφωνήσουμε. Πιστεύουμε, ότι είναι βασική στο άρθρο αυτό. Και άρα, δε συμφωνούμε και με το άρθρο.

ΠΡΟΕΔΡΕΥΩΝ(Παναγιώτης Σγουρίδης): Εκ μέρους του Συνασπισμού της Αριστεράς και της Προόδου ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Μια παρατήρηση θα ήθελα να κάνω, κύριε Πρόεδρε. Στη Διαρκή Επιτροπή, κατά τη συζήτηση του σχετικού σχεδίου νόμου, διατυπώθηκε η πρόταση και από εμάς και από Βουλευτές άλλων Κομμάτων, για την καθιέρωση του "Πόθεν 'Εσχες" σε άτομα τα οποία συμμετέχουν σε διοικητικά ή ελεγκτικά όργανα. Τότε, ο παριστάμενος Υφυπουργός κ. Μπαλτάς και ο Γενικός Γραμματέας του Υπουργείου Εθνικής Οικονομίας είχαν αποδεχθεί την ουσία της πρότασης αυτής. Και περιμέναμε να έρθει κάποια προσθήκη, η οποία να καθιερώνει αυτό το στοιχείο.

Θα παρακαλούσα να επιτρέψουν στον κύριο Υπουργό να με προσέξει.

ΠΡΟΕΔΡΕΥΩΝ(Παναγιώτης Σγουρίδης): Θα παρακαλούσα τον κύριο Υπουργό να δώσει λίγη προσοχή.

ΙΩΑΝΝΗΣ ΔΡΑΓΑΣΑΚΗΣ: Να τα επαναλάβω, κύριε Υπουργέ. 'Ελεγα, ότι στη Διαρκή Επιτροπή, όπου για λόγους ίσως λειτουργικούς ή άλλης ανάγκης ήταν ο κ. Μπαλτάς και όχι ο κ. Παπαντωνίου ή ο κ. Πάχτας, είχε διατυπωθεί πρόταση να καθιερωθεί το "Πόθεν 'Εσχες" στα άτομα που συμμετέχουν σε όργανα διοίκησης, ελέγχου, εποπτείας του Χρηματιστηρίου. Τότε ο κ. Μπαλτάς και ο κ. Φωτιάδης, ο Γενικός Γραμματέας, κατ' αρχήν είπαν ότι θα μπορούσε να αντιμετωπισθεί.

Από έρευνα που κάναμε και σε παράγοντες του Χρηματιστηρίου, όλοι το θεωρούν ένα μέτρο θετικό, που η θέσπισή του ίσως είναι και κάτι απλό.

Θα ήθελα να παρακαλέσω, αν η Κυβέρνηση είναι έτοιμη, να υπάρξει αυτή η προσθήκη. Γιατί οπωσδήποτε, χωρίς να είναι πανάκεια φυσικά, ενισχύει, θωρακίζει ας πούμε, τη διαφάνεια και τη φερεγγυότητα του θεσμού.

Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε τον κ. Δραγασάκη.

Εκ μέρους του Δημοκρατικού Κοινωνικού Κινήματος η κα Βασιλική Αράπη-Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Δεν έχω καμιά παρατήρηση, κύριε Πρόεδρε.

ΠΡΟΕΔΡΕΥΩΝ(Παναγιώτης Σγουρίδης): Καλώς. 

Ο κύριος Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, με την Πράξη Νομοθετικού Περιεχομένου, που καλούμεθα να κυρώσουμε με το υπό συζήτηση νομοσχέδιο, γίνονται τρία πράγματα:

Πρώτον, νομιμοποιείται η κατά παρέκκλιση επιδρομή της Ανώνυμης Εταιρείας Αποθετηρίων Τίτλων στο συνεγγυητικό κεφάλαιο, που έχει δημιουργηθεί από εισφορές όλων των μελών του Χρηματιστηρίου.

Εδώ πρέπει να γνωρίζουμε, ότι την ευθύνη για το σκάνδαλο που δημιουργήθηκε, την είχε η Ανώνυμη Εταιρεία Αποθετηρίων Τίτλων. Και αντί να αναλάβει και το οικονομικό μέρος αυτής της ευθύνης, έρχεται και κάνει επιδρομή στο συνεγγυητικό κεφάλαιο, που έχει δημιουργηθεί από εισφορές των μελών του Χρηματιστηρίου.

Το δεύτερο είναι, ότι νομιμοποιείται η απ' ευθείας ανάθεση ελέγχων και σε ιδιωτικές εταιρείες, Νομικά Πρόσωπα Δημοσίου Δικαίου, κ.λπ., κατά παρέκκλιση των κειμένων διατάξεων.

Εδώ θα συμφωνούσαμε με την ανάθεση ελέγχου, αλλά δε συμφωνούμε με την εν λευκώ εξουσιοδότηση της Επιτροπής Κεφαλαιαγοράς να διορίζει χωρίς καμία διαδικασία ελεγκτές, προκειμένου να κάνουν αυτούς τους ελέγχους. Θα πρέπει να υπάρχει μία διαδικασία που να εξασφαλίζει διαφάνεια και ίσους όρους μεταξύ των διαφόρων εταιριών που είναι κατάλληλες να κάνουν αυτούς τους ελέγχους.

Τρίτον, θεσμοθετείται η καταβολή εγγυήσεων για τα μέλη του Χρηματιστηρίου. Είναι σωστό αυτό το μέτρο, αλλά έτσι όπως γίνεται πάλι είναι μία εν λευκώ εξουσιοδότηση στην Επιτροπή Κεφαλαιαγοράς.

Γι'αυτούς τους λόγους διαφωνούμε με την πράξη νομοθετικού περιεχομένου και βεβαίως, δεν μπορούμε να ψηφίσουμε αυτό το άρθρο του νομοσχεδίου. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Κύριε Πρόεδρε, στο άρθρο 1, σε ό,τι αφορά το πόθεν έσχες για τα μέλη της Επιτροπής Κεφαλαιαγοράς, χρειάζεται κάποια ιδιαίτερη επεξεργασία. Αλλά όπως ανέφερα στη χθεσινή μου ομιλία, μέσα σε δύο μήνες θα καταθέσω το νομοσχέδιο για τα παράγωγα χρηματοοικονομικά προϊόντα. Τότε θα το αντιμετωπίσω και εδώ είμαστε για να συζητήσουμε την ακριβή διατύπωση.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, ήθελα και εγώ να συμφωνήσω απολύτως με την πρόταση. 

Κύριε Υπουργέ, η εποχή μας διακρίνεται για την καθολική παρακμή και τη σήψη. Η Κυβέρνηση με την ηθική της οντότητα έχει υποχρέωση να βάλει βαθειά το μαχαίρι. Επιτέλους, σ'αυτόν τον Τόπο να σταματήσουν να υπάρχουν κλέφτες, όσο είναι δυνατόν.

Να μην αναφέρεστε μόνο σ'αυτούς, αλλά να δείτε ευρύτερα το θέμα. Το "Πόθεν 'Εσχες" να ξεκινήσει από τους κομματικούς μηχανισμούς, να πιάσει όλους μας και να φθάσει μέχρι τον τελευταίο που θα μπορεί να κάνει κατάχρηση εξουσίας και να δημιουργεί όλη αυτή τη μπόχα που υπάρχει γύρω μας.

Συμφωνώ απολύτως με όσα είπατε, κύριε Υπουργέ και ευχαριστώ που τοποθετείστε με διαύγεια απέναντι σ'αυτό το θέμα.

ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς εκ των συναδέλφων που θέλει να πάρει το λόγο;

Κανείς.

Εισερχόμαστε στη ψήφιση του άρθρου 1, το οποίο περιέχει την Κύρωση της Πράξης Νομοθετικού Περιεχομένου της 18ης Νοεμβρίου 1996.

Ερωτάται το Σώμα: Γίνεται δεκτό το άρθρο 1;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΓΕΩΡΓΙΟΣ ΑΛΟΓΟΣΚΟΥΦΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό, κατά πλειοψηφία.

Εισερχόμαστε στη συζήτηση της ενότητας των άρθρων 2 έως και 9. 

Ο Εισηγητής του ΠΑ.ΣΟ.Κ. ο κ. Φλώρος έχει το λόγο για δέκα λεπτά.

ΝΙΚΟΛΑΟΣ ΦΛΩΡΟΣ: Κύριε Πρόεδρε, κυρίες και κύριοι συνάδελφοι, με το άρθρο 2 εδάφιο 1, ρυθμίζονται οι πόροι της Επιτροπής Κεφαλαιαγοράς, η επάρκεια των οποίων είναι αναγκαία για τη σωστή λειτουργία της. 

Η Επιτροπής Κεφαλαιαγοράς έχει τους εξής πόρους: 

α) Ποσοστό δύο εκατοστών τοις εκατό (0,02%) επί των νέων εκδόσεων κινητών αξιών που εισάγονται στο Χρηματιστήριο Αξιών Αθηνών.

β) Ποστοσό δύο χιλιοστών τοις εκατό (0,002%) επί των νέων εκδόσεων κινητών αξιών των οποίων η διάρκεια είναι μεγαλυτέρα του ενός έτους. 

γ) Ποσοστό δέκα τοις εκατό (10%) επί των καταβαλλόμενων συνδρομών των μελών του Χρηματιστηρίου. 

δ) Ποσοστό επτά τοις εκατό (7%) ετησίως του τίτλου εργασιών της Ανώνυμης Εταιρίας Αποθετηρίων. 

ε) Εισφορά που καταβάλλεται από τις Ανώνυμες Εταιρίες Διαχείρισης Αμοιβαίων Κεφαλαίων, από τις Εταιρίες Παροχής Επενδυτικών Υπηρεσιών και από τις Εταιρίες Επενδύσεων Χαρτοφυλακίου. 

στ) Τέλη που καταβάλλονται για την παροχή άδειας, σύστασης και λειτουργίας και για την τροποποίηση άδειας λειτουργίας του καταστατικού και του κανονισμού κάθε αμοιβαίου κεφαλαίου των εταιριών που εποπτεύονται από την Επιτροπή Κεφαλαιαγοράς. 

Με το εδάφιο 2 καταργείται η υποχρέωση της Επιτροπής Κεφαλαιαγοράς προς απόδοση στο Δημόσιο του ετησίου πλεονάσματός του. 

Να συνεχίσω με το άρθρο 3;

ΠΡΟΕΔΡΕΥΩΝ (Παναγιώτης Σγουρίδης): Ναι, τα συζητάμε όλα μαζί σε μία ενότητα.

ΝΙΚΟΛΑΟΣ ΦΛΩΡΟΣ: Με το άρθρο 3 εισάγονται μία σειρά 

Σελίδα 4631 

από συμπληρωματικές διατάξεις, που συμπληρώνουν την υποστήριξη της λειτουργίας της Επιτροπής Κεφαλαιαγοράς.

Με το εδάφιο 1, ρυθμίζεται το καθεστώς προμηθειών και εκτέλεσης έργων της Επιτροπής Κεφαλαιαγοράς. 

Με το εδάφιο 2, πέραν των θέσεων που προβλέπει το άρθρο 34 του ν. 2324, προβλέπονται έξι επιπλέον θέσεις προσωπικού, οι οποίες κατανέμονται, όπως περιγράφονται στα υποεδάφια α', β' και γ'.

Με το εδάφιο 3 θεσπίζεται ανώτατο όριο ηλικίας το 48ο έτος για ειδικό επιστημονικό προσωπικό.

Με το εδάφιο 4 προτείνεται η παροχή νομικής κάλυψης στα μέλη του διοικητικού συμβουλίου των υπαλλήλων της Επιτροπής Κεφαλαιαγοράς.

Εδώ θέλω να πω ότι, ύστερα από τη συζήτηση που έγινε χθες και ύστερα από τις προτάσεις του Εισηγητού της Αξιωματικής Αντιπολιτεύσεως, η Κυβέρνηση θα κάνει δεκτή την πρόταση της Αξιωματικής Αντιπολιτεύσεως για μείωση του 48ου έτους της ηλικίας στο 40ο.

'Οσον αφορά στο εδάφιο 4, για την παροχή νομικής κάλυψης, η νομική προστασία, η οποία θα παρέχεται στα μέλη της Επιτροπής Κεφαλαιαγοράς και στα μέλη του διοικητικού συμβουλίου, θα γίνεται με τον τρόπο με τον οποίο γίνεται για το Χρηματιστήριο, σύμφωνα, δηλαδή, με αυτό το οποίο προβλέπεται στο άρθρο 28 του ν. 2324/1995.

Συνεπώς, θα πρέπει να αλλάξει το εδάφιο 4 και να αναμορφωθεί έτσι, ώστε να λαμβάνει υπόψη του την πρόταση της Αξιωματικής Αντιπολιτεύσεως, η οποία υιοθετήθηκε από την Κυβέρνηση.

Το άρθρο 4 είναι το συστατικό άρθρο του Επικουρικού Κεφαλαίου. Αναφέρεται στα πρώτα εδάφια η φιλοσοφία και η λογική του Επικουρικού Κεφαλαίου. 

Στο εδάφιο 4 αναφέρεται, ότι αυτό θα ενεργοποιείται, εφόσον η αξία των μη εκκαθαρισθεισών εμπροθέσμων συναλλαγών ξεπερνά το 5% του μέσου ημερησίου ύψους συναλλαγών του Χρηματιστηρίου κατά το αμέσως προηγούμενο εξάμηνο.

Το άρθρο 5 περιγράφει τη διαδικασία ενεργοποίησης και τα δικαιώματα ως προς την ενεργοποίηση του Επικουρικού Κεφαλαίου. Νομίζω, ότι το συζητήσαμε αρκετά εκτεταμένα στη χθεσινή συνεδρίαση. Εκφράσθησαν βέβαια κάποιες αντιρρήσεις από την Πλευρά των διαφόρων Κομμάτων, αλλά νομίζω ότι το θέμα έχει εξαντληθεί.

Το άρθρο 6 ρυθμίζει τους πόρους του κεφαλαίου, οι οποίοι προέρχονται από δύο πηγές: 'Εκτακτη εισφορά του Χρηματιστηρίου Αξιών Αθηνών και έκτακτη εισφορά των χρηματιστηριακών εταιρειών. 'Εχουμε δύο τοις δεκάκις χιλίοις επί της συνολικής αξίας των συναλλαγών από το Χρηματιστήριο Αξιών Αθηνών και ένα τοις δεκάκις χιλίοις επί της συνολικής αξίας των συναλλαγών, από τα μέλη του Χρηματιστηρίου Αξιών Αθηνών, για τα έτη 1995 και 1996.

To άρθρο 7 στη συνέχεια καθιερώνει ατέλεια υπέρ των διαθεσίμων κεφαλαίων με εξαίρεση το φόρο επί εσόδων που παρακρατούνται στην πηγή.

Το άρθρο 8 αναφέρει ότι για υποστηρικτικούς λόγους η Επιτροπή Κεφαλαιοαγοράς μπορεί να αναθέτει τη μηχανογραφική της υποστήριξη στην ΑΣΥΚ. 

Τέλος, στο άρθρο 9 παρέχεται η ευχέρεια στην Επιτροπή Κεφαλαιοαγοράς να αποσπάσει σε μία από τις δύο θέσεις αντιπροέδρων, έναν υπάλληλο κατά κύρια απασχόληση, χωρίς όμως αμοιβή πλην οδοιπορικών και εξόδων παράστασης. 

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θέλετε να πάρετε το λόγο για κάποιες διορθώσεις;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ακριβώς, κύριε Πρόεδρε. 'Οχι, να παρέμβω για την ουσία των άρθρων, αλλά για να κάνω κάποιες διορθώσεις, ανταποκρινόμενος στις πολύ θετικές προτάσεις που έγιναν απ' όλες τις Πτέρυγες, περιλαμβανομένης και της Αξιωματικής Αντιπολιτεύσεως.

Στο άρθρο 3 διαγράφω την παράγραφο 1, που αναφέρεται στις προμήθειες ή την εκτέλεση έργων. Η διαγραφή αυτής της παραγράφου σημαίνει, ότι οι προμήθειες και τα έργα θα διεκπεραιώνονται, θα διενεργούνται σύμφωνα με τις πάγιες διατάξεις. 'Αρα, η πρώτη αλλαγή είναι η διαγραφή των οκτώ γραμμών της παραγράφου 1 του άρθρου 3 και γίνεται η σχετική αναρίθμηση των παραγράφων.

Η δεύτερη αλλαγή αναφέρεται στην παράγραφο 3 του άρθρου 3. Εκεί το 48ο έτος γίνεται 40ο έτος.

Η τρίτη αλλαγή αναφέρεται στην παράγραφο 4 του άρθρου 3. Διαγράφονται οι έξι τελευταίες γραμμές της παραγράφου 4, δηλαδή οι γραμμές που ξεκινάνε από το "δύναται το Διοικητικό της Συμβούλιο" και καταλήγουν στο "θεσμοθετηθέντων σκοπών αυτής της επιτροπής". Αυτό διαγράφεται και στη θέση του μπαίνει "εφαρμόζονται οι διατάξεις του άρθρου 28, παράγραφος 1, του ν.2324/1995". 'Αρα, και εδώ είναι μία παραπομπή απευθείας στις διατάξεις ισχύοντος νόμου.

Η τέταρτη αλλαγή αφορά τον τίτλο του άρθρου 4. Ο τίτλος γίνεται "Σύσταση Επικουρικού Κεφαλαίου" και υπότιτλος παραμένει το "Διαχείριση - σκοπός - ενεργοποίηση".

Η πέμπτη αλλαγή αναφέρεται στην παράγραφο 3 του ιδίου άρθρου 4. Στη δεύτερη γραμμή της παραγράφου αυτής, εκεί που λέει "είναι η άμεση κάλυψη οφειλών προς εντολείς χρηματιστηριακών συναλλαγών" προσθέτω "μέλη εντολείς". 'Αρα, προσδιορίζονται οι εντολείς ως μέλη του Χ.Α.Α., του Χρηματιστηρίου Αξιών Αθηνών. Η προσθήκη αφορά τις τρεις λέξεις "μέλη του Χ.Α.Α.".

Στην επόμενη σελίδα στην παράγραφο 2 του άρθρου 5, μετά τις τρεις πρώτες λέξεις "η απόφαση ενεργοποίησης" προσθέτω "λαμβάνεται από το Διοικητικό Συμβούλιο του Χ.Α.Α." και εν συνεχεία λέμε "θα προσδιορίζει το ποσό εκταμίευσης". Εν συνεχεία στο ίδιο άρθρο 5, στην παράγραφο 5 μετά από εκεί που λέει "σε κάθε περίπτωση κατά την οποία μέλος" προσθέτω "που συμμετέχει στο συνεγγυητικό κεφάλαιο εξασφάλισης συναλλαγών μελών του Χ.Α.Α." και συνεχίζω μετά "που τελεί σε οριστική και μη αναστρέψιμη αδυναμία".

'Αρα, η προσθήκη αφορά τα εξής: "που συμμετέχει στο συνεγγυητικό κεφάλαιο εξασφάλισης συναλλαγών μελών του Χ.Α.Α." και μετά συνεχίζουμε "που τελεί σε οριστική..."

Η επόμενη αλλαγή αφορά τον τίτλο του άρθρου 7. Ο τίτλος τώρα έχει ως εξής: "Φορολογικές διατάξεις-Θέση σε ισχύ". Διαγράφονται οι λέξεις "Θέση σε ισχύ". Διαγράφονται τρεις λέξεις στον τίτλο του άρθρου 7.

Η τελευταία, η ενάτη, αν δεν κάνω λάθος, διόρθωση αφορά το άρθρο 9 στην πέμπτη γραμμή από το τέλος. Η λέξη "κύρια" όπου λέει "κύρια απασχόληση" μετατρέπεται σε "πλήρη". 'Αρα έχουμε "κατά πλήρη απασχόληση και χωρίς αμοιβή...."

Αυτές ήταν οι διορθώσεις που είχα να κάνω στο νομοσχέδιο, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τζωάννος, Εισηγητής της Νέας Δημοκρατίας, έχει το λόγο για δέκα λεπτά.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, χαίρομαι γιατί ο κύριος Υπουργός δέχθηκε ορισμένες από τις προτάσεις που είχα κάνει χθες το βράδυ. Νομίζω ότι είναι θετική αυτή η εξέλιξη. Βεβαίως υπάρχουν σημεία, στα οποία εξακολουθούμε να διαφωνούμε. Παραδείγματος χάριν, στο άρθρο 2 το θέμα των εισφορών. Πιστεύουμε ότι η Επιτροπή Κεφαλαιαγοράς πρέπει να έχει τους αναγκαίους πόρους για να ασκήσει τους προληπτικούς ελέγχους. Κάνω, όμως, την παρένθεση ότι η μη άσκηση προληπτικών ελέγχων κατά το παρελθόν, δεν οφείλεται στην έλλειψη πόρων. Για την εξέρευση πόρων θα έπρεπε να υπάρχει μία δίκαιη κατανομή αυτών των βαρών. Δεν είναι αυτοσκοπός η βελτίωση των οικονομικών του Δημοσίου με τη στέρηση πόρων από την Επιτροπή Κεφαλαιαγοράς.

Θα ήθελα να επισημάνω, ότι, από τη στιγμή που η Επιτροπή Κεφαλαιαγοράς ως θεσμός, ελέγχεται πλήρως από τον Υπουργό Εθνικής Οικονομίας, τουλάχιστον το μερίδιο του οικονομικού βάρους -έτσι λέει η λογική- θα έπρεπε να είναι ανάλογο όσον αφορά τη συμβολή του Κράτους. 'Η αντίστροφα, πιο σωστά, θα έπρεπε στην Επιτροπή Κεφαλαιαγοράς να συμμετέχουν και εκπρόσωποι των φορέων που εμπλέκονται

Σελίδα 4632 

στις αρμοδιότητες της Επιτροπής Κεφαλαιαγοράς. Η δεύτερη εναλλακτική πρόταση είναι και καλύτερη.

'Οσον αφορά τη δημιουργία Επικουρικού Κεφαλαίου, και χθες τονίσαμε ότι αυτό μάλλον προβλήματα θα δημιουργήσει, διότι οι κίνδυνοι θα καλύπτονται και από το συνεγγυητικό, αλλά και από τα όρια που τίθενται με το άρθρο 1 σε ό,τι αφορά τις δυνατότητες των χρηματιστηριακών εταιρειών να προβούν σε πράξεις, ανάλογα με τα κεφάλαια ή τις εγγυήσεις που παρέχουν. Βασικά δημιουργείται ένα αμοιβαίο κεφάλαιο με το άρθρο 4, για το οποίο υπάρχει και μία ένσταση όσον αφορά τη διαχείρισή του. Δηλαδή, ενώ η Επιτροπή Κεφαλαιαγοράς και συγκεκριμένα το Χρηματιστήριο Αξιών Αθηνών δεν έχει καιρό να προβαίνει σε ελέγχους, θα γίνει και διαχειριστής αμοιβαίων κεφαλαίων; Αυτό προκαλεί κάποιες απορίες.

Εξακολουθεί και υπάρχει ένα σημαντικότατο θέμα, το οποίο επεσήμανα και χθες. Το θέμα, αν θέλετε, που απεκάλεσα δημοκρατικο έλλειμμα, δηλαδή ο βαθμός εξουσίας που εκχωρείται στην Επιτροπή Κεφαλαιαγοράς όχι για την πραγματοποίηση ελέγχων, αλλά για τα της διοικήσεως του οίκου της, όσον αφορά την ανάθεση μελετών, τις προμήθειες κ.ο.κ.

Αυτό είχε επισημανθεί, όπως είπα και χθες, από τη Διεύθυνση Επιστημονικών Μελετών της Βουλής, όπου πραγματικά διατυπώνεται προβληματισμός για τη νομοθετική εξουσιοδότηση που επιχειρείται να δοθεί προς την Επιτροπή Κεφαλαιαγοράς και κατά πόσο αυτή είναι ειδική και ορισμένη.

Διότι η εντύπωση που δίδεται, τουλάχιστον σε εμάς, αλλά νομίζω και στην αρμόδια Επιτροπή της Βουλής είναι, ότι εδώ δίδουμε μια εν λευκώ εξουσιοδότηση στην Επιτροπή Κεφαλαιαγοράς να χειριστεί διάφορα θέματα, που δεν αφορούν τον κύριο ρόλο της ως ελεγκτικού οργάνου, αλλά σε ό,τι αφορά στα εσωτερικά της θέματα. Νομίζουμε ότι αυτό είναι πολύ σημαντικό θέμα και ότι θα έπρεπε να έχει διορθωθεί λαμβάνοντας υπόψη και την πιθανολογούμενη άντισυνταγματικότητα αυτής της διάταξης.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ.ΝΙΚΟΛΑΟΣ ΚΑΤΣΑΡΟΣ)

'Οσον αφορά τα άλλα θέματα, αναφέρθηκα σε αυτά χθές στη συζήτηση επί της αρχής και δε θέλω να κουράσω το Σώμα και με άλλες λεπτομέρειες.

ΠΡΟΕΔΡΕΥΩΝ (Νικόλαος Κατσαρός): Η κα Μπόσκου έχει το λόγο.

ΜΑΡΙΑ ΜΠΟΣΚΟΥ: Παραιτούμαι, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, θα μιλήσει ο κ. Δραγασάκης.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του Συνασπισμού κ.Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Μια παρατήρηση θέλω να κάνω μόνο, κύριε Πρόεδρε. Υπάρχουν ορισμένες παρατηρήσεις τεχνικής φύσεως του ΣΜΕΧΑ, μια από τις οποίες νομίζω ότι την υιοθετήσατε. Απλώς θα ήθελα να επιστήσω την προσοχή σας για να ληφθούν υπόψη και οι υπόλοιπες, διότι φαίνονται εύλογες. Παραδείγματος χάρη, στο σχετικό άρθρο αναφέρεται ότι διαχειριστής και θεματοφύλακας του Επικουρικού Ταμείου είναι το Χρηματιστήριο. Δεν είναι πράγματι σαφές ποιος είναι ο ιδιοκτήτης του σχετικού πόρου. Επομένως, αυτό είναι ένα θέμα που θέλει διευκρίνιση.

Υπάρχουν και ορισμένα άλλα που τα θέτει το υπόμνημα. Υπάρχουν και άλλα θέματα στα οποία εμείς δε συμφωνούμε, αλλά σ'αυτά που φαίνονται ότι είναι τεχνικού χαρακτήρα ρυθμίσεις για την αρτιότερη διαμόρφωση του νομοσχεδίου νομίζουμε ότι μπορούν να αντιμετωπιστούν. Συνολικά για το θέμα, για να μην ξαναπάρω το λόγο, θέλω να πω, ότι εμείς είμαστε υπέρ του Επικουρικού Ταμείου και υπέρ κάθε θεσμού που ενισχύει το οπλοστάσιο ασφάλισης των συναλλαγών και βελτίωσης της αξιοπιστίας και της διαφάνειας στο Χρηματιστήριο. 'Ομως, είναι ένα από τα μέτρα που πρέπει να ληφθούν. Υπάρχει μια αποσπασματικότητα.

Νομίζουμε λοιπόν ότι, εφόσον το Υπουργείο ετοιμάζει το νέο σχέδιο νόμου για τα παράγωγα, καλό θα ήταν σε αυτό να αντιμετωπιστούν και άλλα κενά, όπως είναι ο έλεγχος των χρηματιστηριακών εταιρειών και άλλα στοιχεία που θα διασφαλίζουν τη φερεγγυότητα των συναλλαγών, ούτως ώστε να ολοκληρωθεί το θεσμικό πλαίσιο του Χρηματιστηρίου.

ΠΡΟΕΔΡΕΥΩΝ (Νικόλαος Κατσαρός): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Εμείς ζητήσαμε και χθες, για την ενίσχυση του κύρους και της ικανότητας της επιτροπής, να μπορεί να ελέγχει και να προβληματίζεται πιο αποτελεσματικά, να αυξηθούν ταυτόχρονα και οι πόροι της. 'Εχουμε πει, κύριε Υπουργέ, χθες και πρέπει να το ξαναδείτε, γιατί νομίζω πως είναι πρόταση και της Νέας Δημοκρατίας, ότι το ποσοστό 0,02% είναι μικρό. Κυρίως, όμως, το 7% που επιβάλλεται από τον κύκλο εργασιών των ανωνύμων εταιρειών του αποθετηρίου είναι επίσης μικρό. Μην ξεχνάμε, ότι τα κέρδη τους είναι υπερβολικά. Και αυτό το ποσοστό θα μπορούσε να μεγαλώσει, για να μπορέσει η επιτροπή να μην προβεί μόνον στην πρόσληψη έξι υπαλλήλων, αλλά να πάρει πραγματικά τεχνοκράτες γνώστες, που να τους συμβουλεύεται κάθε φορά, ώστε να ενημερώνει κάθε φορά και να αποκτήσει και τη δυνατότητα καλύτερου εξοπλισμού.

ΠΡΟΕΔΡΕΥΩΝ (Νικόλαος Κατσαρός): Ο κ.Αλογοσκούφης έχει το λόγο, ως Κοινοβουλευτικός Εκπρόσωπος της Νέας Δημοκρατίας.

ΓΕΩΡΓΙΟΣ ΑΛΟΓΟΣΚΟΥΦΗΣ: Θέλω να τονίσω και πάλι, ότι θα περιμέναμε από την Κυβέρνηση μια πολύ πιο σοβαρή αντιμετώπιση της κατάστασης, που δημιουργήθηκε τον περασμένο Νοέμβριο αλλά και τον τελευταίο μήνα στο Χρηματιστήριο. Υπάρχουν ακόμη πολλά ανοικτά θέματα και θέλω να τα θίξω, επ'ευκαιρία της συζήτησης αυτών των άρθρων, που επιχειρούν να βελτιώσουν την κατάσταση αλλά με αποσπασματικό τρόπο.

Το πρώτο είναι, ότι οι επιχειρήσεις, οι οποίες είναι εισηγμένες στο Χρηματιστήριο και οι οποίες απολαμβάνουν πολλών προνομίων, θα έπρεπε για λόγους προστασίας των επενδυτών να υφίστανται και κάποιους μεγαλύτερους περιορισμούς όσον αφορά στην αξιοπιστία των λογαριασμών τους. Θα έπρεπε να θεσμοθετηθεί πολύ πιο αυστηρός έλεγχος της ακρίβειας και της διαφάνειας των λογαριασμών των εισηγμένων εταιρειών. Είναι ένα μεγάλο πρόβλημα αυτό στο Χρηματιστήριο και πρέπει κάποια στιγμή η Κυβέρνηση να το δει και να το αντιμετωπίσει. Δεν είναι μόνο τα θέματα των χρηματοοικονομικών παραγώγων.

Δεύτερον θα πρέπει η Επιτροπή Κεφαλαιαγοράς, αντί ο πρόεδρός της να κάνει δηλώσεις όσον αφορά το ύψος του δείκτη τιμών, να κοιτάξει να ελέγξει την εκτεταμένη χρήση εσωτερικών πληροφοριών, απ' ό,τι φαίνεται, σε σχέση με τα αποτελέσματα των διαφόρων επιχειρήσεων. Δεν έχουμε περίπτωση όπου κάποιος έχει ελεγχθεί για το αν έχει γίνει χρήση εσωτερικών πληροφοριών ή όχι. Είναι ένα θέμα που, εάν δεν αντιμετωπισθεί, δεν εξασφαλίζεται η ίση μεταχείριση των επενδυτών.

Θα πρέπει επίσης να κάνει καλά τη δουλειά της η Επιτροπή Κεφαλαιαγοράς και δεν εξασφαλίζεται με τα άρθρα που συζητούμε, ότι θα είναι έγκαιρη η αντιμετώπιση των προβληματικών καταστάσεων. Βεβαίως πρέπει να τονίσουμε πόσο σημαντικό είναι να εισαχθεί πλέον ο θεσμός των προθεσμιακών αγοραπωλησίων, προκειμένου να αποφεύγονται οι έντονες διακυμάνσεις, όπως αυτές που είδαμε τις τελευταίες εβδομάδες. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ.Τσαφούλιας έχει το λόγο για προτασόμενη δευτερολογία μόνο δύο λεπτά.

ΓΕΩΡΓΙΟΣ ΤΣΑΦΟΥΛΙΑΣ: Και σήμερα το Χρηματιστήριο, κύριε Υπουργέ, ανέβηκε κατά τρόπο ανέλπιστο. Αυτά τα ανεβοκατεβάσματα δεν δημιουργούν την πίστη ότι είναι δυνατόν οι επενδυτές να έχουν πίστη προς τη λειτουργία του Χρηματιστηρίου. Κάτι γίνεται, κύριε Υπουργέ.

Δεν ξέρω αν στο νόμο για χρηματοοικονομικά παράγωγα θα μπορέσει να υπάρξει διάταξη με την οποία να διασφαλίζεται η ήρεμη λειτουργία του Χρηματιστηρίου. Αυτά τα ανεβοκατεβάσματα και σε τέτοια έκταση που γίνονται οπωσδήποτε 

Σελίδα 4633 

δημιουργούν μια λειτουργία αντίθετη προς εκείνο που αναμένεται για την ομαλή εξέλιξη της οικονομικής κατάστασης στη χρηματαγορά. Αυτό, αν είναι δυνατόν, με διάταξη νόμου να ρυθμιστεί, να το λάβετε υπόψη σας από τώρα. Να υπάρξει κάποια βελτίωση, ώστε όλα τα μέλη και οι επενδυτές να έχουν ίσες ευκαιρίες και ίσες δυνατότητες πληροφόρησης και ίση χρήση όλων εκείνων των μέσων που λειτουργούν γύρω από τη χρηματαγορά για να μπορούν να επενδύουν. Αυτό πώς μπορεί να γίνει; Μπορείτε να μας πείτε; Θα το ρυθμίσετε με το άλλο νομοσχέδιο; Κάτι πρέπει να γίνει πάντως. Σήμερα είσθε ικανοποιημένος απ'αυτό το ανέβασμα;

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Κύριε Πρόεδρε, δεν έχω σκοπό να απαντήσω εκτενώς. Δε νομίζω ότι τέθηκαν καινούργια θέματα από τους αξιοτίμους συναδέλφους. Το μόνο που έχω να πω σχετικά με τα μεγάλα σκαμπανεβάσματα, τα οποία διαπίστωσε ο κ.Τσαφούλιας, είναι πράγματι ασυνήθιστα,αλλά δε νομίζω πως είναι έργο της Κυβερνήσεως να προσπαθεί να επηρεάσει το ψυχολογικό κλίμα που επικρατεί σε μία αγορά. Πράγματι υπήρξε αδικαιολόγητα μεγάλη νευρικότητα και προς την μία και προς την άλλη κατεύθυνση. Πιστεύω πως το καλύτερο είναι η ψυχραιμία και η αναμονή της διαμόρφωσης μιας πιο ήρεμης και σταθερής ανοδικής τάσης. Αυτό ίσως πάρει κάποιο χρόνο, αλλά χρειάζεται υπομονή.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος και κηρύσσεται περαιωμένη η συζήτηση επί της ενότητας των άρθρων 2 έως 9.

Ερωτάται το Σώμα: Γίνεται δεκτό το άρθρο 2, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΓΕΩΡΓΙΟΣ ΑΛΟΓΟΣΚΟΥΦΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 2 έγινε δεκτό, κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΓΕΩΡΓΙΟΣ ΓΑΡΟΥΦΑΛΙΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 3 έγινε δεκτό, κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 4, ως έχει;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 4 έγινε δεκτό, ομοφώνως, ως έχει.

Ερωτάται το Σώμα: Γίνεται δεκτό το άρθρο 5, ως έχει;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 5 έγινε δεκτό, ομοφώνως, ως έχει.

Ερωτάται το Σώμα: Γίνεται δεκτό το άρθρο 6, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΙΩΑΝΝΗΣ ΔΡΑΓΑΣΑΚΗΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 6 έγινε δεκτό, κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 7, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΙΩΑΝΝΗΣ ΔΡΑΓΑΣΑΚΗΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 7 έγινε δεκτό, κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 8, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΓΕΩΡΓΙΟΣ ΤΣΑΦΟΥΛΙΑΣ:Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 8 έγινε δεκτό, κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 9, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΓΕΩΡΓΙΟΣ ΤΣΑΦΟΥΛΙΑΣ:Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 9 έγινε δεκτό κατά, πλειοψηφία, όπως τροποποιήθηκε από τον κύριο Υπουργό.

Εισερχόμαστε στη συζήτηση των τροπολογιών.

Πρώτη τροπολογία είναι η με γενικό αριθμό 331 και ειδικό αριθμό 5 με ημερομηνία κατάθεσης 4/3/97 του Υπουργού Εθνικής Οικονομίας και Οικονομικών κ. Παπαντωνίου.

Κύριε Υφυπουργέ, θέλετε να προσθέσετε τίποτα στην τροπολογία;

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Κύριε Πρόεδρε, σε ό,τι αφορά την τροπολογία, στην πρώτη παράγραφο του άρθρου, στην τελευταία σειρά της παραγράφου, εκεί που λέμε, ότι θα παρέχουμε την εγγύηση του Ελληνικού Δημοσίου σε ιδρύματα πιστωτικά και Οργανισμούς της ημεδαπής, αλλοδαπής, για τη δανειοδότηση τόσο της Δημοκρατίας της Αρμενίας και της Μολδαβίας, όπως έχουν εγγραφεί στο άρθρο, θα θέλαμε να προσθέσουμε, ότι θα δώσουμε τη δυνατότητα και για τη Δημοκρατία της Γεωργίας προς την ίδια κατεύθυνση. Θα προστεθεί δηλαδή το "και της Δημοκρατίας της Γεωργίας".

ΠΡΟΕΔΡΕΥΩΝ (Νικόλαος Κατσαρός):Να μας πείτε σε ποιο σημείο προσθέτετε αυτήν τη λέξη. Πώς ακριβώς τη διατυπώνετε.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Να διαβάσω τότε την πρώτη παράγραφο: "Ο Υπουργός των Οικονομικών δύναται με απόφασή του, που εκδίδεται ύστερα από σύμφωνη γνώμη της Διϋπουργικής Επιτροπής, το άρθρο 5 του ν. 2322/95, να παρέχει την εγγύηση του Ελληνικού Δημοσίου σε πιστωτικά ιδρύματα και χρηματοπιστωτικούς Οργανισμούς της ημεδαπής ή αλλοδαπής για τη δανειοδότηση της Δημοκρατίας της Αρμενίας, της Δημοκρατίας της Μολδαβίας και της Δημοκρατίας της Γεωργίας". Να μείνουμε εδώ.

ΠΡΟΕΔΡΕΥΩΝ (Νικόλαος Κατσαρός):Κύριοι συνάδελφοι, επί της τροπολογίας αυτής θέλει κανείς το λόγο;

ΜΑΡΙΑ ΜΠΟΣΚΟΥ:Κύριε Πρόεδρε, σας παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός):Ορίστε, κυρία Μπόσκου, έχετε το λόγο.

ΜΑΡΙΑ ΜΠΟΣΚΟΥ:Κύριε Πρόεδρε, αντιταχθήκαμε σαν Κόμμα, όταν ψηφίστηκε ο ν. 2380/96, που κύρωνε αυτήν τη συμφωνία για την παρευξείνιο συνεργασία, θεωρούμε και το είπαμε και τότε, ότι η υπό ίδρυση τράπεζα θα βρίσκεται σε χέρια των μεγάλων καπιταλιστικών συμφερόντων, είτε αυτά είναι ελληνικά είτε οι 'Ελληνες θα παίζουν τους μεσάζοντες στο ρόλο του μεσάζοντα σε αυτήν την κατάσταση.

Για το λόγο αυτόν καταψηφίζουμε τη συγκεκριμένη τροπολογία, η οποία συμπληρώνει και διορθώνει σε ό,τι έχει να κάνει με αυτήν τη συγκεκριμένη τράπεζα.

ΠΡΟΕΔΡΕΥΩΝ (Νικόλαος Κατσαρός):Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Εμείς θεωρούμε, ότι είναι σημαντική η υπόθεση αυτής της τράπεζας. Και μάλλον έχει καθυστερήσει -ενδεχομένως όχι με δική μας ευθύνη, με ευθύνη δηλαδή της Ελλάδας. Και θεωρούμε και θετική την προσπάθεια να βρεθεί τρόπος να βοηθηθούν οι χώρες, που αναφέρθηκαν, διότι ήταν γνωστό, ότι ένας από τους λόγους που καθυστερούσε η τράπεζα αυτή, ήταν η αδυναμία των χωρών να συμμετάσχουν στο μετοχικό της κεφάλαιο.

Υποθέτω, κύριε Υπουργέ, ότι αυτές είναι οι χώρες με προβλήματα, αυτές οι τρεις και ότι οι άλλες δεν έχουν το πρόβλημα, δηλαδή η Βουλγαρία μπορεί να καλύψει τη συμμετοχή της. 

Σε ό,τι αφορά τώρα τη λύση που βρέθηκε, δεν μπορώ αυτήν τη στιγμή να πω αν είναι η καλύτερη ή αν υπήρξαν άλλες λύσεις. Για παράδειγμα -απλώς το καταθέτω- δεν ξέρω αν αυτή η μορφή είναι καλύτερη ή μήπως κατευθείαν ο δανεισμός της δικής μας Χώρας προς αυτές τις χώρες.

Αλλά επί της ουσίας του θέματος, δηλαδή της ίδρυσης της Τράπεζας, της βοήθειας αυτών των χωρών να διασφαλίσουν τη συμμετοχή τους στο μετοχικό κεφάλαιο, είναι μια κατεύθυνση που εμείς τουλάχιστο την στηρίζουμε.

ΠΡΟΕΔΡΕΥΩΝ (Νικόλαος Κατσαρός):Ο κ. Τζωάννος έχει το λόγο.

Σελίδα 4634 

 

ΙΩΑΝΝΗΣ ΤΖΩΑΝΝΟΣ:Δεν είχα πρόθεση να μιλήσω ξανά, αλλά μετά τις προηγούμενες παρεμβάσεις θέλω να τονίσω ότι εμείς υποστηρίζουμε αυτήν την πρωτοβουλία, λαμβάνοντας υπόψη ότι γενικά ο Εύξεινος Πόντος ιστορικά αποτελεί ζωτικό οικονομικό και πολιτικό χώρο για τα ελληνικά συμφέροντα.

Δεύτερον, μέσω της τραπέζης μπορεί να παρέχεται καλύτερη υποστήριξη για την προώθηση της χρηματοδότησης με τεχνοκρατική υποδομή, ίσως σε συνεργασία και με άλλες τράπεζες, όπως την Ευρωπαϊκή Τράπεζα Επενδύσεων, παρά με τον κατευθείαν δανεισμό από κράτος προς κράτος.

Μια τρίτη παρατήρηση. 'Εχουμε το θεσμό του ΟΣΕΠ, της παρευξείνιας συνεργασίας, όπου η Τουρκία έχει αναπτύξει έντονη δραστηριότητα και νομίζω, ότι οποιαδήποτε πρωτοβουλία της σημερινής μορφής πρέπει να υποστηριχθεί και γι' αυτό υποστηρίζουμε αυτήν την τροπολογία.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Ευχαριστώ, κύριε Πρόεδρε.

Θα ήταν χρήσιμο, πρέπει να το συνειδητοποιήσουμε όλοι και λυπάμαι για την τοποθέτηση του Κ.Κ.Ε., αυτή η τράπεζα που δημιουργήσαμε ή που δημιουργείται τώρα με τη συμμετοχή ενός ελάχιστου αριθμού μελών με τη δυνατότητα, που προβλέπουμε σήμερα στην τροπολογία, στην αύξηση του ιδιωτικού μετοχικού κεφαλαίου της Παρευξεινίας Τράπεζας Συνεργασίας Εμπορίου και Ανάπτυξης, νομίζω ότι δίνει τη δυνατότητα κατ' αρχήν σε όλα τα κράτη-μέλη του ΟΣΕΠ, σε όλες τις παρευξείνες χώρες, με τις οποίες η Ελλάδα συνδέεται ιστορικά, μέσα σε μια σειρά από συνεργασίες να δώσει τη δυνατότητα στις χώρες αυτές να αναπτύξουν πρωτοβουλίες επενδυτικές στις περιοχές. Είναι ένα εργαλείο, δηλαδή, στα χέρια των κρατών αυτών, για να προχωρήσουν σε βάθος τις οικονομικές μεταρρυθμίσεις τους. Είναι ένα εργαλείο στα χέρια των κρατών αυτών, για να αναπτύξουν ιδιωτικές και δημόσιες επενδύσεις. 'Οπως στην Ευρώπη υπάρχει Ευρωπαϊκή Τράπεζα Επενδύσεων, η οποία κατά καιρούς συνεισφέρει στην ανάπτυξη των κρατών-μελών της Ευρωπαϊκής 'Ενωσης και της Ελλάδος ιδιαίτερα, γνωρίζουμε, ότι μια σειρά σήμερα από έργα στην Ελλάδα γίνονται με τη στήριξη και τη βοήθεια της Ευρωπαϊκής Τράπεζας Επενδύσεων, παραδείγματος χάρη το αεροδρόμιο των Σπάτων, η Εγνατία Οδός, μεγάλα έργα στην Ελλάδα. Κάτι αντίστοιχο θα γίνει κι εκεί και δεν μπορούμε να κατανοήσουμε, πώς είναι δυνατόν ένα Κόμμα της Ελλάδος να μη συναισθάνεται αυτήν τη μεγάλη ανάγκη που έχουμε ως Χώρα, να υποστηρίξουμε, να έρθουμε αρωγοί και συμπαραστάτες στην προσπάθεια της οικονομικής μεταρρύθμισης αυτών των κρατών και σε μια προσπάθεια ουσιαστικής ανάπτυξης αυτών των κρατών.

Ουσιαστικά, λοιπόν, τι κάνουμε; Δημιουργούμε ένα εργαλείο στα χέρια των κρατών αυτών, για να μπορέσουν να επιταχύνουν τις προσπάθειες τις αναπτυξιακές στις περιοχές τους, να καλύψουν τις ελλείψεις που έχουν στα θέματα των υποδομών, στα θέματα των δικτύων ενέργειας, τηλεπικοινωνίας ή και ακόμη να δώσουν τη δυνατότητα σε ιδιώτες να συμμετάσχουν μέσα από δυνατότητες δανεισμού για επενδύσεις στις περιοχές αυτές. Δεν κατανοούμε γιατί δεν μπορούμε να συμφωνήσουμε όλοι μαζί και είναι χρήσιμο γι' αυτήν την τροπολογία να υπάρχει και μία ομόφωνη, θα έλεγα, θέση του Ελληνικού Κοινοβουλίου και να βοηθήσουμε, να δώσουμε την έμφαση, ότι η Ελλάδα είναι παρούσα στις εξελίξεις του Εξείνου Πόντου και των Βαλκανίων, ότι η Ελλάδα συνειδητοποιεί την ιστορική υποχρέωση που έχει, να βοηθήσει τα κράτη αυτά. Νομίζω ότι θα είναι χρήσιμο το Κομμουνιστικό Κόμμα Ελλάδας να αναθεωρήσει αυτήν του την άποψη, για να βοηθήσουμε όλοι μαζί αυτήν την προσπάθεια. Είναι ένα εργαλείο ακόμη στα χέρια των κρατών-μελών του Οργανισμού της Οικονομικής Συνεργασίας του Ευξείνου Πόντου. Ευχαριστώ.

ΜΑΡΙΑ ΜΠΟΣΚΟΥ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Νικόλαος Κατσαρός): Ορίστε, κυρία Μπόσκου, έχετε το λόγο.

ΜΑΡΙΑ ΜΠΟΣΚΟΥ: Με αυτήν την τοποθέτηση ο κύριος Υπουργός έχει ακριβώς ολοκληρώσει, θα λέγαμε, την επιχειρηματολογία, για την οποία εμείς ακριβώς δεν ψηφίζουμε αυτήν την τροπολογία, όπως δεν ψηφίσαμε και το κατ' αρχήν άρθρο. Αυτήν τη μορφή διείσδυσης και αλλαγής ραγδαίας καπιταλιστικοποίησης αυτών των χωρών εσείς τη χαιρετίσατε, με γεια σας με χαρά σας, μην καλείτε όμως και το Κ.Κ.Ε. να συμφωνεί μ' αυτές τις εξελίξεις σ' αυτές τις χώρες.

Νομίζουμε ότι τα συνοπτικά επιχειρήματα που δώσαμε -σίγουρα ήταν πολύ περισσότερα κατά τη συζήτηση του συγκεκριμένου άρθρου για τη δημιουργία της τράπεζας- αποδεικνύουν ακριβώς κι αυτά που είπατε εσείς στην ομιλία σας. Βεβαίως και δεν την ψηφίζουμε.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Ορίστε, έχετε το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, αν και δεν είναι εντελώς απαραίτητο, επειδή ακούστηκαν διάφορα, εγώ ήθελα να διευκρινίσω και θα παρακαλούσα και την κα Μπόσκου να μελετήσει το θέμα καλύτερα, αυτή η τράπεζα είναι το μόνο διακρατικό όργανο της περιοχής. Είναι διακρατική τράπεζα. Συμμετέχει η Ρωσία με 16%, αν θυμάμαι καλά τα ποσοστά, η Ελλάδα με 16%, η Βουλγαρία. Είναι μια τράπεζα, που συγκροτείται με τη συμμετοχή των χωρών μελών της ΟΣΕΠ. Απ' αυτήν τη άποψη βεβαίως είναι θέμα του τι πολιτικές επικρατούν στις διάφορες χώρες, τι κυβερνήσεις εκλέγουν οι διάφοροι λαοί, οπωσδήποτε αυτό θα βάλει τη σφραγίδα του στην ειδικότερη λειτουργία της τράπεζας.

Αλλά κατ' αρχήν είναι ένας θεσμός χρηματοοικονομικής υποδομής, που πραγματικά νομίζουμε, ότι θα είναι χρήσιμο να δημιουργηθεί και ιδιαίτερα χρήσιμο να συμμετάσχουν αυτές οι χώρες που λόγω οικονομικής αδυναμίας δεν μπορούσαν ως τώρα να συμμετάσχουν. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δεν υπάρχει άλλος ομιλητής.

Κηρύσσεται περαιωμένη η συζήτηση επί της τροπολογίας με γενικό αριθμό 331 και ειδικό 5 και ερωτάται το Σώμα: Γίνεται δεκτή η τροπολογία;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΜΑΡΙΑ ΜΠΟΣΚΟΥ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Η τροπολογία έγινε δεκτή κατά πλειοψηφία.

Κύριε Υπουργέ, υπάρχουν δύο εκπρόθεσμες τροπολογίες του κ. Κεδίκογλου. Εάν τις αποδεχθείτε, θα γίνει συζήτηση. Εάν δεν τις αποδέχεσθε, δεν γίνεται ούτε αναφορά σ' αυτές.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Δεν μπορώ να τις δεχθώ.

ΠΡΟΕΔΡΕΥΩΝ (Νικόλαος Κατσαρός): Ερωτάται το Σώμα, γίνεται δεκτό το ακροτελεύτιο άρθρο του νομοσχεδίου.

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Νικόλαος Κατσαρός): Το ακροτελεύτιο άρθρο έγινε δεκτό.

Επομένως το νομοσχέδιο αρμοδιότητας του Υπουργείου Εθνικής Οικονομίας "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς", έγινε δεκτό και κατ' άρθρον.

Η ψήφιση στο σύνολο αναβάλλεται για άλλη συνεδρίαση.

Κύριοι συνάδελφοι, έχω τη τιμή να σας ανακοινώσω, ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις στις αιτήσεις για τη χορήγηση άδειας δίωξης των Βουλευτών κυρίων Παναγιώτη Σγουρίδη, Βασιλικής Παπανδρέου, Θεόδωρου Κατσίκη, Γεωργίου Ρόκου και Δημητρίου Νικολάου Κωστόπουλου.

Επίσης, διενεμήθησαν τα Πρακτικά της Παρασκευής, 31 Ιανουαρίου 1997 και παρακαλώ το Σώμα για την επικύρωσή τους.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Συνεπώς τα Πρακτικά της Παρασκευής, 31 Ιανουαρίου 1997 επικυρώθησαν.

Κύριοι συνάδελφοι, δέχεσθε στο σημείο αυτό να λύσουμε 

Σελίδα 4635 

τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 20.35' λύεται η συνεδρίαση για αύριο Πέμπτη, 6 Μαρτίου 1997 και ώρα 10.00', με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων και στη συνέχεια νομοθετική εργασία, συνέχιση της συζήτησης επί της αρχής, των άρθρων και του συνόλου της πρότασης νόμου "Ρύθμιση θεμάτων για τη μείωση του κόστους παραγωγής και της λειτουργίας της αγροτικής εκμετάλλευσης, καθώς και την αύξηση της ανταγωνιστικότητας της ελληνικής γεωργίας".

Ο ΠΡΟΕΔΡΟΣ
         ΟΙ ΓΡΑΜΜΑΤΕΙΣ
 

Σελίδα 4636 
