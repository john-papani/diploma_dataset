
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΕΔΡΙΑΣΗ ΡΟΗ'
Πέμπτη 24 Μαΐου 2001
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Ανακοινώνεται ότι τη συνεδρίαση παρακολουθούν μέλη του Περιφερειακού Συμβουλίου του Πρέσκοτ, μαθητές από το Δημοτικό Σχολείο Μωραΐτη Αττικής, το 2ο Δημοτικό Σχολείο Βόλου, 
2. Συζήτηση και λήψη απόφασης επί των αιτήσεων Εισαγγελικής Αρχής άρσεως της ασυλίας των Βουλευτών Δ. Κοσσυβάκη, Θ. Πάγκαλου, Σ. Παπαδόπουλου, Δ. Ρέππα, Γ. Φλωρίδη, 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, 
2. Απαντήσεις Υπουργών σε ερωτήσεις Βουλευτών, 
3. Ανακοίνωση του δελτίου επικαίρων ερωτήσεων της Παρασκευής 26 Μαΐου 2001.
4. Συζήτηση επικαίρων ερωτήσεων: 
α) Προς τον Υπουργό Ανάπτυξης, σχετικά με τις αυξήσεις στις τιμές των υγρών καυσίμων, 
α) Προς τον Υπουργό Υγείας και Πρόνοιας, σχετικά με τη διαδικασία πλήρωσης με ειδικό ιατρικό προσωπικό για τη λειτουργία ΜΕΘ στο νοσοκομείο Ξάνθης, 
γ) Προς τον Υπουργό Οικονομικών, σχετικά με τη λειτουργία του εργοστασίου ινοσανίδας "ΠΙΝΔΟΣ Α.Ε." στο νομό Γρεβενών, 
δ) Προς τον Υπουργό Γεωργίας, σχετικά με τη χρησιμοποίηση ποσοτήτων ληγμένης ορμόνης, από τις Περιφερειακές Κτηνιατρικές Υπηρεσίες του Υπουργείου Γεωργίας και τις επιπτώσεις στην υγεία του ανθρώπου και των ζώων, 
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί των άρθρων και των τροπολογιών του σχεδίου νόμου του Υπουργείου Ανάπτυξης: "Σύνδεση έρευνας και τεχνολογίας με την παραγωγή και άλλες διατάξεις", .
2. Ονομαστική ψηφοφορία επί του άρθρου 23 του σχεδίου νόμου του Υπουργείου Ανάπτυξης, 
ΟΜΙΛΗΤΕΣ
Α. Επί των επικαίρων ερωτήσεων:
ΑΓΓΕΛΗΣ Α., 
ΑΠΟΣΤΟΛΑΚΗ Μ., 
ΚΟΝΤΟΣ Α., 
ΜΠΕΝΤΕΝΙΩΤΗΣ Ε., 
ΣΠΥΡΑΚΗ Χ., 
ΣΤΡΙΦΤΑΡΗΣ Σ., 
ΤΖΙΟΛΑΣ Ε., .
ΦΩΤΙΑΔΗΣ Α., 
ΧΑΤΖΗΜΙΧΑΛΗΣ Ε., .
Β. Επί των αιτήσεων άρσης ασυλίας:
ΚΟΥΒΕΛΗΣ Φ., 
ΠΑΠΑΓΕΩΡΓΙΟΥ Γ., 
ΣΤΡΙΦΤΑΡΗΣ Σ., 
ΤΣΙΠΛΑΚΗΣ Κ., 
Γ. Επί του σχεδίου νόμου του Υπουργείου Ανάπτυξης:
ΑΝΘΟΠΟΥΛΟΣ Ι, 
ΑΛΟΓΟΣΚΟΥΦΗΣ Γ., 
ΒΟΥΛΓΑΡΑΚΗΣ Γ., 
ΔΡΥΣ Γ., 
ΚΑΛΑΦΑΤΗΣ Α., 
ΚΩΣΤΟΠΟΥΛΟΣ Δ., 
ΛΙΑΣΚΟΣ Α., 
ΜΑΓΚΡΙΩΤΗΣ Ι., 
ΞΗΡΟΤΥΡΗ Α., 
ΠΑΥΛΟΠΟΥΛΟΣ Π., 
ΣΤΡΙΦΤΑΡΗΣ Σ., 
ΤΣΙΑΡΤΣΙΩΝΗΣ Ν., .
ΤΣΙΠΛΑΚΗΣ Κ., .
ΦΛΩΡΙΝΗΣ Α., .
ΧΡΙΣΤΟΔΟΥΛΑΚΗΣ Ν., .
ΠΡΑΚΤΙΚΑ ΒΟΥΛΗΣ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΡΟΗ'
Πέμπτη 24 Μαΐου 2001
Αθήνα, σήμερα στις 24 Μαΐου 2001, ημέρα Πέμπτη και ώρα 10.43' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ανέστη Αγγελή, Βουλευτή Καστοριάς, τα ακόλουθα:
A. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε δημοσίευμα εφημερίδας το οποίο αναφέρεται στην ανάγκη αναστήλωσης του Αρχαίου Θεάτρου Δωδώνης.
2) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία ο Πανελλήνιος Σύνδεσμος Τυφλών - Τοπική 'Ενωση Ηπείρου διαμαρτύρεται για τον τρόπο διάθεσης αλλά και την ποσότητα των παρεμβατικών προϊόντων που διατίθενται στα μέλη του.
3) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Δήμος Ψαρών του Νομού Χίου ζητεί την κατασκευή νέας εξωτερικής προβλήτας στο λιμένα Ψαρών.
4) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Πανελλαδικός Σύλλογος Αναπήρων Πολιτών - Παράρτημα Κρήτης ζητεί τη συμπληρωματική χορήγηση ελαιολάδου στα μέλη του.
5) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Νέας Αλικαρνασσού του Νομού Ηρακλείου αντιτίθεται στην κατασκευή του παράλληλου διαδρόμου (τροχιόδρομου) στο αεροδρόμιο Ν. Καζαντζάκης του Ηρακλείου.
6) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η 'Ενωση Νομαρχιακών Αυτοδιοικήσεων Ελλάδος ζητεί την πρόσληψη εξειδικευμένου επιστημονικού προσωπικού για την υλοποίηση των προγραμμάτων της πληροφορικής της Νομαρχιακής Αυτοδιοίκησης και των υπηρεσιών της.
7) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το ψήφισμα διαμαρτυρίας των βλαχοφώνων δημάρχων και κοινοταρχών για την έκθεση του ΣΤΕΗΤ ΝΤΗΠΑΡΤΜΕΝΤ.
8) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Ελληνική Ομοσπονδία Καράτε ζητεί την ένταξη του αθλήματος Καράτε στο πρόγραμμα των Ολυμπιακών Αγώνων του 2004.
9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την άρνηση της Γερμανίας να καταβάλει τις πολεμικές αποζημιώσεις.
10) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το υψηλό ποσοστό τροχαίων θυμάτων στην Ελλάδα.
11) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις αυξήσεις στις συντάξεις του Δημοσίου οι οποίες παρουσιάζονται μειωμένες σε σχέση με τις προβλεπόμενες.
12) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορές με τις οποίες ο κ. Λάζαρος Ιωαννίδης διαμαρτύρεται για την καθυστέρηση στις πληρωμές στα έργα βελτίωσης βοσκοτόπων στην Κοινότητα Σιδηρονέρου του Νομού Δράμας.
13) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Αναπληρωτών Δασκάλων ζητεί το διορισμό όλων των αναπληρωτών δασκάλων, που έχουν υπογράψει έστω και μία σύμβαση εργασίας.
14) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Ομοσπονδία Συλλόγων Εκτάκτου Εκπαιδευτικού Προσωπικού ΤΕΙ ζητεί την ικανοποίηση των αιτημάτων των μελών της.
15) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμαρχος Ληλαντίων Εύβοιας διαμαρτύρεται για τις υψηλές τιμές των αντικειμενικών αξιών των αγροτεμαχίων του Δήμου του που καθορίστηκαν από τη ΔΟΥ Χαλκίδας.
16) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Εταιρεία Ευβοϊκών Σπουδών διαμαρτύρεται για την συνεχή υποβάθμιση του Νομού Εύβοιας σε όλους τους τομείς.
17) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμαρχος Ωρεών Εύβοιας ζητεί την άμεση κατασκευή του Δημαρχιακού Μεγάρου Ωρεών Εύβοιας.
18) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμαρχος Ληλαντίων Εύβοιας ζητεί την άρση της απαγόρευσης της λειτουργίας των καταστημάτων του Δήμου του τις Κυριακές.
19) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Επιμελητήριο Εύβοιας ζητεί την κατασκευή έργων υποδομής στο Νομό Εύβοιας, τη δημιουργία ολοκληρωμένου προγράμματος τουριστικής ανάπτυξης σ' αυτόν κ.λπ.
20) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία οι Δήμαρχοι Βουκολίων, Κανδάνου και Πελεκάνου Νομού Χανίων ζητούν την άμεση εκτέλεση του έργου "Κόμβος Ταυρωνίτη".
21) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Πολιτιστικός Σύλλογος των Απανταχού Νεροκουριανών "Η ΑΓΙΑ ΜΑΡΙΝΑ" ζητεί τη χορήγηση 30 στύλων της ΔΕΗ για τη διάνοιξη του ξυλόσκαλου της Αγίας Μαρίνας Νεροκούρου Νομού Χανίων.
22) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΠΑΝΑΓΙΩΤΗΣ ΚΟΣΙΩΝΗΣ κατέθεσαν αναφορά με την οποία το Νομαρχιακό Συμβούλιο Κέρκυρας ζητεί την άμεση αποκατάσταση του οδικού δικτύου της νήσου Κέρκυρας.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας για τις διαμαρτυρίες του Δήμου Μεσσάτιδος του Νομού Αχαΐας σχετικά με τις ιδιαίτερα χαμηλές τιμές απαλλοτρίωσης εκτάσεων περιοχών, απ' όπου θα διέλθουν πυλώνες υψηλής τάσης της ΔΕΗ.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην πιθανή κατάχρηση εκατομμυρίων στο Λιμάνι του Αιγίου από την Επιτροπή Διαχείρισης Αποθεμάτων.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις καταγγελίες του Σωματείου Εργαζομένων στο ΠΠΓΝΠ για αυθαίρετες πράξεις της Διοικητικής Διεύθυνσης του Νοσοκομείου Πατρών.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας για τη δημιουργία ΜΕΤΡΟ στην Πάτρα.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας για τη δυσκολία μετά την αποχώρηση της Δημοτικής Αστυνομίας εποπτείας στις λαϊκές αγορές από την ΕΛΑΣ.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο ακίνητο του Δήμου Πατρέων, το οποίο προορίζεται για τη στέγαση κοινωφελούς ιδρύματος.
29) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Συνδικαλιστική Δράση ΟΑΚΑ διαμαρτύρεται για την παράνομη εγκατάσταση κεραιών κινητής τηλεφωνίας στη Χώρα.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη χαώδη κατάσταση που επικρατεί στα ΕΛΤΑ με αποτέλεσμα ο κόσμος να απευθύνεται σε ιδιωτικές επιχειρήσεις για την εξυπηρέτησή του.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην άθλια κατάσταση που επικρατεί στην εθνική οδό Πατρών - Αθηνών.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην επιλεκτική ενημέρωση που ακολουθεί το Λιμεναρχείο της Πάτρας και τη δυσαρέσκεια που εκφράζει τη ΕΣΗΕΠΗΝ στο Υπουργείο.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας για την καταγγελία της "Α.Ε. Πόρτο Καρράς" για τη μεταφορά της επιχείρησης Casino εκτός της θεσμοθετημένης θέσης μέσα στο συγκρότημα "Πόρτο Καρράς".
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο αίτημα Ευρωβουλευτή σχετικά με τη χορήγηση αδειών παραμονής στα παιδιά μεταναστών που έχουν πετύχει στις πανελλήνιες εξετάσεις.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις επιθέσεις που δέχεται η δημόσια περιουσία από ομάδες βανδάλων στο Νομό Αχαΐας.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο ειδησεογραφικό πρόγραμμα των κρατικών καναλιών από το οποίο ο διευθύνων σύμβουλος της ΕΡΤ θέλει να απορρίψει τις συζητήσεις στη Βουλή.
37) Ο Γ' Αντιπρόεδρος της Βουλής και Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Σύλλογος Παραγωγών Ζώντων Ορνιθίων Κρεατοπαραγωγής διαμαρτύρεται για την εξοντωτική φορολόγηση των μικρών παραγωγών πτηνοτρόφων.
38) Οι Βουλευτές κύριοι ΚΩΝ/ΝΟΣ ΒΡΕΤΤΟΣ και ΓΕΩΡΓΙΟΣ ΒΛΑΧΟΣ κατέθεσαν αναφορά με την οποία εκπρόσωποι της Αυτοδιοίκησης των μαζικών φορέων και κάτοικοι της περιοχής του Θριάσιου Πεδίου αντιτίθενται στα σχέδια γιγάντωσης του διϋλιστηρίου της ΠΕΤΡΟΛΑ στην Ελευσίνα και στη Μάνδρα.
39) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Αλιευτικός Αγροτικός Σύλλογος Ραχών ζητεί να ληφθούν τα απαραίτητα μέτρα προστασίας του υγροβιότοπου του Μαλιακού κόλπου.
40) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο Δήμος Μαραθώνος Αττικής ζητεί την κατασκευή των Ολυμπιακών έργων στο Μαραθώνα.
41) Ο Σύλλογος Αρχαιολόγων Εργαζομένων στον ιδιωτικό τομέα και στους οργανισμούς τοπικής αυτοδιοίκησης με ψήφισμά του το οποίο κατέθεσε στον κύριο Πρόεδρο της Βουλής των Ελλήνων ζητεί την πρόσληψη και αξιοποίηση των μελών του στην Αρχαιολογική Υπηρεσία του Υπουργείου Πολιτισμού.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2526/21-9-2000 ερώτηση δόθηκε με το υπ' αριθμ. 1779/13-10-2000 έγγραφο από τον Υφυπουργό Οικονομικών η ακόλουθη απάντηση: 
"Απαντώντας στο 2526/21.9.2000 έγγραφό σας με το οποίο μας στείλατε ερώτηση η οποία κατατέθηκε στη Βουλή από το Βουλευτή κ. Γεώργιο Καρατζαφέρη, σχετικά με το παραπάνω θέμα, σας πληροφορούμε τα εξής:
Με τις διατάξεις του άρθρου 61 του ν. 2238/1994, ορίζεται ποιοι έχουν υποχρέωση να υποβάλλουν δήλωση φορολογίας εισοδήματος. 
Μεταξύ αυτών των υποχρέων συμπεριλαμβάνεται κάθε φυσικό πρόσωπο το οποίο αποκτά εισόδημα που προκύπτει στην Ελλάδα ανεξάρτητα από την ιθαγένεια και τον τόπο κατοικίας ή διαμονής του. Επίσης, ανεξάρτητα από την ιθαγένειά του, σε φόρο υπόκειται κάθε φυσικό πρόσωπο για τα εισοδήματά του που προκύπτουν στην αλλοδαπή εφόσον έχει την κατοικία του στην Ελλάδα.
2. Επίσης, με την 1054645/1158/Α0012/ΠΟΛ 1192/16.6.2000 διαταγή μας, παρέχεται η δυνατότητα υποβολής δήλωσης φόρου εισοδήματος από εργαζόμενο ευκαιριακά σε διάφορους ιδιώτες "εργοδότες", οι οποίοι δεν έχουν υποχρέωση να χορηγήσουν βεβαίωση αποδοχών με την προϋπόθεση ότι κατά την υποβολή της ετήσιας δήλωσης φορολογίας εισοδήματός του θα πρέπει να συνυποβάλει υπεύθυνη δήλωση του ν. 1599/1986 με όλα τα στοιχεία του κάθε εργοδότη (ΑΦΜ κτλ.), καθώς και τα ποσά ή το ποσό που έλαβε από αυτόν ή από καθέναν από αυτούς.
3. Οι προς την αρμόδια δημόσια οικονομική υπηρεσία δηλώσεις φορολογίας εισοδήματος κάθε φορολογουμένου πρέπει να φέρουν τα αναγκαία και επαρκή στοιχεία με τα οποία προσδιορίζεται η ταυτότητά του ή προκειμένου για αλλοδαπό το διαβατήριό του, καθώς και τον αριθμό φορολογικού μητρώου (ΑΦΜ) του οποίου η χορήγηση είναι υποχρεωτική (1027411/8421/ΔΜ/26.2.98 απόφαση υπουργού οικονομικών) σε όλα τα φυσικά, νομικά πρόσωπα και ενώσεις προσώπων που έχουν την κατοικία τους ή την επαγγελματική τους εγκατάσταση ή διενεργούν πράξεις φορολογικού ενδιαφέροντος εντός της ελληνικής επικράτειας, με τα οποία γίνεται δυνατή η σύνδεση της δήλωσης με το πρόσωπο που την υποβάλλει.
4. Τα αναγκαία αυτά στοιχεία ορίζονται με απόφαση του Υπουργού Οικονομικών, η οποία εκδίδεται κατ' εξουσιοδότηση των διατάξεων της παραγράφου 6 του άρθρου 62 του ν. 2238/1994 και με την οποία ορίζεται ο τύπος και το περιεχόμενο της δήλωσης φορολογίας εισοδήματος. Σε εκτέλεση της διάταξης αυτής εκδόθηκε η 1018177/335/ΠΟΛ 1060/21.2.2000 απόφαση υπουργού οικονομικών.
5. Τα προσδιοριστικά στοιχεία της ταυτότητας ή του διαβατηρίου κατά περίπτωση είναι το κύριο όνομα, το πατρώνυμο (ή το όνομα του συζύγου όταν προκύπτει για έγγαμη γυναίκα) και το επώνυμο (ή προκειμένου για έγγαμη γυναίκα και το όνομα του πατέρα της και το επώνυμό του ώστε να προσδιοριστεί το γένος αυτής).
Αντίθετα παρότι απαιτείται η αναγραφή της διεύθυνσης κατοικίας, καθώς και της επαγγελματικής έδρας του υπόχρεου στο έντυπο της δήλωσης φορολογίας εισοδήματος, τούτο δεν θεωρείται προσδιοριστικό στοιχείο, καθότι εύκολα μπορεί να μεταβληθεί και επομένως γίνεται δεκτό κατά δήλωση του φορολογούμενου.
6. Από τα παραπάνω προκύπτει ότι όλα τα φυσικά πρόσωπα που έχουν την κατοικία τους ή την επαγγελματική τους εγκατάσταση στην Ελλάδα, ανεξάρτητα από την ιθαγένεια, για τα εισοδήματα που αποκτούν από τη διενέργεια πράξεων, συναλλαγών και δραστηριοτήτων φορολογικού ενδιαφέροντος έχουν ίση φορολογική μεταχείριση. Για το λόγο αυτό ο τύπος και το περιεχόμενο του νόμιμου έντυπου στο οποίο πρέπει να δηλώνουν οι υπόχρεοι τα εισοδήματά τους, αναγράφοντας τα επίσημα προσδιοριστικά και διακριτικά στοιχεία τους (όπως αυτά αναλύθηκαν πιο πάνω) είναι ενιαίος για ημεδαπούς και αλλοδαπούς με διαχωρισμό μόνο ως προς τις κατηγορίες των εισοδημάτων.
Συνεπώς, τα διαθέσιμα συγκριτικά στατιστικά στοιχεία που προκύπτουν μετά την εκκαθάριση των φορολογικών δηλώσεων αφορούν το γενικό αριθμητικό σύνολο των δηλώσεων. Στατιστικά στοιχεία ειδικά για το σύνολο των δηλώσεων που υποβάλλονται από τους αλλοδαπούς αφενός για τους λόγους που προαναφέρθηκαν δεν εκδίδονται, αφετέρου δεν επηρεάζουν την επίτευξη του βασικού στόχου του υπουργείου οικονομικών που είναι η μέσω πάταξης της φοροδιαφυγής και της διεύρυνσης της φορολογικής βάσης, αύξησης των εσόδων του Δημοσίου.
Ο Υφυπουργός
ΑΠ. ΦΩΤΙΑΔΗΣ"
2. Στην με αριθμό 2534/21-9-2000 ερώτηση δόθηκε με το υπ' αριθμ. 66703/16-10-2000 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην ερώτηση 2534/21-9-2000 που υποβλήθηκε στη Βουλή, από το Βουλευτή Αθηνών κ. Στέφανο Μάνο, σχετικά με τους πίνακες των Μηνιαίων Αποτελεσμάτων Διαχείρισης, σας γνωρίζουμε τα εξής:
Για τεχνικούς λόγους οι μηνιαίοι Πίνακες Εκτέλεσης Εσόδων και Εξόδων Προϋπολογισμού, του έτους 2000 δεν έχουν ακόμη δημοσιευθεί. Όμως τα προσωρινά στοιχεία εκτέλεσης του Προϋπολογισμού, έσοδα, δαπάνες όπως και στοιχεία που αφορούν το δημόσιο χρέος δημοσιεύονται στα ειδικά δελτία που εκδίδει το Γενικό Λογιστήριο του Κράτους, κατά μήνα αντίγραφα των οποίων επισυνάπτουμε. Πέραν αυτών ο Υπουργός Οικονομικών κατά το τρέχον έτος προέβη κατ' επανάληψη, σε ανακοινώσεις για την πορεία εκτέλεσης του Προϋπολογισμού και ειδικότερα των Εσόδων και Δαπανών του Δημοσίου.
Ο Υφυπουργός
Γ. ΔΡΥΣ"
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 2541/21-9-2000 ερώτηση δόθηκε με το υπ' αριθμ. 201/9-10-2000 έγγραφο από τον Υπουργό Πολιτισμού η ακόλουθη απάντηση:
"Σχετικά με την 2541/21.09,2000 ερώτηση του Βουλευτή κ. Κώστα Καρρά, αναφέρονται τα ακόλουθα:
Το ακίνητο επί της οδού Λυσίου 9 στην Πλάκα είχε παραχωρηθεί στο Ελληνικό Κέντρο Διεθνούς Ινστιτούτου Θεάτρου το έτος 1994 (σχετική απόφαση ΥΠ.ΠΟ./ΑΠΑΛΛ /Φ38/38588/1230/27.9.1994) για προσωρινή χρήση.
Η παραπάνω απόφαση ανακλήθηκε το 1999 (σχετική απόφαση ΥΠ.ΠΟ. /ΑΠΑΛΛ/Φ38/48591/986/19.10.1999).
Το ακίνητο παραχωρήθηκε στην Πολιτιστική Ολυμπιάδα και την Ειδική Γραμματεία Ολυμπιακών Αγώνων (σχετική απόφαση ΥΠ.ΠΟ. / ΑΠΑΛΛ / Φ38 /48596 /967 /19.10.1999).
Ύστερα από τα παραπάνω στις 25 Νοεμβρίου 1999 επιδόθηκε νομίμως το σχετικό πρωτόκολλο διοικητικής αποβολής στο Ελληνικό Κέντρο Διεθνούς Ινστιτούτου Θεάτρου, πλην όμως αυτό εξακολούθησε να παραμένει στο ακίνητο (αυθαίρετη κατοχή).
Σύμφωνα με τις διατάξεις της παρ. 9 α-β του άρθρου 7 του ν. 2557/97 "Θεσμοί, μέτρα και δράσεις πολιτιστικής ανάπτυξης (ΦΕΚ 271/ Α'/1997), το Ταμείο Αρχαιολογικών Πόρων εκδίδει τα πρωτόκολλα διοικητικής αποβολής των αυθαιρέτως κατεχόντων ακίνητα του Δημοσίου που ανήκουν κατά κυριότητα και χρήση στο Υπουργείο Πολιτισμού και με τη διαδικασία που ορίζεται από τις ανωτέρω διατάξεις.
Μετά την παρέλευση οκτώ μηνών και επειδή οι ανάγκες χρήσης του ακινήτου από την Πολιτιστική Ολυμπιάδα και την Ειδική Γραμματεία Ολυμπιακών Αγώνων είναι πλέον επιτακτικές, συγκροτήθηκε επιτροπή με την απόφαση 156/12.7.2000 του Προέδρου του Δ.Σ. του Τ.Α.Π. για την εκτέλεση του πρωτοκόλλου διοικητικής αποβολής. Η επιτροπή έκανε αλλεπάλληλες προσπάθειες για άμεση επικοινωνία με τους υπεύθυνους του Κέντρου, προκειμένου να γίνουν οι σχετικές συνεννοήσεις, οι οποίες όμως απέβησαν άκαρπες.
Αναγκαστικά πλέον, ακολουθήθηκαν οι προβλεπόμενες διαδικασίες εκκένωσης του ακινήτου, φροντίζοντας παράλληλα και για την επιμελή συσκευασία, τη μεταφορά και την ασφαλή φύλαξη όλης της κινητής περιουσίας του Κέντρου (γραφεία, βιβλιοθήκες κλπ.) σε αποθήκη του Τ.Α.Π. στην οδό Αθηνάς 10, στην περιοχή του Αγ. Ιωάννη Ρέντη.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
4. Στην με αριθμό 2546/21-9-00 ερώτηση δόθηκε με το υπ' αριθμ. 4480/16-10-00 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Σε απάντηση της υπ' αριθμόν 2546/21.9.2000 ερώτησης που κατατέθηκε στη Βουλή των Ελλήνων από το Βουλευτή κ. Άρη Σπηλιωτόπουλο αναφορικά με τη λειτουργία της ΑΕΔΑΚ Ασφαλιστικών Οργανισμών σας γνωρίζουμε ότι η Διοίκηση του ΙΚΑ με το σχετ. ΙΙ έγγραφό της μας πληροφόρησε επ' αυτού τα ακόλουθα:
1. Την 15.6.2000 κατατέθηκε στην Επιτροπή Κεφαλαιαγοράς και πρωτοκολλήθηκε με αριθμό 26146/15.6.2000 η αίτηση της ΑΕΔΑΚ- ΑΣΦΑΛΙΣΤΙΚΩΝ ΟΡΓΑΝΙΣΜΩΝ για την λήψη αδείας συστάσεως.
2. Την 29.6.2000 υποβλήθηκαν τα συμπληρωματικά στοιχεία που ζητήθηκαν από την Επιτροπή Κεφαλαιαγοράς και την 19.7.2000 στην 15/195 συνεδρίαση της η Επιτροπή Κεφαλαιαγοράς χορήγησε άδεια λειτουργίας στην ΑΕΔΑΚ ΑΣΦΑΛΙΣΤΙΚΩΝ ΟΡΓΑΝΙΣΜΩΝ.
3. Την 21.9.2000 με αριθμό πρωτοκόλλου Κ2 11870 το Υπουργείο Ανάπτυξης χορήγησε με τη σειρά του την άδεια σύστασης της ΑΕΔΑΚ ΑΣΦΑΛΙΣΤΙΚΩΝ ΟΡΓΑΝΙΣΜΩΝ και ήδη η εταιρεία βρίσκεται στο στάδιο της οργάνωσης και έναρξης της λειτουργίας της.
4. Η χορήγηση αδείας σύστασης της ΑΕΔΑΚ από την Επιτροπή Κεφαλαιαγοράς σύμφωνα με την κείμενη νομοθεσία δεν προϋποθέτει την επιλογή Συμβούλου Διαχείρισης.
5. Τα κριτήρια και οι σχετικές διαδικασίες επιλογής του Συμβούλου Διαχείρισης θα καθοριστούν με απόφαση του Δ.Σ. της εταιρείας και ο διαγωνισμός θα προχωρήσει εντός του Οκτωβρίου.
Η Εθνική Τράπεζα ανέλαβε θεματοφύλακας των υπό σύσταση Αμοιβαίων Κεφαλαίων, σύμφωνα με τις διατάξεις του ν. 1969/91, αλλά και την έγκριση της Επιτροπής Κεφαλαιαγοράς, γεγονός που αποκλείει τη δυνατότητα να επιλεγεί η ίδια τράπεζα Σύμβουλος Διαχείρισης στην ΑΕΔΑΚ ΑΣΦΑΛΙΣΤΙΚΩΝ ΟΡΓΑΝΙΣΜΩΝ.
Σύμφωνα με την ισχύουσα νομοθεσία, τα Ασφαλιστικά Ταμεία (ΙΚΑ- ΟΑΕΕ- ΟΓΑ) θα συγκροτήσουν κατ' αρχήν δύο Αμοιβαία Κεφάλαια - ένα μικτό (50% μετοχές- 50% τίτλοι Ελληνικού Δημοσίου και μετρητά) και ένα ομολογιακό (κυρίως τίτλοι Ελληνικού Δημοσίου και μετρητά).
Το αρχικό ύψος του ενεργητικού των υπό σύσταση Αμοιβαίων Κεφαλαίων θα ανέλθει σε 600 δις δρχ. περίπου.
Ο Υφυπουργός
ΝΙΚΟΣ ΦΑΡΜΑΚΗΣ"
5. Στην με αριθμό 2555/21-9-00 ερώτηση δόθηκε με το υπ' αριθμ. 965/17-10-00 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2555/21-9-2000 την οποία κατέθεσε ο Βουλευτής κ. Ηλ. Δ. Καλλιώρας, αναφορικά με το θεσμό του σχολικού Επαγγελματικού Προσανατολισμού και την ίδρυση και λειτουργία Πανεπιστημίου στη Λαμία, σας γνωρίζουμε τα ακόλουθα:
Σύμφωνα με το νόμο 2525/97 και συγκεκριμένα με το άρθρο 10, αναβαθμίζεται ουσιαστικά ο θεσμός του Σχολικού Επαγγελματικού Προσανατολισμού.
Μέχρι πρόσφατα ο ΣΕΠ, εφαρμοζόταν μόνο μέσα στην τάξη, στο πλαίσιο των Προγραμμάτων Σπουδών της Γ' Γυμνασίου και Α' Ενιαίου Λυκείου.
Ειδικότερα τα μέτρα -δράσεις, που αυτήν την περίοδο υλοποιούνται, είναι:
Ιδρύθηκε το Εθνικό Κέντρο Επαγγελματικού Προσανατολισμού (Ν. 2525/97, άρθ. 10, παρ. 2).
Ιδρύθηκαν και οργανώθηκαν υλικοτεχνικά 68 Κέντρα Συμβουλευτικής και Προσανατολισμού (ΚΕΣΥΠ) σε επίπεδο Νομού και 200 Γραφεία ΣΕΠ σε ισάριθμες σχολικές μονάδες (Ν. 2525/97, αρθ. 10, παρ.3). Στελεχώνονται με εξειδικευμένους, μάχιμους εκπαιδευτικούς με επιμόρφωση μεταπτυχιακού επιπέδου (Σύμβουλοι Επαγγελματικού Προσανατολισμού, Ειδικοί Πληροφόρησης).
Tα ΚΕΣΥΠ προσφέρουν Συμβουλευτική στήριξη στους μαθητές, πληροφόρηση σχετικά με τις σπουδές τα επαγγέλματα και την αγορά εργασίας, στήριξη των Καθηγητών που εφαρμόζουν το ΣΕΠ στα σχολεία, ενημέρωση αποφοίτων και γονέων, συνεργασία με την Τ.Α., κοινωνικούς εκπαιδευτικούς και επαγγελματικούς φορείς, με το ΕΚΕΠ, το ΥΠΕΠΘ, το Π.Ι.
Έχει παραχθεί σύγχρονο εκπαιδευτικό υλικό για την εφαρμογή του ΣΕΠ στο πλαίσιο των Αναλυτικών Προγραμμάτων (βιβλίο Καθηγητή και βιβλίο Μαθητή για τη Γ' Γυμνασίου και Α' Λυκείου, καθώς και Οδηγοί Σπουδών μετά το Γυμνάσιο και το Λύκειο Αντίστοιχα).
Παράγεται ψυχομετρικό υλικό για τη στήριξη του έργου των Συμβούλων Επαγγελματικού Προσανατολισμού.
Παράγονται βάσεις δεδομένων με εκπαιδευτική και επαγγελματική πληροφόρηση.
Γίνεται η σύνθεση όλων των νεοϊδρυόμενων δομών σε δίκτυο, ώστε να μεταφέρεται ηλεκτρονικά και άμεσα η εκπαιδευτική και επαγγελματική πληροφόρηση σε τοπικό, εθνικό και ευρωπαϊκό επίπεδο.
Επιμορφώθηκαν 600 στελέχη- εκπαιδευτικοί Δ.Ε. - προκειμένου να στελεχώσουν τις νέες δομές. Ειδικότερα: 120 Σύμβουλοι Επαγγελματικού Προσανατολισμού, 78 Ειδικοί Πληροφόρησης (οι οποίοι στελεχώνουν τα ΚΕΣΥΠ), 400 Καθηγητές - Σύμβουλοι ΣΕΠ, 200 από τους οποίους στελεχώνουν τα αντίστοιχα Γραφεία ΣΕΠ σε ισάριθμες σχολικές μονάδες. Πρόκειται δε να ακολουθήσει και δεύτερη φάση επιμόρφωσης άλλων 400 εκπαιδευτικών.
Δημιουργείται υποδομή, ώστε να προσφέρονται επαρκείς υπηρεσίες Επαγγελματικού Προσανατολισμού, σε άτομα με ειδικές ανάγκες και άτομα που βιώνουν τον κίνδυνο κοινωνικού αποκλεισμού.
Με την Υ.Α. Γ2/455/7-2-2000 (ΦΕΚ 161, Τ.Β'/16-2-2000), συμπληρώθηκε η Υ.Α. Γ2/4867/28-8-1992, με θέμα "Σχολικές Δραστηριότητες" (ΦΕΚ 6629/28-10-1992), με την "Αγωγή Σταδιοδρομίας", που περιλαμβάνουν θέματα που αφορούν στο Εργασιακό Περιβάλλον, στην Οικονομική Δραστηριότητα της Τοπικής Κοινωνίας, τις Εργασιακές Σχέσεις και τους Τομείς Επαγγελμάτων, θέματα που αφορούν στην Ευρωπαϊκή Διάσταση της Εκπαίδευσης - Απασχόλησης, την ανάπτυξη Δεξιοτήτων Ζωής και απαραίτητων Δεξιοτήτων για διαχείριση της Σταδιοδρομίας, της αυτογνωσίας, της κριτικής πληροφόρησης κ.ά.
Με τον τρόπο αυτό το ΥΠΕΠΘ, δημιουργεί τις κατάλληλες προϋποθέσεις και δομές, ώστε να συμβάλει ουσιαστικά στη σύνδεση Παιδείας και Εργασίας.
Τέλος σχετικά με την ίδρυση και λειτουργία Πανεπιστημίου Ρούμελης με έδρα τη Λαμία, σας γνωρίζουμε ότι, το Υπουργείο Παιδείας έχει συγκροτήσει Ομάδα Εργασίας από διακεκριμένους ειδικούς και εμπειρογνώμονες προερχόμενους από τα Πανεπιστήμια και τα ΤΕΙ της χώρας, η οποία έχει ως έργο της την εκπόνηση του εθνικού χωροταξικού και στρατηγικού σχεδίου ανάπτυξης της Τριτοβάθμιας Εκπαίδευσης. Οι προτάσεις της Ομάδας Εργασίας θα υποβληθούν αφού ολοκληρωθεί η κατάρτιση των επιμέρους στρατηγικών και επιχειρησιακών σχεδίων ανάπτυξης κάθε ΤΕΙ και ΑΕΙ.
Όλες οι προτάσεις φορέων από όλη τη χώρα θα διαβιβαστούν στην Ομάδα Εργασίας προκειμένου να ληφθούν υπόψη κατά τη διαμόρφωση των προτάσεων και των εισηγήσεών της.
Το Υπουργείο Παιδείας δεν μπορεί να συζητήσει μεμονωμένα προτάσεις ίδρυσης Α.Ε.Ι. και Τ.Ε.Ι., πριν ολοκληρωθεί το έργο της Ομάδας Εργασίας.
Ο Υφυπουργός
ΦΙΛΙΠΠΟΣ ΠΕΤΣΑΛΝΙΚΟΣ"
6. Στην με αριθμό 2566/22-9-00 ερώτηση δόθηκε με το υπ' αριθμ. 968/17-10-00 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2566/22-9-2000 την οποία κατέθεσε ο Βουλευτής κ. Παναγιώτης Ψωμιάδης, σχετικά με την τοποθέτηση Διευθυντών Σχολείων στην Πρωτοβάθμια Εκπαίδευση, σας γνωρίζουμε τα ακόλουθα:
Δεν προχώρησε η διαδικασία σύνταξης αξιολογικών πινάκων ενόψει της αναμόρφωσης του Π.Δ. 398/95 για τη διαδικασία της επιλογής των Διευθυντών σχολικών μονάδων.
Επειδή η θητεία των υπηρετούντων Διευθυντών λήγει στις 31/8/2001 κρίθηκε σκόπιμο να μην γίνουν μεταθέσεις Διευθυντών για το σχολικό έτος 2000- 2001, προκειμένου να διατηρηθεί η εύρυθμη λειτουργία των σχολικών μονάδων, καθόσον οι μεταθέσεις θα μπορούσαν να οδηγήσουν σε αντικατάσταση μεγάλου αριθμού Διευθυντών σχολικών μονάδων.
Κανένας νόμος δεν προβλέπει παραίτηση του Υποδιευθυντή και αντικατάστασή του, αλλά η νομοθεσία που ισχύει σχετικά με την προσωρινή αναπλήρωση των Διευθυντών έχει ως εξής:
Σύμφωνα με τις διατάξεις της παρ. 1 του κεφ. Ε', του άρθρου 11 του ν. 1566/85, η προσωρινή άσκηση καθηκόντων Διευθυντή ανατίθεται σε εκπαιδευτικό που υπηρετεί σε σχολείο του νομαρχιακού διαμερίσματος και έχει τα απαιτούμενα προσόντα στην περίπτωση που δεν υπάρχει Διευθυντής σχολικής μονάδας ή απουσιάζει ή κωλύεται και δεν υπάρχει Υποδιευθυντής.
Στην περίπτωση δε, κάλυψης κενής θέσης Διευθυντή για ένα σχολικό έτος σε σχολική μονάδα όπου υπάρχει Υποδιευθυντής τοποθετημένος με επιλογή, εφόσον ο ίδιος το επιθυμεί, του ανατίθενται καθήκοντα αναπλήρωσης για ένα σχολικό έτος, διαφορετικά η θέση του Διευθυντή πληρούται σύμφωνα με τις διατάξεις του κεφ. Ε', του άρθρου 11 του ν. 1566/85 και ο Υποδιευθυντής ασκεί τα καθήκοντά του μέχρι τη λήξη της θητείας του.
Ο Υφυπουργός
ΦΙΛΙΠΠΟΣ ΠΕΤΣΑΛΝΙΚΟΣ"
7. Στην με αριθμό 2571/22-9-00 ερώτηση δόθηκε με το υπ' αριθμ. 970/17-10-00 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2571/22-9-00 την οποία κατέθεσε ο Βουλευτής κ Μ. Χατζηγάκης, σχετικά με το εξεταστικό σύστημα, σας γνωρίζουμε τα ακόλουθα:
1. Η επιλογή των υποψηφίων που εισάγονται στα τμήματα και τις σχολές της τριτοβάθμιας εκπ/σης γίνεται με τη βαθμολογία κατά φθίνουσα σειρά και μόνο για τις σχολές για τις οποίες είχε δηλώσει προτίμηση ο υποψήφιος.
Eίναι αυτονόητο ότι όταν περισσότερο από το 800/0 των υποψηφίων έχουν ως πρώτη επιλογή σχολές της τριτοβάθμιας εκπ/σης όπως ιατρικές, νομικές, πολυτεχνικές, δεν είναι δυνατόν να ικανοποιηθεί η προτίμησή τους αυτή, αλλά επιπλέον θα εστερείτο νοήματος και θα ήταν αντιπαραγωγικό ένα εκπαιδευτικό σύστημα που θα εξασφάλιζε σπουδές μόνο στις προαναφερόμενες σχολές.
Θεωρείται δεδομένο ότι η ανάπτυξη μιας κοινωνίας προϋποθέτει αντίστοιχη κατανομή στους διάφορους τομείς του παραγωγικού δυναμικού της, πράγμα το οποίο και επιχειρείται με τον προσδιορισμό του αριθμού εισακτέων στα τμήματα και τις σχολές της Τριτοβάθμιας Eκπ/σης.
Eίναι προφανές με τον τρόπο αυτό διαχέεται το παραγωγικό δυναμικό της ανωτάτης εκπ/σης σ' όλους τους τομείς των αναπτυξιακών δραστηριοτήτων.
2. Τα θέματα των προαγωγικών και απολυτηρίων εξετάσεων των Β' και Γ' τάξεων του Λυκείου, οι οποίες διεξάγονται ταυτόχρονα σε όλα τα Λύκεια, επιλέγονται από την Κεντρική Eπιτροπή Eξετάσεων και είναι ενιαία για όλα τα Λύκεια της χώρας.
Η διαδικασία διαμόρφωσης και επιλογής των θεμάτων ορίζεται στο Π.Δ 246/98, άρθρο 21. Σύμφωνα με το άρθρο αυτό για κάθε εξεταζόμενο μάθημα διατυπώνεται από τα αντίστοιχης ειδικότητας μέλη της Eπιτροπής αριθμός θεμάτων μεγαλύτερος εκείνων που θα σταλούν στα Λύκεια. Με ευθύνη της επιτροπής γίνονται όλες οι αναγκαίες ενέργειες για να αποφευχθούν τυχόν λάθη, ελλείψεις ή ασάφειες στα θέματα και για να διασφαλισθεί ότι αυτά καλύπτουν διαφορετικά επίπεδα δυσκολίας, ανταποκρίνονται σε ότι έχουν διδαχθεί οι μαθητές και μπορούν να απαντηθούν στο χρόνο που οι τελευταίοι έχουν στη διάθεσή τους.
Eπομένως με την επιλογή διαβαθμισμένων ως προς το βαθμό δυσκολίας εξεταζόμενων θεμάτων επιτυγχάνεται αξιοκρατικό σύστημα επιλογής υποψηφίων.
Ο Υφυπουργός
ΦΙΛΙΠΠΟΣ ΠΕΣΤΑΛΝΙΚΟΣ"
8. Στην με αριθμό 2579/25-9-00 ερώτηση δόθηκε με το υπ'αριθμ. 34643/16-10-00 έγγραφο από την Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην 2579/25 9 2000 ερώτηση του Βουλευτή κ. 
Παναγιώτη Κρητικού σχετικά με την καθιέρωση της απλής αναλογικής, σας πληροφορούμε ότι από το Υπουργείο μας δεν αντιμετωπίζεται θέμα τροποποίησης του εκλογικού νόμου. Αναμένουμε την τροποποίηση του Συντάγματος που συζητείται στη Βουλή.
Η Υπουργός
ΒΑΣΩ ΠΑΠΑΝΔΡΕΟΥ"
9. Στην με αριθμό 2587/25-9-00 ερώτηση δόθηκε με το υπ' αριθμ. 250/11-10-00 έγγραφο από τον Υπουργό Εμπορικής Ναυτιλίας η ακόλουθη απάντηση:
Σε απάντηση της 2587/25-9-2000 ερώτησης που κατατέθηκε από το Βουλευτή κ. Νικόλαο ΛΕΓΚΑ, σας γνωρίζουμε τα ακόλουθα:
1. Με την κοπή και έναρξη βύθισης του Φ/Γ "ΕUROΒULKΕR X" σημαίας Kαμπότζης στην περιοχή Λευκαντί Xαλκίδας, άμεση ήταν από το ΥΕΝ η κινητοποίηση:
- Για έγκαιρη τοποθέτηση πλωτών φραγμάτων γύρω από το βυθιζόμενο πλοίο και περιορισμό της θαλάσσιας ρύπανσης.
- Για μεταφορά στο χώρο του συμβάντος από άλλες περιοχές κατάλληλων απορρυπαντικών σκαφών, που οι ταχύτητές τους λόγω εξειδικευμένων σκαφών είναι μικρές (5-6 ναυτικά μίλια), εξοπλισμού και υλικών απορρύπανσης.
- Για ενεργοποίηση της πλοιοκτήτριας του πλοίου εταιρείας βάση διατάξεων ισχύουσας νομοθεσίας για ανάθεση σε ιδιωτική εταιρεία απορρύπανσης των σχετικών εργασιών.
- Για ενημέρωση των Τοπικών Αρχών για διάθεση τυχόν συμπληρωματικών μέσων και προσωπικού, για την αντιμετώπιση του προβλήματος.
2. Ανεξάρτητα από τα ανωτέρω να ληφθούν υπόψη και τα ακόλουθα:
- Oι μεγάλες ποσότητες μαζούτ που υπήρχαν στο πλοίο "ΕUROΒULKΕR X" (680 τόνοι).
- Η μη δυνατότητα έγκαιρης σφράγισης των εξαεριστικών των δεξαμενών λόγω καθυστέρησης βύθισης του πρυμναίου τμήματος (περί τις 24 ώρες) και του πρωραίου τμήματος του πλοίου (πάνω από 48 ώρες) λόγω του επικινδύνου ανάληψης οποιωνδήποτε μέτρων πρωτοβουλιών από δύτες, δεδομένου ότι η συνεχής μεταβολή της διαγωγής του πλοίου καθιστούσε επισφαλή την εργασία τους. 
- Η θραύση του κεντρικού αγωγού μεταφοράς καυσίμων από τις πρωραίες δεξαμενές, που ήταν κοντά στο σημείο κοπής του πλοίου και η μη δυνατότητα σφράγισής του λόγω καθυστέρησης βύθισης (48 και πλέον ώρες) του πρωραίου τμήματος και του επικινδύνου ανάληψης μέτρων - πρωτοβουλιών από δύτες, καθόλη την προαναφερθείσα χρονική διάρκεια βύθισης.
- Η αντιμετώπιση ανάλογου συμβάντος την ίδια χρονική περίοδο σε άλλη περιοχή (προσάραξη γερμανικού πλοίου στα Κύθηρα και διαρροή στη θάλασσα 280 τόνων μαζούτ από πρωραίες δεξαμενές του) και η ανάληψη πρωτοβουλιών με μέσα - πλωτά και εξοπλισμό για την περισυλλογή και αποτροπή ρύπανσης παρακείμενων ακτών, γεγονός που όπως αντιλαμβάνεστε είχε σαν αποτέλεσμα την μη άμεση χρησιμοποίηση και των σχετικών πλωτών απορρύπανσης για ενίσχυση, μια και οι ταχύτητες αυτών είναι περιορισμένες (5-6 ναυτικά μίλια).
- Oι μεταβαλλόμενες ιδία τις απογευματινές και νυκτερινές ώρες καιρικές συνθήκες.
- Oι συνεχείς εναλλαγές των υπογείων ισχυρών ρευμάτων της περιοχής, που καθιστούσαν σε αρκετές περιπτώσεις την επιχείρηση δυσχερή και προβληματική την ανάληψη πρωτοβουλιών για την περισυλλογή των πετρελαιοειδών μειγμάτων
3. Λαμβανομένου υπόψη όλων των ανωτέρω δεδομένων οι ενέργειες ήταν άμεσες με τη χρησιμοποίηση όλων των διατιθέμενων μέσων-πλωτών (ιδιωτικών, Λιμενικού Σώματος, εταιρείας απορρύπανσης - χρησιμοποιήθηκαν συνολικά 19 σκάφη από τα οποία 7 απορρυπαντικά) με όλο το προσωπικό τους (πέραν των 120 ατόμων) τα οποία νυχθημερόν εργάστηκαν για την περισυλλογή πετρελαιοειδών μειγμάτων στη θάλασσα, αλλά και ικανού αριθμού προσωπικού περί τα 450 άτομα (170 Λιμενοφύλακες, 150 προσωπικό Δήμων και Κοινοτήτων, 120 Ναυπηγείων Χαλκίδας και Τσιμέντων και 20 της εταιρείας απορρύπανσης), τα οποία και ανέλαβαν επί καθημερινής βάσης τον καθαρισμό των ακτών και πιστεύουμε ότι η προσπάθειά τους είχε σημαντικά αποτελέσματα. 
Πρέπει να σημειωθεί, ότι το Λιμενικό Σώμα, παρότι από την νομοθεσία έχει τον εποπτικό - συντονιστικό ρόλο, με την παρουσία του Αρχηγού - Αντιναυάρχου Λ.Σ. ΣΥΡΙΓOΥ Α., ο οποίος ανέλαβε τον γενικό συντονισμό, τη διάθεση ικανού αριθμού μέσων, εξοπλισμού, υλικών και προσωπικού, συνέβαλε καθοριστικά στην επιτυχή έκβαση της όλης επιχείρησης στη θάλασσα και στον καθαρισμό των ακτών με τη συνεργασία όπως προαναφέρθηκε και των τοπικών και ιδιωτικών φορέων. 
4. Oι εργασίες απάντλησης πετρελαίου από το πλοίο και περισυλλογής πετρελαιοειδών μειγμάτων στη θάλασσα έχουν ολοκληρωθεί Επίσης ολοκληρώθηκαν οι εργασίες καθαρισμού των ακτών Σχηματαρίου, Πούντας Αυλίδας και Ναυτικού Oμίλου Δηλεσίου, των παραλιών Μαρκοπούλου και Βαρνάβα και εσωτερικά Ασωπού ποταμού, ενώ συνεχίζονται με ικανοποιητικά αποτελέσματα οι εργασίες καθαρισμού των ακτών που απέμειναν (καθαρισμός βράχων με ζεστό νερό υπό πίεση) , ώστε αυτές να αποδοθούν στο σύνολό τους το ταχύτερο δυνατόν στους χρήστες.
Στο αρχικό στάδιο λειτούργησε μία μόνο γραμμή απάντλησης πετρελαιοειδών μειγμάτων, όταν όμως κατέπλευσε το δεξαμενόπλοιο VOLΤΑGΕ όπου οι δυνατότητες και τα μέσα ήταν περισσότερα οι απαντλήσεις αυξήθηκαν. 
5. Η αλιεία ουδέποτε απαγορεύτηκε στην εν λόγω περιοχή Παράλληλα ζητήθηκε να διενεργηθούν δειγματοληπτικοί έλεγχοι και μετρήσεις από το Εθνικό Κέντρο Θαλασσίων Ερευνών (ΕΚΘΕ), ώστε να εξακριβωθεί εργαστηριακά η ποιότητα των νερών και να εκτιμηθούν τυχόν βραχυπρόθεσμες και μεσοπρόθεσμες συνέπειες στο θαλάσσιο περιβάλλον (χλωρίδα-πανίδα).
6. Από τα ανωτέρω είναι σαφές, ότι ανελήφθησαν από την πρώτη στιγμή οι απαραίτητες προσπάθειες - ενέργειες για την καλύτερη αντιμετώπιση του όλου θέματος και στη φάση αυτή αναμένονται οι επιστημονικές καταγραφές για τυχόν επιπτώσεις στο θαλάσσιο περιβάλλον.
7. Τα θέματα εκτίμησης περιβαλλοντικών επιπτώσεων, χρήσης αποδέκτη, εκτίμησης βαθμού ρύπανσης, έρευνας καθώς και συστήματος περιοδικού ελέγχου στο πλαίσιο του προγράμματος "Γαλάζιες Σημαίες", εμπίπτουν στις αρμοδιότητες άλλων κεντρικών και περιφερειακών Υπηρεσιών (ΥΠΕΧΩΔΕ, Υπουργείο Υγείας και Πρόνοιας, Νομαρχιακών Αυτοδιοικήσεων, Ερευνητικών και Πανεπιστημιακών Εργαστηρίων).
8. Τα πετρελαιοειδή μίγματα που απαντλήθηκαν από το ναυάγιο και περισυνελέγησαν από τη θάλασσα διατέθηκαν στα Διυλιστήρια Ασπροπύργου "ΕΛΛΗΝΙΚΑ ΠΕΤΡΕΛΑΙΑ", στις ευκολίες υποδοχής των ναυπηγείων Αυλίδας και στον πλοιοκτήτη.
9. Οι διασκορπιστικές ουσίες πετρελαίου που χρησιμοποιήθηκαν από πλωτά μέσα ΛΣ στην ευρύτερη θαλάσσια περιοχή του ναυαγίου σε θέσεις με αυξημένη υδροδυναμική κυκλοφορία. για την διάλυση των κηλίδων πετρελαίου και την αποφυγή περαιτέρω προσβολής ακτών, ήταν εγκεκριμένου τύπου (ΕΚΘΕ) με εμπορικές ονομασίες: SΕΑWΑSΗ 2 και FΙΝΑSΟL ΟSR II.
10. Το υπερεθνικό κανονιστικό πλαίσιο για θέματα θαλασσίων μεταφορών συνδιαμορφώνεται στο πλαίσιο του Διεθνούς Ναυτιλιακού Οργανισμού (ΙΜΟ). Η Ελλάδα, ανταποκρινόμενη στις διεθνείς της υποχρεώσεις έχει κυρώσει την ΔΣ. ΟΡRC 90 (Ν. 2252/94) για την ετοιμότητα αντιμετώπισης και τη διεθνή συνεργασία στην καταπολέμηση της ρύπανσης της θάλασσας από πετρέλαιο και άλλες επιβλαβείς ουσίες και διατηρεί μηχανισμό αντιμετώπισης περιστατικών ρύπανσης, ο οποίος αξιοποιεί παράλληλα τις δυνατότητες που παρέχει ο πολιτικός σχεδιασμός έκτακτης ανάγκης.
Με βάση τον υφιστάμενο σχεδιασμό του ΥΕΝ , εφαρμόζεται σε εθνική κλίμακα το Σχέδιο "ΡΥΠΑΝΣΗ", το "ΕΓΧΕΙΡΙΔIΟ ΚΑΤΑΠΟΛΕΜΗΣΗΣ ΡΥΠΑΝΣΗΣ" και το "Μνημόνιο Ενεργειών Πρόληψης/ Αντιμετώπισης της Ρύπανσης της θάλασσας και των Ακτών" από τις κεντρικές και περιφερειακές υπηρεσίες του, ενώ καθήκοντα Εθνικού Συντονιστή αναλαμβάνει το Ενιαίο Κέντρο Συντονισμού Έρευνας και Διάσωσης (ΕΚΣΕΔ) σύμφωνα με το Άρθρο τέταρτο του Ν.2252/94, το οποίο δρα και παρέχει οδηγίες βάσει των προαναφερθέντων.
11. Το σύστημα εγκαίρου προειδοποίησης που εφαρμόζεται στις περιπτώσεις κινδύνου και ασφάλειας, είναι αυτό που έχει καθοριστεί από την Διεθνή Σύμβαση για την Προστασία της Ανθρώπινης Ζωής στη θάλασσα (ΔΣ SΟLΑS), την οποία είναι υποχρεωμένα να εφαρμόζουν όλα τα Κράτη-Μέλη του Διεθνούς Ναυτιλιακού Οργανισμού (IΜΟ) συμπεριλαμβανομένης και της χώρας μας.
Σύμφωνα με το σύστημα αυτό, το ΥΕΝ/ΕΚΣΕΔ λαμβάνει τα σήματα των κινδυνευόντων πλοίων στις συχνότητες της κινητής ναυτικής υπηρεσίας, που στις μεν επίγειες επικοινωνίες εκπέμπονται στις διεθνείς συχνότητες κινδύνου των μεσαίων, βραχέων και υπερβραχέων κυμάτων (ΜF/ΗF/VΗF) είτε ραδιοτηλεφωνικά (ΜΑΥ DΑΥ) είτε με την τεχνική της ψηφιακής επιλογικής κλήσης, στις δε δορυφορικές επικοινωνίες μέσω των συστημάτων ΙΝΜΑRSΑΤ και CΟSΡΑS-SΑRSΑΤ.
Για τη λήψη των εν λόγω σημάτων το ΥΕΝ/ΕΚΣΕΔ χρησιμοποιεί τους παράκτιους σταθμούς του ΟΤΕ και τα αυτόνομα υπηρεσιακά του ραδιοδίκτυα.
Ο Υπουργός
ΧΡΗΣΤΟΣ ΠΑΠΟΥΤΣΗΣ"
10. Στην με αριθμό 2601/25-9-00 ερώτηση δόθηκε με το υπ' αριθμ. 316/11-10-00 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 25.9.2000 εγγράφου σας, σχετικά με την 2601/25.9.2000 ερώτηση που κατέθεσε ο Βουλευτής κ. Πέτρος Τατούλης, αναφορικά με αίτημα απαλλαγής των Ο.Τ.Α. από το Φ.Π.Α., σας πληροφορούμε τα εξής:
1. Σύμφωνα με τις διατάξεις του άρθρου 2 του ν.1642/86, αντικείμενο του φόρου είναι "η παράδοση αγαθών και η παροχή υπηρεσιών, εφόσον πραγματοποιούνται από επαχθή αιτία στο εσωτερικό της χώρας από υποκείμενο στο φόρο που ενεργεί με αυτήν την ιδιότητα".
2. Επιπλέον , σύμφωνα με την παράγραφο 1 του άρθρου 3 του ίδιου ως άνω νόμου "στο φόρο υπόκειται κάθε φυσικό ή νομικό πρόσωπο, ημεδαπό ή αλλοδαπό ή ένωση προσώπων, εφόσον ασκεί κατά τρόπο ανεξάρτητο οικονομική δραστηριότητα, ανεξάρτητα από τον τόπο εγκατάστασης, τον επιδιωκόμενο σκοπό ή της δραστηριότητας αυτής".
3. Τέλος, με το δεύτερο εδάφιο του άρθρου 1 του ν.1642/86, όπως ισχύει, ο Φ.Π.Α. επιρρίπτεται από τον κατά νόμο υπόχρεο σε βάρος του αντισυμβαλλομένου.
4. Επισημαίνεται ότι, ακόμη και το Δημόσιο, οι Δήμοι, οι Κοινότητες και τα λοιπά νομικά πρόσωπα Δημοσίου Δικαίου, κερδοσκοπικού ή μη χαρακτήρα δεν απαλλάσσονται από τον επιρριπτόμενο σε βάρος τους Φ.Π.Α. κατά την αγορά αγαθών ή λήψη υπηρεσιών με τον οποίο επιβαρύνονται όπως ακριβώς οι τελικοί καταναλωτές.
5. Από τα προαναφερόμενα προκύπτει ότι δεν παρέχεται η ευχέρεια απαλλαγής από τον επιρριπτόμενο Φ.Π.Α. σε βάρος των Ο.Τ.Α., για τον πρόσθετο λόγο ότι αυτή η ρύθμιση θα αποτελούσε κοινοτική παράβαση.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ"
11. Στην με αριθμό 2616/29-9-00 ερώτηση δόθηκε με το υπ' αριθμ. 32669/17-10-00 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της ερώτησης 2616/29-9-00 που κατέθεσε στη Βουλή ο Βουλευτής κ. Ευτύχης Κοντομάρης, σχετικά με την επιδότηση χαμηλών εισοδήμάτων, σας γνωρίζουμε ότι:
Η Κυβέρνηση δείχνει μεγάλη ευαισθησία στα κοινωνικά θέματα, τα οποία προκύπτουν από την άνοδο της τιμής του πετρελαίου. Οι επιπτώσεις στο διαθέσιμο εισόδημα των εργαζομένων και στο επίπεδο διαβίωσης των ασθενοφόρων εισοδηματικά τάξεων, θα αντιμετωπισθούν από τον υπό κατάρτιση προϋπολογισμό του κράτους, ο οποίος μπαίνει στο τελικό στάδιο οριστικοποίησης των μεγεθών του, με την κατάλληλη εισοδηματική και κοινωνική πολιτική.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
12. Στην με αριθμό 2647/26-9-00 ερώτηση δόθηκε με το υπ' αριθμ. 254/12-10-00 έγγραφο από τον Υπουργό Εμπορικής Ναυτιλίας η ακόλουθη απάντηση:
"1. Σε απάντηση της 2647/26-9-2000 ερώτησης που κατατέθηκε στη Βουλή από το Βουλευτή κ. Παπαθανασίου Γιάννη, σχετικά με την διακίνηση των κοινοτικών εμπορευμάτων από το λιμάνι του Πειραιά, σας πληροφορούμε τα εξής:
α) Ο Ο.Λ.Π. Α.Ε δεν έχει δημιουργήσει κανένα εμπόδιο στη διακίνηση των κοινοτικών εμπορευμάτων, τα οποία εξυπηρετούνται σε 24ωρη βάση όλες τις ημέρες της εβδομάδας.
β) Ειδικά εφαρμόζονταν απλουστευμένες διαδικασίες στα πλαίσια των μέχρι σήμερα αποφάσεων του Υπουργείου Οικονομικών και του αρμοδίου καθ' ύλην Ε' Τελωνείου Πειραιά.
γ) Όσον αφορά τα containers οι Πύλες του ΣΕΜΠΟ δεν κλείνουν στις 15.00 και ο Ο.Λ.Π Α.Ε επιτρέπει την διέλευσή τους καθημερινά όλο το 24ωρο.
Ο Υπουργός
ΧΡΗΣΤΟΣ ΠΑΠΟΥΤΣΗΣ"
13. Στην με αριθμό 2684/28-9-00 ερώτηση δόθηκε με το υπ' αριθμ. 996/17-10-00 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 2648/28-9-2000 την οποία κατέθεσε ο Βουλευτής κ. Ευάγγελος Βλασσόπουλος σχετικά με τις εισαγωγικές εξετάσεων στην Τριτοβάθμια Εκπαίδευση, σας γνωρίζουμε τα ακόλουθα:
Ζητούμενο της εκπαιδευτικής πολιτικής του ΥΠ.Ε.Π.Θ. είναι το Ενιαίο Λύκειο που διασφαλίζει τη γενική παιδεία, την πολύπλευρη μόρφωση του ανθρώπου, την ενίσχυση της κριτικής και συνθετικής ικανότητας των μαθητών.
Μετά την ολοκλήρωση του πρώτου πλήρους κύκλου εφαρμογής του νέου συστήματος λειτουργίας του Ενιαίου Λυκείου και του συστήματος πρόσβασης στην Τριτοβάθμια Εκπαίδευση απεδείχθη η υπεροχή του νέου συστήματος απέναντι στο παλαιό σύστημα των δεσμών. Σήμερα το Ενιαίο Λύκειο λειτουργεί δυναμικά σε όλες του τις εκφάνσεις και είναι ένα σχολείο που ανταποκρίνεται στις απαιτήσεις της σύγχρονης εποχής.
Ύστερα από συστηματική μελέτη των ερευνών και αξιολογήσεων, λαμβάνοντας υπόψη όλα τα δεδομένα καθώς επίσης τις θέσεις και προτάσεις του συνόλου των εκπαιδευτικών φορέων, των επιστημόνων της εκπαίδευσης και πληθώρα εισηγήσεων από μαχόμενους εκπαιδευτικούς το ΥΠ.Ε.Π.Θ. ανακοίνωσε αποφάσεις για τη βελτίωση της εκπαιδευτικής λειτουργίας του Ενιαίου Λυκείου καθώς και του συστήματος των εισαγωγικών εξετάσεων στην Τριτοβάθμια Εκπαίδευση.
Ο Υφυπουργός
ΦΙΛΙΠΠΟΣ ΠΕΤΣΑΛΝΙΚΟΣ"
14. Στην με αριθμό 2707/2-10-00 ερώτηση δόθηκε με το υπ' αριθμ. 1/10-10-00 έγγραφο από τον Υπουργό Πολιτισμού η ακόλουθη απάντηση:
"Σχετικά με την ερώτηση 2702/2-10-00 του Βουλευτή κ. Κ. Καρρά, αναφέρονται τα ακόλουθα:
1. Το Κέντρο Μελέτης και 'Ερευνας του Ελληνικού Θεάτρου - Θεατρικό Μουσείο όπως είναι η σωστή ονομασία του, είναι ιδιωτικού δικαίου και χαρακτήρα πολιτιστικός φορέας, που τυγχάνει της κατά προτεραιότητα προστασίας και οικονομικής συνδρομής του Υπουργείου Πολιτισμού, σε σχέση με άλλους πολιτιστικούς φορείς.
2. Στο Πρόγραμμα Δράσης του ΥΠ.ΠΟ. για το 2000 αλλά και των προηγούμενων ετών, έχει καταχωρηθεί κατ' εξαίρεσιν ως επώνυμο έργο η χρηματοδότησή του με το συνολικό ποσό των 80.000.000 δρχ., το οποίο καταβάλλεται τμηματικά κατά τη διάρκεια του έτους, όπως ακριβώς συμβαίνει και με όλα τα εποπτευόμενα από το ΥΠ.ΠΟ. νομικά πρόσωπα. Προκαλεί εύλογη απορία η διατυπούμενη ερώτηση "αν πρόκειται να καταβληθεί η ετήσια επιχορήγηση" όταν ουδέποτε ετέθη από το Υπουργείο τέτοιο θέμα με άμεση ή έμμεσο τρόπο, και όταν η Διοίκηση του Θεατρικού Μουσείου γνωρίζει άριστα ότι η χρηματοδότηση έχει αρχίσει με την καταβολή και είσπραξη προ μηνών 20.000.000 δρχ. συνεχίζεται με άλλα 20.000.000 δρχ. που υπεγράφησαν ήδη και θα συνεχισθεί μέχρι τέλους του έτους με την εξόφληση.
3. Όσον αφορά την εξεύρεση νέας στέγης σημειώνεται ότι το Υπουργείο Πολιτισμού αντιμετωπίζει το ζήτημα με ενδιαφέρον και αποτελεί σταθερό στόχο του, παρ' όλο ότι δεν υπάρχει ανάλογη βοήθεια από τη Διοίκηση του Θεατρικού Μουσείου με την υπόδειξη εναλλακτικών λύσεων. Παρά τα αναφερόμενα στην ερώτηση περί οκτώ νεοκλασσικών κτιρίων, το Υπουργείο Πολιτισμού δεν γνωρίζει τίποτα, διότι ουδέποτε έγινε επίσημη πρόταση περί αυτών από τη Διοίκηση του Θεατρικού Μουσείου. Είναι προφανές ότι δεν αρκεί η υπόδειξη διαφόρων κτιρίων, αν προηγουμένως η Διοίκηση του Θεατρικού Μουσείου δεν ερευνήσει το νομικό καθεστώς αυτών και αν εν τέλει τα κτίρια αυτά προσφέρονται και ικανοποιούν τις ανάγκες του Μουσείου.
4. Θα πρέπει τέλος να σημειωθεί ότι η Διοίκηση του Θεατρικού Μουσείου θα πρέπει να ενεργήσει για την ανεύρεση ή ενεργοποίηση και άλλων πηγών εσόδων πέραν της κρατικής ενίσχυσης.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
15. Στην με αριθμό 2711/2-10-00 ερώτηση δόθηκε με το υπ' αριθμ. 3/10-10-00 έγγραφο από τον Υπουργό Πολιτισμού η ακόλουθη απάντηση:
"Σχετικά με την ερώτηση 2711/2-10-00 του Βουλευτή κ. Γ. Καρατζαφέρη, αναφέρονται τα ακόλουθα:
Σύμφωνα με την με αριθμό 18/22-4-2000 Πράξη του Υπουργικού Συμβουλίου (ΦΕΚ 125 Α') η υλοποίηση των έργων των Ολυμπιακών Αγώνων - Αθήνα 2004 ανατέθηκε ως ακολούθως: Στο Υπουργείο Περιβάλλοντος, Χωροταξίας και Δημοσίων 'Εργων τα Ολυμπιακά Κέντρα Κωπηλασίας - Κανώ - Καγιάκ - και Κανώ - Σλάλομ (Μαραθώνας) και Ιστιοπλοΐας ('Αγιος Κοσμάς) καθώς και οι ολυμπιακές εγκαταστάσεις ορισμένων αθλημάτων στο Ελληνικό και αυτή του beach volley στον Φαληρικό Όρμο. Ακολούθως, στον Οργανισμό Εργατικής Κατοικίας το Ολυμπιακό Χωριό και στον Οργανισμό Διεξαγωγής Ιπποδρομιών Ελλάδος το Ολυμπιακό Κέντρο Πολλαπλών Αθλητικών Χρήσεων (Φάληρο, θέση Ιπποδρόμου) και το Ολυμπιακό Ιππικό Κέντρο (Μαρκόπουλο).
ΟΙ κατά τα παραπάνω αρμόδιοι φορείς εκτέλεσης των Ολυμπιακών έργων έχουν καταρτίσει χρονοδιαγράμματα σχετικά με την εκτέλεση των έργων ευθύνης τους, τα οποία και παρουσιάσθηκαν στην Συντονιστική Επιτροπή της ΔΟΕ κατά την τελευταία επίσκεψή της στην Αθήνα (Αύγουστος 2000). Παράλληλα, η "Αθήνα 2004" κατά τη σύμβαση με τη ΔΟΕ και την υφιστάμενη νομοθεσία (άρθρο 4 παρ. 11 περίπτωση α του ν. 2819/2000) έχει την εποπτεία τήρησης των Ολυμπιακών προδιαγραφών και του χρονοδιαγράμματος εκτέλεσης των έργων που πραγματοποιούνται από τους παραπάνω φορείς. Για το λόγο αυτό εξειδικεύθηκαν οι ειδικότεροι όροι συνεργασίας με την κατάρτιση και υπογραφή των Μνημονίων Συναντίληψης με τους αρμόδιους αυτούς φορείς.
Τα χρονοδιαγράμματα αυτά εκτέλεσης των έργων θα τηρηθούν προκειμένου για την άρτια, έγκαιρη και επιτυχή διεξαγωγή των Ολυμπιακών Αγώνων.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
16. Στην με αριθμό 2728/3-10-00 ερώτηση δόθηκε με το υπ 'αριθμ. 5/10-10-00 έγγραφο από τον Υπουργό Πολιτισμού η ακόλουθη απάντηση:
"Σχετικά με την ερώτηση 2728/3-10-00 του Βουλευτή κ. Κ. Καρρά, αναφέρονται τα ακόλουθα:
Το ΥΠ.ΠΟ. κατέθεσε ήδη από τον Ιούλιο του 2000 πλήρη πρόταση αξιοποίησης των χώρων αυτών αποκλειστικά για πολιτιστικές δράσεις.
'Εκτοτε προωθεί την επίλυση περίπλοκων νομικών θεμάτων που εμπλέκουν πολλούς φορείς και παρακολουθεί στενά την ολοκλήρωση των διαδικασιών.
Η διαχείριση των αναφερόμενων χώρων θα γίνει υπό την εποπτεία του Υπουργείου Πολιτισμού από φορέα τον οποίο θα συστήσει επί τούτου, νομοθετικά.
Ως καταληκτική ημερομηνία το Υπουργείο έχει θέσει το Νοέμβριο του 2000. Σημειώνεται ότι το φετινό Φεστιβάλ Κινηματογράφου διοργανώνεται σε αυτό το χώρο.
Τέλος, επισημαίνεται ότι οι συνεννοήσεις με όλους τους εμπλεκόμενους φορείς είναι συνεχείς και γίνονται σε συνεναιτικό κλίμα.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
17. Στην με αριθμό 2733/3-10-00 ερώτηση δόθηκε με το υπ' αριθμ. 6/10-10-00 έγγραφο από τον Υπουργό Πολιτισμού η ακόλουθη απάντηση:
"Σχετικά με την ερώτηση 2733/3-10-00 ερώτηση του Βουλευτή κ. Λ. Παπαγεωργόπουλου, αναφέρονται τα ακόλουθα:
Η 1η Εφορεία Βυζαντινών Αρχαιοτήτων με σχετικό έγγραφό της διαβίβασε στη Διεύθυνση Αναστήλωσης Βυζαντινών και Μεταβυζαντινών Μνημείων (ΔΑΒΜΜ), μελέτη επισκευής του Ναού Αγ. Γεωργίου που υποβλήθηκε από την Ιερά Μητρόπολη Θηβών και Λειβαδείας. Η ΔΑΒΜΜ με δικό της έγγραφο ενημέρωσε την Ιερά Μητρόπολη ότι η προαναφερόμενη μελέτη δεν πληρούσε τις αρχές που διέπουν την αναστήλωση μνημείων και ακολούθως ζήτησε την εκπόνηση νέας, σε συνεργασία με δικό της μηχανικό.
Ουδέποτε όμως μέχρι σήμερα υποβλήθηκε νέα μελέτη.
Η 1η ΕΒΑ θα καταβάλλει κάθε δυνατή προσπάθεια ώστε να εντάξει το έργο στο μελλοντικό της πρόγραμμα.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
18. Στην με αριθμό 2755/3-10-00 ερώτηση δόθηκε με το υπ' αριθμ. 1019/17-10-00 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση 2755/3-10-00 την οποία κατέθεσε ο Βουλευτής κ. Δ. Πιπεργιάς, σας γνωρίζουμε τα ακόλουθα:
Στο πλαίσιο της εκπαιδευτικής πολιτικής του Υπουργείου Παιδείας και της ένταξής του σχολείου στην κοινωνία, ο θεσμός των σχολών Γονέων, με βάση τη φιλοσοφία σχεδιασμού του, συνδέθηκε οργανικά με το στόχο για οικοδόμηση ενός πλήρως δομημένου εκπαιδευτικού συστήματος, με σχέση αμφίδρομης και συνεχούς προσφοράς.
Είναι αυτονόητο ότι στην πορεία υλοποίησης αυτής της δέσμευσης και ειδικότερα σε ό,τι αφορά στον προσδιορισμό του πλαισίου λειτουργίας των Σχολών Γονέων, έπρεπε να προχωρήσει ο σχεδιασμός, η υλοποίηση και η εφαρμογή παράλληλων θεσμών που βρίσκονται σε εξέλιξη και ανάπτυξη κατά τα τελευταία χρόνια, όπως το Ολοήμερο Νηπιαγωγείο - Εισαγωγικό Σχολείο διευρυμένου ωραρίου και το Ολοήμερο Δημοτικό Σχολείο-Σχολείο διευρυμένου ωραρίου, το πρόγραμμα των οποίων -όπως ήδη το γνωρίζετε- εφαρμόζεται σε 1000 και 2000 τμήματα, αντίστοιχα, σε συνδυασμό με τα εντεταγμένα στο πρόγραμμα ΣΕΠΠΕ, 28 Ολοήμερα Δημοτικά Σχολεία. Βεβαίως, τομέα αιχμής αποτελεί η συντελούμενη εκπαιδευτική πολιτική στο Ενιαίο Λύκειο και στα ΤΕΕ, στα οποία εφαρμόζεται ριζική αναδιάρθρωση, με σαφή προσανατολισμό στην αρχή της ουσιαστικής, λειτουργικής και διεπιστημονικής γνώσης.
Εκτός αυτών, είναι επίσης σαφές ότι η πεμπτουσία του ρόλου που καλούνται να εκπροσωπήσουν οι Σχολές Γονέων, υπηρετείται όταν η εμπλοκή τους στο σύστημα της εκπαίδευσης δεν περιορίζεται σε μία τυπική διαδικαστική παρουσία και εξωτερική συμμετοχή στις ποικίλες διεργασίες - φαινόμενο τακτικό κατά το παρελθόν -, αλλά όταν αυτές μετατρέπονται σε αγώγιμους φορείς ζωτικότητας, δυναμισμού και δημιουργικής κινητικότητας ενός του συστήματος.
Είναι αυταπόδεικτο ότι η δικαίωση και η γνήσια παρουσία αυτού του θεσμού παρακολουθείται, ενισχύεται και γίνεται αποδεκτή από το κοινωνικό σώμα όταν οι γονείς - μέλη αυτού του σώματος - συμβάλλουν -, συμμετέχουν και "δημιουργούν" αποφάσεις, προς όφελος της εκπαιδευτικής κοινότητας, αλλά και προς συνειδητοποίηση των βαθύτερων ατομικών και συλλογικών αναγκών της τρέχουσας εκπαιδευτικής πραγματικότητας.
Θεωρούμε ότι ήδη υφίσταται το πλαίσιο για την έκδοση σχετικής Υπουργικής Απόφασης, μετά την έναρξη του σχολικού έτους 2000-2001.
Ο Υφυπουργός
ΦΙΛΙΠΠΟΣ ΠΕΤΣΑΛΝΙΚΟΣ"
19. Στην με αριθμό 2759/3.10.00 ερώτηση δόθηκε με το υπ' αριθμ.269/12.10.00 έγγραφο από τον Υπουργό Εμπορικής Ναυτιλίας η ακόλουθη απάντηση.
"Σε απάντηση της αριθ.2759/3.10.2000 ερώτησης που κατατέθηκε από τον Βουλευτή κ. Δημήτριο Πιπεργιά σας γνωρίζουμε τα ακόλουθα:
α) Την παρούσα περίοδο δεν είναι δυνατή η διάθεση υπηρεσιακού οχήματος στο Λιμενικό Σταθμό Λίμνης λόγω μη υπάρξεως οχημάτων προς διάθεση.
β) Στα πλαίσια των εξοπλιστικών προγραμμάτων με σκοπό την ενίσχυση των Λιμενικών Αρχών της χώρας με επιχειρησιακά μέσα, βρίσκεται σε εξέλιξη διαγωνισμός προμήθειας οχημάτων από τα οποία έχει προγραμματισθεί η διάθεση ενός στον εν λόγω Λιμενικό Σταθμό.
Ο Υπουργός
ΧΡΗΣΤΟΣ ΠΑΠΟΥΤΣΗΣ"
20. Στην με αριθμό 2791/3.10.00 ερώτηση δόθηκε με το υπ' αριθμ.1495/13.10.00 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 2791/3.10.00 ερώτηση του Βουλευτή Ε. Μπασιάκου, σχετικά με τις νέες αθλητικές εγκαταστάσεις στο Εθνικό Γυμναστήριο Θήβας, σας γνωρίζουμε ότι έχουμε ήδη απαντήσει με το υπ' αριθ. 1443/9.10.2000 έγγραφό μας.
Ο Υφυπουργός
ΓΙΩΡΓΟΣ ΦΛΩΡΙΔΗΣ"
21. Στην με αριθμό 2792/3.10.00 ερώτηση δόθηκε με το υπ' αριθμ.1499/13.10.00 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 2792/3.10.00 ερώτησης του Βουλευτή Ε. Μπασιάκου, σας γνωρίζουμε ότι μέχρι σήμερα στην Υπηρεσίας μας δεν έχει τεθεί το θέμα της κατασκευής του Αυτοκινητοδρομίου στον Ορχομενό του Ν. Βοιωτίας.
Ο Υφυπουργός
ΓΙΩΡΓΟΣ ΦΛΩΡΙΔΗΣ"
22. Στην με αριθμό 224/16.5.00 ερώτηση δόθηκε με το υπ' αριθμ.2000/6.10.00 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 224/16.5.00 του Βουλευτή κ. Δημήτρη Πιπεργιά και σε συνέχεια του β΄ σχετικού μας εγγράφου, σας πληροφορούμε τα εξής όπως μας γνώρισε η περιφέρεια Στερεάς Ελλάδος με τα αριθμ. 3069/16.6.2000 και 3674/6.7.2000 έγγραφά της. Ο Δήμαρχος Κύμης σ' εφαρμογή της αριθμ.38/99 απόφασης της Δημαρχιακής Επιτροπής, προχώρησε στη διαδικασία πρόσληψης με σύμβαση 8 μηνών τεσσάρων οδηγών αυτοκινήτων. Με βάση τον καταρτισθέντα κατάλογο εκλήθη ο πρώτος οδηγός Λαθύρης Κωνσταντίνος στον οποίο με προφορική εντολή του κ. Δημάρχου και πριν την υπογραφή οποιασδήποτε σύμβασης, ανετέθη η ευθύνη οδήγησης του συγκεκριμένου οχήματος, το οποίο δεν είχε έγκριση κυκλοφορίας. Ο ανωτέρω, όπως ήταν φυσικό, αρνήθηκε να οδηγήσει το συγκεκριμένο όχημα και ο κ. Δήμαρχος με αιτιολογία την άρνησή του, την επομένη ημέρα με νεότερη απόφασή του κάλεσε άλλον υποψήφιο οδηγό.
Μετά από αυτό ο κ. Λαθύρης υπέβαλε στο ΑΣΕΠ την προβλεπόμενη ένσταση κατά της ανωτέρω πρόσληψης και αναμένεται η οριστική του απόφαση. Επίσης η αρμόδια υπηρεσία της Περιφέρειας μετά την καταγγελία του κ. Λαθύρη έδωσε εντολή για την εξέταση του όλου θέματος και μάλιστα για τον σκοπό αυτό μετέβη επί τόπου η Διευθύντρια της Υπηρεσίας Τοπικής Αυτοδιοίκησης και Διοίκησης Ν. Εύβοιας. Παράλληλα δόθηκαν έγγραφες οδηγίες και έγιναν συστάσεις προς τον Δήμο Κύμης με τα αριθμ. 11550/21.6.1999 και 12688/1.7.99 έγγραφα της ανωτέρω υπηρεσίας για την συμμόρφωσή του προς τις οδηγίες του ΑΣΕΠ.
Τέλος όσον αφορά το δεύτερο ερώτημα του κ. Βουλευτή σχετικά με τον έλεγχο των οχημάτων του Δημοσίου, σας γνωρίζουμε ότι ειδικά όσον αφορά τα οχήματα της Τοπικής Αυτοδιοίκησης και Διοίκησης του Νομού και της εν συνεχεία έκδοσης πινακίδων από την αρμόδια υπηρεσία Συγκοινωνιών του Νομού και αφού προηγουμένως το όχημα έχει ελεγχθεί από το Κ.Τ.Ε.Ο.
Ο Υφυπουργός
Κ. ΚΑΪΣΕΡΛΗΣ"
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Παρασκευής 26 Μαΐου 2001. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παρ. 2 και 3 Καν. Βουλής)
1. Η με αριθμό 957/23.5.2001 επίκαιρη ερώτηση του Βουλευτή του Πανελλήνιου Σοσιαλιστικού Κινήματος και Β' Αντιπροέδρου της Βουλής κ. Παναγιώτη Σγουρίδη προς τον Υπουργό Εξωτερικών, σχετικώς με πρόσφατο δημοσίευμα βρετανικής εφημερίδας αναφερόμενο στην απόφαση του Βρετανικού Υπουργείου Εσωτερικών για εφαρμογή ελέγχου της εθνικής προέλευσης για τους επισκέπτες, μεταξύ αυτών και των Ελλήνων Ποντίων.
2. Η με αριθμό 961/23.5.2001 επίκαιρη ερώτηση του Βουλευτή της Νέας Δημοκρατίας κ. Προκόπη Παυλόπουλου προς τον Υπουργό Δημόσιας Τάξης, σχετικώς με τη λήψη των αναγκαίων μέτρων για την εξασφάλιση της κατάλληλης αστυνόμευσης των περιοχών Βοτανικού-Ρουφ-Κεραμεικού.
3. Η με αριθμό 954/23.5.2001 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Στριφτάρη προς τον Υπουργό Δημόσιας Τάξης, σχετικώς με τη λήψη μέτρων για τη διασφάλιση της υγείας και ασφάλειας των πυροσβεστών.
4. Η αριθμό 947/23.5.2001 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Γεωργίου Αμπατζόγλου προς τον Υπουργό Υγείας και Πρόνοιας, σχετικώς με την αντιμετώπιση των λειτουργικών προβλημάτων του Νοσοκομείου Αλεξανδρούπολης.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παρ. 2 και 3 Καν. Βουλής).
1. Η με αριθμό 955/23.5.2001 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ανδρέα Λοβέρδου προς τον Υπουργό Εθνικής Παιδείας και Θρησκευμάτων, σχετικώς με τις εξετάσεις των αποφοίτων πανεπιστημίων της αλλοδαπής (πλην Ευρωπαϊκής Ένωσης) για αναγνώριση τίτλων ιατρικών σπουδών.
2. H με αριθμό 948/23.5.2001 επίκαιρη ερώτηση του Βουλευτή της Νέας Δημοκρατίας κ. Γεωργίου Τρυφωνίδη προς τον Υπουργό Δικαιοσύνης σχετικώς με τις δηλώσεις του Υπουργού στα Μέσα Μαζικής Ενημέρωσης ότι θα ρυθμιστεί, νομοθετικά, υποχρεωτικός ο πολιτικός γάμος και ο θρησκευτικός θα είναι προαιρετικός.
3. Η με αριθμό 953/23.5.2001 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Στριφτάρη προς τους Υπουργούς Οικονομικών, Γεωργίας, σχετικώς με την καταβολή του επιδόματος παραγωγικότητας στους δασικούς υπαλλήλους.
4. Η με αριθμό 956/23.5.2001 επίκαιρη ερώτηση του Ανεξάρτητου Βουλευτή κ. Βασιλείου Κεδίκογλου προς τον Υπουργό Επικρατείας, σχετικώς με την υλοποίηση των εξαγγελιών του Πρωθυπουργού κατά την επίσκεψή του στην Εύβοια προεκλογικά.
ΠΡΟΕΔΡΟΣ (Απόστολος Κακλαμάνης): Εισερχόμαστε στη συζήτηση 
ΤΩΝ ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 934/21-5-2001 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς τον Υπουργό Ανάπτυξης, σχετικώς με τις αυξήσεις στις τιμές των υγρών καυσίμων.
Όμοια είναι και η τρίτη με αριθμό 932/21-5-2001 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Στριφτάρη προς τον Υπουργό Ανάπτυξης, σχετικώς με τις αυξήσεις στις τιμές των υγρών καυσίμων. 
Θα συζητηθούν μαζί οι δύο αυτές επίκαιρες ερωτήσεις, σύμφωνα με το άρθρο 131 παράγραφος 4 του Κανονισμού της Βουλής. 
Η επίκαιρη ερώτηση του κ. Μπεντενιώτη έχει ως εξής:
"Σε ιδιαίτερα υψηλά, πρωτοφανή μάλιστα επίπεδα διαμορφώνονται οι τιμές της βενζίνης.
Διεθνώς προκαλούνται έντονες ανησυχίες. Στη χώρα μας φαίνεται ότι δεν έχει εκτιμηθεί το μέγεθος.
Και στο μεταξύ οι πρατηριούχοι επανέρχονται στο αίτημα της άμεσης πρόσβασης, για αγορές στα διϋλιστήρια, υποστηρίζοντας ότι έτσι θα διαμορφώνονται χαμηλότερες τιμές.
Ερωτάται ο κύριος Υπουργός
Πως η Κυβέρνηση προτίθεται να αντιμετωπίσει το πρόβλημα;"
Η επίκαιρη ερώτηση του κ. Στριφτάρη έχει ως εξής:
"Στα ύψη βρίσκονται οι τιμές των υγρών καυσίμων στη χώρα μας αφού για 10η συνεχή εβδομάδα αυξάνονται, προκαλώντας έτσι μια επιπλέον αφαίμαξη στα λαϊκά εισοδήματα.
Και άλλη φορά η διεθνής τιμή του πετρελαίου ήταν αυξημένη. Είχε φτάσει μάλιστα στα 34-35 δολάρια το βαρέλι. Και η ισοτιμία ΕΥΡΩ-δολαρίου ήταν πιο δυσμενής από τη σημερινή για το ΕΥΡΩ. Μάλιστα είχε φτάσει το 1 δολάριο στις 410 δρχ. την ίδια περίοδο που το πετρέλαιο είχε 34-35 δολάρια το βαρέλι. Και τότε οι τιμές των καυσίμων δεν είχαν εκτοξευθεί στα σημερινά ύψη.
Ερωτάται ο κύριος Υπουργός
Πώς δικαιολογεί αυτή τη μεγάλη αύξηση και
Τι μέτρα θα πάρει για τη μείωση της τιμής των καυσίμων."
Η Υφυπουργός Ανάπτυξης κ. Αποστολάκη έχει το λόγο.
ΜΙΛΕΝΑ ΑΠΟΣΤΟΛΑΚΗ (Υφυπουργός Ανάπτυξης): Ευχαριστώ, κύριε Πρόεδρε.
Κύριοι συνάδελφοι, οι τιμές των τελικών προϊόντων πετρελαίου στην ελληνική αγορά είναι συνάρτηση των διεθνών τιμών των προϊόντων πετρελαίου και της τιμής του δολαρίου, όπως βεβαίως γνωρίζετε όλοι πάρα πολύ καλά.
Οι διεθνείς τιμές των προϊόντων, παρά το γεγονός ότι σχετίζονται με την τιμή του αργού πετρελαίου δεν έχουν σταθερή σχέση μ ' αυτό αλλά επηρεάζεται παράλληλα και από τις εξελίξεις της προσφοράς και ζήτησης σε μια παγκοσμιοποιημένη διεθνή αγορά προϊόντων πετρελαίου.
Η Κυβέρνηση παρακολουθεί ιδιαίτερα στενά ένα ανησυχητικό φαινόμενο, το οποίο βεβαίως δεν πρέπει να ξεχνά κανείς ότι είναι εισαγόμενο, ότι δεν αφορά και πλήττει αποκλειστικώς και περιοριστικώς την ελληνική οικονομία. 
Απόδειξη άλλωστε του γεγονότος αυτού είναι ότι σε σχέση με άλλες μεσογειακές χώρες, οι τιμές πρατηρίου προ φόρων παραμένουν στην Ελλάδα ουσιαστικά χαμηλότερες. 
Το Υπουργείο Ανάπτυξης έχει εντατικοποιήσει εδώ και πολλές μέρες τους ελέγχους του σε όλο το κύκλωμα διάθεσης και εμπορίας των πετρελαιοειδών προϊόντων -βεβαίως στα πρατήρια που είναι τα τελευταία σημεία διάθεσης στον καταναλωτή- με ελέγχους που γίνονται από συνεργεία του Υπουργείου Ανάπτυξης σε ό,τι αφορά το Λεκανοπέδιο και από τους υπαλλήλους των Νομαρχιακών Αυτοδιοικήσεων στην υπόλοιπη επικράτεια, αλλά και ελέγχους που αφορούν την καταλληλότητα των αποθηκευτικών χώρων, τη νομιμότητα της διακίνησης, ελέγχους που έχουν οδηγήσει σε αποτελέσματα με την επιβολή υψηλοτάτων προστίμων, σύμφωνα με τις κείμενες διατάξεις, όπου διαπιστώθηκαν παραβάσεις.
Έχουμε συστήσει ένα συνεχές και σταθερό πλαίσιο διαβούλευσης και ετοιμότητας με όλους τους παράγοντες της πετρελαϊκής αγοράς, τα διϋλιστήρια, τις εταιρείες εμπορίας πετρελαιοειδών και την ομοσπονδία των πρατηριούχων Ελλάδας, προκειμένου να μην επιτρέψουμε την αναζωπύρωση πληθωριστικών πιέσεων. 
Όπως γνωρίζετε από χθες τα μεσάνυχτα υπήρξε μια αισθητή πτώση των τιμών στις βενζίνες. Συνεκτιμούμε και θα συνεκτιμήσουμε τα δεδομένα και την ερχόμενη εβδομάδα θα κινηθούμε ανάλογα, στο πλαίσιο αυτής της σταθερής και συνεχούς διαβούλευσης, στο πλαίσιο ετοιμότητας με όλους τους φορείς της πετρελαϊκής αγοράς προκειμένου να μην επιτρέψουμε όπως είπα και προηγουμένως, την αναζωπύρωση πληθωριστικών πιέσεων.
Στο σημείο αυτό βεβαίως θέλω να επισημάνω το γεγονός ότι, όπως έχει ανακοινώσει ο Υπουργός Ανάπτυξης κ. Χριστοδουλάκης, εντός των προσεχών ημερών θα δοθεί στους ενδιαφερόμενους φορείς το σχέδιο νόμου που θα αφορά την αγορά των πετρελαιοειδών, ένα σχέδιο νόμου που θα αποσκοπεί και θα οδηγήσει στην ενίσχυση του ανταγωνισμού και θα συμβάλλει και αυτό στην αποτροπή περαιτέρω τέτοιων φαινομένων.
Ευχαριστώ, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ο κ. Μπεντενιώτης έχει το λόγο.
ΜΑΝΩΛΗΣ ΜΠΕΝΤΕΝΙΩΤΗΣ: Κύριε Πρόεδρε, είναι θετικό ότι η Κυβέρνηση και το Υπουργείο Ανάπτυξης παρακολουθεί το πρόβλημα το οποίο πράγματι είναι ένα ιδιαίτερης σημασίας ζήτημα και για τους καταναλωτές και για την οικονομία.
Ακόμα είναι θετικό το ότι προσανατολίζεται πολύ σύντομα να καταθέσει το σχετικό νομοσχέδιο ώστε να αντιμετωπιστεί και νομοθετικά η κατάσταση όπως άρχισε να δημιουργείται.
Εκείνο όμως στο οποίο θα έπρεπε να επιμείνουμε είναι τα ερωτήματα των καταναλωτών και της κοινής γνώμης, που είναι αν αυτές οι τιμές εμπεριέχουν απλά κερδοσκοπία ή ίσως και αισχροκέρδεια. 
(Στο σημείο αυτό την Προεδρική Έδρα καταλαμβάνει ο Α' Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) 
Ποιο είναι το ποσοστό χονδρικού κέρδους στη διακίνηση των ειδών καυσίμου; Ποιο είναι το ποσοστό γενικού κέρδους στη διακίνηση και στα τελευταία σημεία πώλησης του προϊόντος; Και επιπλέον θα ικανοποιηθεί αυτό το πάγιο αίτημα της δυνατότητας που έχουν τα πρατήρια, να φτάσουν στην αναζήτηση της αγοράς στα διυλιστήρια, έτσι ώστε να έχουμε μείωση εξ αυτού του λόγου των τιμών; Και ποια είναι τα ποσοστά χονδρικού και λιανικού κέρδους στις χώρες της Ευρωπαϊκής Ένωσης; Και ποιο είναι το κοστολόγιο στα διυλιστήρια, έτσι ώστε να δούμε αν έχουμε τη δυνατότητα να ελέγξουμε το σύστημα και να μην πιστεύουμε, όπως πιστεύει ένα μέρος της κοινής γνώμης ότι έχουμε περάσει σε ολιγοπώλιο της διάθεσης αυτού του ζωτικού για την οικονομία προϊόντος;
ΠΡΟΕΔΡΕΥΩΝ (Κωνσταντίνος Γείτονας): Ο κ. Στριφτάρης έχει το λόγο.
ΣΠΥΡΙΔΩΝ ΣΤΡΙΦΤΑΡΗΣ: Θα ήθελα να θυμίσω στην κυρία Υφυπουργό ότι και άλλη φορά απάντησε ακριβώς με τα ίδια επιχειρήματα σε παρόμοια ερώτηση, που κατέθεσα τον Οκτώβρη. Εκείνο που εμείς διαπιστώνουμε, είναι ότι η προσπάθεια του Υπουργείου εξαντλείται να κάνει ελέγχους στα βενζινάδικα -αν κάνει- και να φορτώνει πολλές φορές αυτήν την ακρίβεια στην αισχροκέρδεια δήθεν των πρατηριούχων της βενζίνης.
Από τα κέρδη και των εταιριών διακίνησης και των διυλιστηρίων φαίνεται καθαρά ότι γίνεται μια αισχροκέρδεια στα καύσιμα και από αυτούς, αλλά και ουσιαστικά από το κράτος με τους ειδικούς φόρους, που όσο αυξάνει η τιμή των καυσίμων, τόσο αυξάνονται κι αυτοί, όχι σε ποσοστό, αλλά σε δραχμές. Και νομίζω ότι το κράτος εσκεμμένα αφήνει αυτήν την κατάσταση στα καύσιμα, γιατί και άλλη φορά το δολάριο είχε φτάσει στις τετρακόσιες δέκα δραχμές και το βαρέλι είχε γύρω στα τριάντα πέντε δολάρια. Σήμερα το βαρέλι έχει είκοσι έξι με είκοσι οκτώ δολάρια και φυσικά το δολάριο δεν είναι στις τετρακόσιες δέκα δραχμές. Και όμως τότε η λιανική τιμή των καυσίμων ήταν πολύ κατώτερη από τη σημερινή.
Δεύτερον, θέλω να ρωτήσω την κυρία Υφυπουργό και να απαντήσει επ' αυτού, αν είναι στην πρόθεση της Κυβέρνησης πραγματικά να ελέγξει και να μειώσει τα κέρδη των εταιριών διακίνησης των πετρελαιοειδών και των διυλιστηρίων. Και ακόμα, αυτά που έχει περιθώριο να ελαττώσει τους ειδικούς φόρους στα καύσιμα. Διαφορετικά και ο πληθωρισμός θα ανέβει και εκείνοι που θα την πληρώσουν είναι μόνο ο λαός. Και φυσικά δεν φταίνε γι' αυτό οι πρατηριούχοι, γιατί αυτοί παίρνουν ένα ποσοστό. Μη μας κοροϊδεύετε δε με τις εξαγγελίες ειδικών τιμών. Πείτε μου ένα πρατήριο σε όλη την Ελλάδα, που πουλά βάσει των ενδεικτικών τιμών. 
ΠΡΟΕΔΡΕΥΩΝ (Κωνσταντίνος Γείτονας): Η Υφυπουργός Ανάπτυξης έχει το λόγο.
ΜΙΛΕΝΑ ΑΠΟΣΤΟΛΑΚΗ (Υφυπουργός Ανάπτυξης): Το σχέδιο νόμου, που πρόκειται να κατατεθεί από τον Υπουργό Ανάπτυξης θα αφορά στην ενίσχυση του ανταγωνισμού. Και η ενίσχυση αυτή θα περιλαμβάνει και το ζήτημα της απευθείας πρόσβασης με τη δημιουργία μηχανισμών, που θα μπορούν να εγγυώνται την ασφάλεια. Γιατί, όπως αντιλαμβάνεσθε, είναι ένα ζήτημα που πρέπει πραγματικά να μας απασχολήσει σε ό,τι αφορά την πρόσβαση και τη διαδικασία ασφαλούς μεταφοράς των υγρών καυσίμων. 
Θα ήθελα να απαντήσω στον κ. Στριφτάρη, που επικαλέσθηκε τα παρόμοια επιχειρήματα στην απάντησή μου τον Οκτώβριο και να του υπενθυμίσω ότι η Κυβέρνηση παρακολουθώντας και αντιμετωπίζοντας μια παρόμοια και παρεμφερή κλιμάκωση στις τιμές του πετρελαίου τον προηγούμενο χρόνο, επέδειξε μια ιδιαίτερη πυγμή και θα έλεγα ότι είχε πολύ άμεσες και επιτυχείς παρεμβάσεις στην αντιμετώπιση του θέματος αυτού.
Γνωρίζετε πολύ καλά ότι με τις παρεμβάσεις του Υπουργείου Ανάπτυξης απορροφήθηκε ένα μεγάλο μέρος των αυξήσεων από τους εμπλεκόμενους στο κύκλωμα εμπορίας και διακίνησης προκειμένου να αποτρέψουμε και τις πληθωριστικές πιέσεις και να το προστατεύσουμε το εισόδημα του Έλληνα καταναλωτή.
Οι έλεγχοι -το τόνισα και στην πρωτολογία μου, το υπογραμμίζω και τώρα- δεν αφορούν και δεν περιορίζονται μόνο στα βενζινάδικα. Σε ό,τι αφορά τα βενζινάδικα οι καταναλωτές οφείλουν να κάνουν χρήση της δυνατότητας που ο ελεύθερος ανταγωνισμός τους παρέχει, να συγκρίνουν και να επιλέγουν τα πρατήρια εκείνα τα οποία πωλούν στις ενδεικτικές τιμές -και υπάρχουν τέτοια πρατήρια- ή εν πάση περιπτώσει τα πρατήρια που δεν παρουσιάζουν μεγάλη απόκλιση. Οι έλεγχοι επεκτείνονται σε όλο το κύκλωμα. Σας μίλησα για ελέγχους που αφορούν τη νομιμότητα της διακίνησης των πετρελαιοειδών και αναφέρθηκα σε υψηλότατα πρόστιμα που έχουν επιβληθεί σε περιπτώσεις που διαπιστώθηκαν παραβάσεις, όπως επίσης γνωρίζετε όλοι στην Αίθουσα αυτή ότι ο ειδικός φόρος κατανάλωσης που ισχύει στη χώρα μας για τα καύσιμα είναι ο χαμηλότερος στην Ευρωπαϊκή Ένωση και δεν υπάρχει περιθώριο για περαιτέρω μείωση. 
Επαναλαμβάνω δε ότι βεβαίως υπάρχει συνάρτηση σε σχέση με τις τιμές του αργού πετρελαίου και του δολαρίου. Δεν είναι όμως σταθερή και αποκλειστική. Έχουμε συνάρτηση και με μια διαφοροποιημένη υστέρηση κατά διαστήματα της τιμής του πετρελαίου της προσφοράς και της ζήτησης που παίζει και αυτή ένα σημαντικό ρόλο στην τελική διαμόρφωση των τιμών. Σας ευχαριστώ κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Επόμενη είναι η με αριθμό 937/21.5.2001 δεύτερη επίκαιρη ερώτηση του Βουλευτή της Νέας Δημοκρατίας κ. Αλέξανδρου Κοντού προς τον Υπουργό Υγείας και Πρόνοιας, σχετικώς με τη διαδικασία πλήρωσης με ειδικό ιατρικό προσωπικό για τη λειτουργία της Μονάδας Εντατικής Θεραπείας στο Νοσοκομείο Ξάνθης. 
Η επίκαιρη ερώτηση του κ. Κοντού έχει ως εξής:
"Αναφερόμενοι σε σχετική ερώτησή μου σχετικά με το ανωτέρω θέμα μου απαντήσατε ως εξής: 
"Για την ΜΕΘ του Νοσοκομείου Ξάνθης έχει εγκριθεί η πλήρωση μιας θέσης (1) Δ/ντη Παθολογίας ή Χειρουργικής και μιας (1) θέσης Επιμελητού Α' Καρδιολογίας ή Πνευμονολογίας".
Η απάντησή σας αυτή όμως είναι ημιτελής και δεν δίνει λύση στο πρόβλημα αφού δεν διευκρινίζετε εάν απαιτείται για την πλήρωση της θέσης του Δ/ντού και του επιμελητού Α' περαιτέρω εξειδίκευση στην Εντατικολογία. 
Δεδομένου ότι τα τελευταία δύο χρόνια έχουν προκηρυχθεί δύο φορές οι θέσεις αυτές και οι διαγωνισμοί απέβησαν άγονοι, παρ' ότι υπήρχαν ενδιαφερόμενοι ιατροί χωρίς όμως την εξειδίκευση στην Εντατικολογία, η οποία στη χώρα μας είναι πρόσφατη και πολλοί λίγοι ιατροί την διαθέτουν.
Ερωτάται ο κύριος Υπουργός.
Εάν από τη σχετική απόφαση έχει απαλειφθεί ότι σαν απαραίτητη προϋπόθεση για την πλήρωση των ανωτέρω θέσεων απαιτείται η εξειδίκευση στην Εντατικολογία κάτι που θα σημάνει την άμεση πλήρωση των ανωτέρω θέσεων και τη λειτουργία της Μονάδας Εντατικής Θεραπείας στο Νοσοκομείο Ξάνθης".
Η Υφυπουργός Υγείας και Πρόνοιας κ. Σπυράκη έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Κύριε συνάδελφε, με βάση τον νόμο 2071/92 η εξειδίκευση εντατικολογίας είναι απαραίτητη για την κάλυψη θέση επιμελητή Α' ή διευθυντή σε ΜΕΘ ή ΜΕΘ νεογνών. Πέραν, δηλαδή, των τυπικών προσόντων μιας ειδικότητας είτε παθολογίας είτε χειρουργικής είτε καρδιολογίας πρέπει να υπάρχει και εξειδίκευση στην εντατικολογία. Και αυτό έχει τεθεί πολύ ορθώς κατά την άποψή μου, διότι γνωρίζουμε τις αυξημένες απαντήσεις τις οποίες έχει μια ΜΕΘ έτσι ώστε οι γιατροί οι οποίοι βρίσκονται σ' αυτήν και κυρίως σε επίπεδο είτε επιμελητού Α' είτε διευθυντού, να μπορούν να ανταποκρίνονται σ' αυτές τις αυξημένες ανάγκες. 
Επίσης, θα ήθελα να πω ότι η εξειδίκευση της εντατικολογίας γίνεται σε όλα σχεδόν τα νοσοκομεία της χώρας με αποτέλεσμα να υπάρχουν πάρα πολλοί γιατροί, οι οποίοι παρακολουθούν αυτήν την εξειδίκευση, όπως επίσης, υπήρχαν και ευεργετικές μεταβατικές διατάξεις για πολλούς γιατρούς που δεν την είχαν όπου μετά από εξετάσεις επίσης πήραν αυτήν την ειδικότητα.
Επομένως, μέσα στη χώρα υπάρχει ένας επαρκής αριθμός γιατρών που έχουν πάρει την εξειδίκευση εντατικολογίας, που θα μπορούσαν να καλύψουν τις ανάγκες στις ΜΕΘ.
Υπάρχει βέβαια πάντα πρόβλημα και δεν αφορά μόνο το θέμα της κάλυψης των ΜΕΘ, αλλά και άλλων ειδικοτήτων, όπου οι γιατροί δεν αγαπούν αυτές τις θέσεις οι οποίες είναι θέσεις μακριά από τα μεγάλα κέντρα Αθήνα, Θεσσαλονίκη, Πάτρα και ενώ προκηρύσσονται θέσεις αυτές αποβαίνουν άγονες.
Έχουμε εντοπίσει αυτό το πρόβλημα, υπάρχει μία καταγραφή αυτών των αναγκών, από τους ίδιους τους εντατικολόγους -είναι περίπου πέντε εντατικολόγοι- οι οποίοι έχουν επιφορτιστεί ένα έργο ούτως ώστε να μπορέσουν να συζητάνε, να προσελκύουν και να πείθουν άτομα, τα οποία έχουνε εξειδίκευση στην εντατικολογία, ούτως ώστε να υποβάλουν υποψηφιότητα. Εύχομαι το ίδιο να συμβεί και στη Μονάδα Εντατικής Θεραπείας της Ξάνθης, όπως και σε άλλες μονάδες εντατικής θεραπείας, ούτως ώστε γρήγορα να μπορεί να γίνει εκμετάλλευση και της υποδομής η οποία υπάρχει, αλλά κυρίως να εξυπηρετηθεί η περιοχή από τη Μονάδα Εντατικής Θεραπείας, διότι πράγματι υπάρχει μια έλλειψη. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Κοντός έχει το λόγο. 
ΑΛΕΞΑΝΔΡΟΣ ΚΟΝΤΟΣ: Κύριε Πρόεδρε, με ευχές δεν λύνεται το πρόβλημα. Θέλω να πω ότι στο Νομό Ξάνθης την περίοδο 1990-1993 κατασκευάστηκε ένα πολύ σύγχρονο νοσοκομείο. Το νοσοκομείο αυτό άρχισε να λειτουργεί μετά το 1995 λόγω καθυστέρησης στην προμήθεια του ξενοδοχειακού εξοπλισμού, όμως παρ' όλα αυτά ακόμη και σήμερα το 50% του νοσοκομείου ή υπολειτουργεί ή δεν λειτουργεί. Η μονάδα εμφραγμάτων, η Β' παθολογική, η Β' χειρουργική, η νεογνολογική κλινική, η ψυχιατρική κλινική, παρ' ότι προβλέπονται από τον κανονισμό, παρ' ότι υπάρχει σύγχρονος εξοπλισμός, από έλλειψη προσωπικού δεν λειτουργούν. Η μονάδα, όμως, που θεωρείται ως η καρδιά του νοσοκομείου και έχει άρτιο εξοπλισμό στην κυριολεξία θα σώσει ζωές και εάν λειτουργήσει θα καλύψει τις ανάγκες όχι μόνο του Νομού Ξάνθης, αλλά όλης σχεδόν της περιοχής, δηλαδή του Νομού Δράμας, του Νομού Καβάλας, του Νομού Ροδόπης, είναι η μονάδα εντατικής θεραπείας. 
Είπατε ότι δύο φορές προκηρύχθηκε διαγωνισμός αλλά απέβη άγονος. Κατά συνέπεια θα πρέπει να παρθεί μια απόφαση, τι θα γίνει με τη μονάδα αυτή και κατά την άποψή μου δύο θα ήταν οι λύσεις. Ή να προσλάβουν τους γιατρούς αυτούς, διευθυντή και επιμελητή που θα έχουν όλα τα υπόλοιπα προσόντα και να τους στείλουμε μετά να αποκτήσουν την εξειδίκευση σε ένα από τα νοσοκομεία που λέτε ότι γίνεται η εξειδίκευση ή να δώσουμε αυξημένα κίνητρα, έτσι ώστε όταν προκηρυχθεί ξανά διαγωνισμός να καλυφθούν οι θέσεις αυτές.
Πάντως, το να υπάρχουν σύγχρονα μηχανήματα και να μη λειτουργεί η μονάδα αυτή, μια μονάδα, όπως είπα προηγουμένως που θα σώσει ζωές, τότε αυτό είναι κάτι το οποίο δημιουργεί ένα πολύ μεγάλο πρόβλημα σε βάρος της υγείας των κατοίκων της περιοχής. 
ΠΡΟΕΔΡΕΥΩΝ (Κωνσταντίνος Γείτονας): Η κυρία Υφυπουργός έχει το λόγο. 
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Ευχαριστώ, κύριε Πρόεδρε.
Πράγματι το Νοσοκομείο της Ξάνθης είναι ένα νοσοκομείο σύγχρονο και υπολειτουργεί λόγω έλλειψης προσωπικού. Και γι' αυτό αν παρακολουθήσατε τις κατανομές των θέσεων, το Νοσοκομείο Ξάνθης παίρνει αυξημένες θέσεις, όχι ότι είναι επαρκείς, θα δοθούν και άλλες αργότερα, όταν τις έχουμε, αλλά αυξημένες θέσεις σε σχέση με άλλα νοσοκομεία. Παίρνει περίπου τριάντα δύο θέσεις. 
Δεν μπορούμε να ακυρώσουμε το νόμο ο οποίος ζητάει εξειδίκευση, διότι είναι σαν να ακυρώνουμε τη ποιότητα και θέλουμε να παρέχεται στις μονάδες εντατικής θεραπείας. Αυτό που θα προσπαθήσουμε, όπως σας είπα στην πρωτολογία μου, είναι να πείσουμε κάποιους ανθρώπους να βάλουν υποψηφιότητα και εν ανάγκη θα δούμε μήπως μπορέσουμε, τουλάχιστον αν αποβεί πάλι άγονη αυτή η προκήρυξη, να κάνουμε κάποια απόσπαση, ώστε αν κάποιοι που ενδιαφέρονται να πάνε στην Ξάνθη, δεν έχουν αυτήν τη στιγμή την εξειδίκευση να την πάρουν και στη συνέχεια να στελεχώσουμε τη μονάδα. 
ΠΡΟΕΔΡΕΥΩΝ (Κωνσταντίνος Γείτονας): Προς αυτήν την κατεύθυνση νομίζω είναι η λύση κυρία Υφυπουργέ. 
Επίκαιρες ερωτήσεις δεύτερου κύκλου:
Πρώτη είναι η με αριθμό 944/21.5.2001 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ελευθέριου Τζιόλα προς τους Υπουργούς Εθνικής Οικονομίας, Γεωργίας, σχετικώς με τη λειτουργία του εργοστασίου ινοσανίδας "ΠΙΝΔΟΣ Α.Ε." στο Νομό Γρεβενών.
Η επίκαιρη ερώτηση του κ. Τζιόλα έχει ως εξής, τον οποίο θα παρακαλέσω και ως εντεταλμένος από τη Διάσκεψη των Προέδρων για τις επίκαιρες ερωτήσεις να είναι πιο σύντομος στα κείμενά του. Κάθε φορά που υποβάλλει ερώτηση είναι επιμελέστατος, αλλά θα πρέπει να προσαρμόζεται και με το γράμμα του Κανονισμού.
ΕΛΕΥΘΕΡΙΟΣ ΤΖΙΟΛΑΣ: Θέλω να βοηθήσω τους Υπουργούς που θα απαντήσουν. Παρέχω σημαντικότατα στοιχεία για να έχουν πληρέστερη εικόνα, προς καλύτερη απάντησή τους.
ΠΡΟΕΔΡΕΥΩΝ (Κωνσταντίνος Γείτονας): Για να είμαστε εντάξει και να μην αναγκαζόμαστε να αναβάλλουμε. Η επίκαιρη ερώτηση του κ. Τζιόλα έχει ως εξής:
"Κατά τη συζήτηση της από 16 Ιανουαρίου 2001 επίκαιρης ερώτησής μου, η οποία αποτέλεσε σημείο κορύφωσης μιας μακράς πορείας συνεργασιών, η Κυβέρνηση διά του Υφυπουργού Γεωργίας κ. Φώτη Χατζημιχάλη απάντησε στις 22.1.2001 ότι για την επανέναρξη λειτουργίας το εργοστάσιο θα χρηματοδοτηθεί άμεσα με 400 εκατομμύρια δραχμές και για τη μεσομακροπρόθεσμη προοπτική του θα διαμορφωθεί επενδυτικό πρόγραμμα ύψους 2,5 δισεκατομμυρίων δραχμών με αξιοποίηση πόρων από το Γ' Κ.Π.Σ. Παράλληλα -και στα πλαίσια των προγραμμάτων αποκατάστασης ορισμένων κοινωνικών κατηγοριών (ROM, σεισμόπληκτοι κλπ.) και ανάπτυξης των δασικών χωριών- υπήρξε η κατεύθυνση παραγωγής προκατασκευασμένων οικιών ως συμπληρωματικού προϊόντος με πελάτη το δημόσιο.
Τέσσερις μήνες μετά από αυτές τις δημόσιες δεσμεύσεις-ανακοινώσεις μέχρι σήμερα ούτε η αναγκαία κεφαλαιακή ροή από την Αγροτική Τράπεζα προς την επιχείρηση υπήρξε ούτε το επενδυτικό σχέδιο εκσυγχρονισμού διαμορφώθηκε ούτε η νέα διοίκηση συγκροτήθηκε σε σώμα λόγω άρνησης της ΑΤΕ να αναλάβει τις ευθύνες της.
Το εργοστάσιο εξακολουθεί να μη λειτουργεί επί έξι μήνες σωρεύοντας οικονομικές ζημίες και υποσκάπτοντας την προβληματική τοπική οικονομία. Ενώ από τις 20 Απριλίου ενενήντα τρεις εργαζόμενοι έχουν τεθεί σε διαθεσιμότητα προοιωνίζοντας ένα σκληρό μέλλον ανεργίας. Μιας ανεργίας που στο Νομό Γρεβενών ήδη ξεπερνά το 27%.
Ερωτώνται οι Υπουργοί Εθνικής Οικονομίας και Γεωργίας:
1. Ποια μέτρα πρόκειται να λάβουν για την υλοποίηση των δεσμεύσεων σχετικά με τη λειτουργία, τη βιωσιμότητα και τον εκσυγχρονισμό της βιομηχανικής επιχείρησης "ΠΙΝΔΟΣ Α.Ε.".
2. Ποια μέτρα πρόκειται να λάβουν στην περίπτωση της παύσης λειτουργίας της επιχείρησης για την αποκατάσταση των 93 εργαζομένων που ήδη έχουν τεθεί σε διαθεσιμότητα;"
Το λόγο έχει ο Υφυπουργός Οικονομικών κ. Φωτιάδης.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε αγαπητοί συνάδελφοι η εταιρεία "ΠΙΝΔΟΣ Α.Ε."
όπως είναι γνωστό είναι εταιρεία η οποία ασχολείται με την παραγωγή ινοσανίδων, τα MDF και στης οποίας το μετοχικό κεφάλαιο συμμετέχουν η Αγροτική Τράπεζα με 32% περίπου, η ΕΤΒΑ με 20% και οι Ενώσεις Συνεταιρισμών Γρεβενών με 27%, της Καστοριάς με 12% και διάφοροι άλλοι φορείς με 8%. 
Από την πρώτη στιγμή της λειτουργίας της η επιχείρηση παρουσίαζε διαρκώς ζημιογόνα αποτελέσματα και για την οικονομική εξυγίανσή της το 1995 το ελληνικό δημόσιο κατέβαλε 1.600.000.000 δραχμές, η δε Αγροτική Τράπεζα διέγραψε σε βάρος των αποτελεσμάτων χρήσεως της ποσό 1,5 δισεκατομμυρίων δραχμών.
Έκτοτε προς το σκοπό να προχωρήσει η οικονομική εξυγίανση εξακολούθησε η Αγροτική Τράπεζα να δανειοδοτεί τη συγκεκριμένη επιχείρηση. Το υπόλοιπο ποσό του 1.200.000.000 δραχμών περίπου που απέμενε μετά τη ρύθμιση του 1995 ρυθμίστηκε με πολύ ευνοϊκούς έως χαριστικούς όρους για δεκαπέντε χρόνια, όμως η υποχρέωση για εξόφλησή του ότι δεν βαδίζει κανονικά. 
Μετά τη ρύθμιση και την εξακολούθηση της χρηματοδότησης από την Αγροτική Τράπεζα η εταιρεία εξακολούθησε να έχει ζημιογόνα αποτελέσματα. Σήμερα τα χρέη της είναι περίπου τρία δισεκατομμύρια δραχμές προς την Αγροτική Τράπεζα και άλλα τρία δισεκατομμύρια δραχμές προς τρίτους. Τα νέα αυτά αρνητικά αποτελέσματα, το αυξανόμενο χρηματοοικονομικό άνοιγμα και οι πιέσεις για γνωστούς και αποδεκτούς λόγους για τις ανάγκες κεφαλαίου κίνησης οδήγησαν πάλι την εταιρεία σε οικονομικό αδιέξοδο με αποτέλεσμα να πάψει η λειτουργία της.
Το Υπουργείο Οικονομικών εγγυήθηκε για τη λήψη δανείου ύψους τριακοσίων πενήντα εκατομμυρίων (350.000.000) δραχμών από την Αγροτική Τράπεζα. Ουσιαστικά δηλαδή, με δεδομένα τα οικονομικά αποτελέσματα, επιχορήγησε -γιατί δεν πρόκειται να εξοφληθεί ποτέ το ποσό των τριακοσίων πενήντα εκατομμυρίων (350.000.000) δραχμών- την "ΠΙΝΔΟΣ Α.Ε." με τριακόσια πενήντα εκατομμύρια (350.000.000) δραχμές το Μάρτιο που πέρασε. 
Ήδη η Αγροτική Τράπεζα, κύριε συνάδελφε, επεξεργάζεται σενάρια προκειμένου να βρεθεί στρατηγικός επενδυτής ή άλλη λύση. Τη δε επόμενη εβδομάδα πιστεύουμε ότι θα υπάρξει μία θετική εξέλιξη κατά τη συνεδρίαση του Διοικητικού Συμβουλίου της Αγροτικής Τράπεζας.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τζιόλας έχει το λόγο.
ΕΛΕΥΘΕΡΙΟΣ ΤΖΙΟΛΑΣ: Ευχαριστώ, κύριε Πρόεδρε.
Είναι η δεύτερη φορά, αγαπητέ φίλε Υφυπουργέ, που φέρνω το θέμα αυτό με επίκαιρη ερώτηση. Στην προηγούμενη απάντησε ο Υφυπουργός κ. Χατζημιχάλης, ο οποίος μάλιστα τυχαίνει να είναι τώρα, εδώ, δίπλα σας και θα μπορούσε να σας υπενθυμίσει την απάντηση που δόθηκε τότε με την οποία η Κυβέρνηση δεσμευόταν για τη λειτουργία της επιχείρησης, καθώς και την εφαρμογή του επενδυτικού σχεδίου εκσυγχρονισμού και βιωσιμότητά της.
Υπήρξε και τότε, υπάρχει και τώρα απ' ό,τι φαίνεται, δέσμευση της Κυβέρνησης για τη συνέχιση της λειτουργίας του εργοστασίου, βέβαια με άλλο σχήμα, στο επίπεδο του επενδυτή. Αναζητάτε κάποιον επενδυτή, τον οποίο χαρακτηρίζετε στρατηγικό επενδυτή, από τον ιδιωτικό τομέα, χωρίς όμως να δίδονται γι΄ αυτό το κρίσιμο ζήτημα περισσότερα στοιχεία που θα θεμελιώνουν με θετική αισιοδοξία άμεση προοπτική.
Το κεντρικό ερώτημα που τίθεται είναι εάν αυτή η δέσμευση της Κυβέρνησης, η οποία υπάρχει εδώ και έξι μήνες περίπου μετά τις συζητήσεις που κάναμε και με τους αρμόδιους Υπουργούς και με τη διοίκηση της ΑΤΕ, η δέσμευση, δηλαδή, επανέναρξης λειτουργίας του εργοστασίου, έστω και μέσα από το σχήμα που τώρα λέτε, θα εφαρμοστεί. Διότι μέχρι τώρα δεν υπάρχει εφαρμογή αυτής της δέσμευσης. Δεν πραγματοποιήθηκε αυτή η δέσμευση με συγκεκριμένες επιλογές και μέτρα. 
Η ΔΕΗ έκοψε το ρεύμα στο εργοστάσιο μόλις πριν από μία εβδομάδα, ενενήντα τέσσερις εργαζόμενοι είναι σε διαθεσιμότητα, το εργοστάσιο δεν λειτουργεί συσσωρεύοντας νέες ζημιές η διοίκηση του εργοστασίου δεν συγκροτείται σε σώμα με ευθύνη της ΑΤΕ η οποία ενώ είναι η πλειοψηφούσα μέτοχος στην κεφαλαιακή σύνθεση, κατέχει το 52% -γιατί διαχειρίζεται και το 20% της ΕΤΒΑ- δεν αναλαμβάνει καμία θέση ευθύνης στα πλαίσια της νέας Διοίκησης.
Υπ' αυτές τις συνθήκες, κρίσεις λοιπόν, το ερώτημα είναι: Η δέσμευση της Κυβέρνησης για συνέχιση της λειτουργίας του εργοστασίου είναι ειλικρινείς, είναι πραγματικές; Ποιο χρονοδιάγραμμα ακολουθεί, ποια είναι τα ενδιάμεσα βήματα και πότε βλέπετε ότι μπορούμε να μιλάμε για ορατό αποτέλεσμα;
Πρέπει επίσης να πω, ότι η Κυβέρνηση είναι ο κύριος μέτοχος στην ΑΤΕ. Η ΑΤΕ εξακολουθεί να είναι μία Τράπεζα υπό κρατικό έλεγχο αφού το Δημόσιο κατέχει το πλειοψηφικό πακέτο των μετοχών. Η ΑΤΕ βεβαίως βρίσκεται σήμερα στο χρηματιστήριο και λειτουργεί σε διαφοροποιημένα πλαίσια. Παρ' όλα αυτά, όμως, η δική σας εγγύηση μπορεί να καθοδηγήσει την ΑΤΕ για τη λήψη οριστικών αποφάσεων στο θέμα αυτό. Γι' αυτό εξάλλου το ζήτημα έρχεται προς εσάς και έρχεται στη Βουλή. Το ζήτημα έχει μόνο επιχειρηματική πλευρά, αλλά η κύρια πλευρά του, στη φάση που είμαστε είναι πολιτική. Διαφορετικά, θα αναλάμβανε να λύσει το πρόβλημα η ΑΤΕ και δεν θα το συζητούσαμε μεταξύ μας.
Άρα, λοιπόν, ζητούμε μία σαφή δέσμευση και συγκεκριμένο χρονοδιάγραμμα για το θέμα αυτό το οποίο χρονίζει έξι μήνες τώρα σε μία περιοχή με οικονομικά και αναπτυξιακά ελλείμματα, σε μία περιοχή με ανεργία 27%.
ΠΡΟΕΔΡΕΥΩΝ (Κωνσταντίνος Γείτονας): Ο κ. Φωτιάδης έχει το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Είπα προηγουμένως ότι ήδη έχουν δοθεί από το ελληνικό δημόσιο 1,6 δισεκατομμύρια δραχμές και από την Αγροτική Τράπεζα 1,5 δισεκατομμύρια δραχμές. Δόθηκαν άλλα τριακόσια πενήντα εκατομμύρια (350.000.000) δραχμές πριν από δύο περίπου μήνες.
Σας πληροφορώ, κύριε συνάδελφε, ότι ενώ αυτά τα τριακόσια πενήντα εκατομμύρια (350.000.000) δραχμές δόθηκαν για να αποτελέσει ένα ερέθισμα για την επαναλειτουργία της επιχείρησης, τα λεφτά δόθηκαν σχεδόν όλα για τους μισθούς των εργαζομένων αναδρομικά από μισθούς υπερημερίας και δεν έχουν...
ΕΛΕΥΘΕΡΙΟΣ ΤΖΙΟΛΑΣ: 'Όχι όλα. Δεν έχουν δοθεί όλα για αμοιβές των εργαζομένων. Μόνο ένα μικρό μέρος.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Τα διακόσια εκατομμύρια (200.000.000). Τα υπόλοιπα εκατόν σαράντα εκατομμύρια (140.000.000) διεκδικούνται πάλι για τους μισθούς υπερημερίας που τρέχουν. Δηλαδή όσο καθυστερεί η εξυγίανση θα χρειαστούν και άλλα τριακόσια και άλλα τριακόσια γιατί δεν θα φθάνουν ποτέ όσα λεφτά και να δώσουμε. Δεν έχει παραχθεί μέχρι σήμερα ούτε ένα κυβικό μέτρο ινοσανίδας εξαιτίας αυτής της τελευταίας ρύθμισης.
Επομένως, η οποιαδήποτε ρύθμιση θα πρέπει απαραίτητα να έχει τα χαρακτηριστικά της βιωσιμότητας και σ' αυτήν τη ρύθμιση θα πάμε.
Θα πρέπει να γίνει απόλυτα σαφές ότι η Αγροτική Τράπεζα είναι μία εταιρεία η οποία είναι εισηγμένη στο χρηματιστήριο, ότι λειτουργεί με ιδιωτικοοικονομικά κριτήρια και ότι δεν μπορεί χωρίς ένα συγκεκριμένο βιώσιμο πλάνο λειτουργίας και ορθής εκμετάλλευσης της επιχείρησης, να εξακολουθήσει να χρηματοδοτεί μία επιχείρηση η οποία δεν θα έχει μία προοπτική βιωσιμότητας. Διότι εάν συνεχίσει να το πράττει, θα βρεθούν στον εισαγγελέα τα μέλη του Δ.Σ. Υπάρχουν μέτοχοι οι οποίοι έχουν αγοράσει μετοχές από το χρηματιστήριο.
Επομένως, η οποιαδήποτε λύση θα πρέπει να είναι λύση βιώσιμη. 
Και τονίζω ξανά, ότι την επόμενη εβδομάδα θα παρθούν αποφάσεις από το Διοικητικό Συμβούλιο της Αγροτικής Τράπεζας και θα δρομολογηθούν λύσεις, οι οποίες πιστεύουμε ότι θα είναι θετικές, με σκοπό τη λειτουργία του εργοστασίου κάτω από τη νέα μορφή του.
ΠΡΟΕΔΡΕΥΩΝ (Κωνσταντίνος Γείτονας): Επόμενη είναι η δεύτερη με αριθμό 935/21-5-2001 επίκαιρη ερώτηση του Βουλευτή της Νέας Δημοκρατίας κ. Ανέστη Αγγελή προς τον Υπουργό Γεωργίας, σχετικώς με τη χρησιμοποίηση ποσοτήτων ληγμένης ορμόνης από τις Περιφερειακές Κτηνιατρικές Υπηρεσίες του Υπουργείου Γεωργίας και τις επιπτώσεις στην υγεία του ανθρώπου και των ζώων.
Η επίκαιρη ερώτηση του κυρίου συναδέλφου έχει ως εξής:
"Σε μια εποχή που τα προβλήματα στη διατροφική αλυσίδα είναι στην καθημερινή επικαιρότητα και η ανησυχία των καταναλωτών δεδομένη, σύμφωνα με πληροφορίες μας προώθησαν από την Αποθήκη Κτηνιατρικών Εφοδίων στις Περιφερειακές Κτηνιατρικές Υπηρεσίες μεγάλες ποσότητες ορογοναδοτροπίνης που έληξαν το Μάρτιο του 2000.
Τη συγκεκριμένη ποσότητα προμηθεύτηκε το Υπουργείο Γεωργίας με την αρ.πρωτ. 23272/19-10-98 απόφαση του τότε Γενικού Γραμματέα του Υπουργείου Γεωργίας παρά τις αρνητικές εισηγήσεις.
Για το θέμα διετάχθη ΕΔΕ βάσει της υπ' αριθμ. 681/15-3-99 εντολής η οποία ολοκληρώθηκε την 5η Ιουλίου 1999, επιρρίπτοντας ευθύνες σε δύο κτηνιάτρους εισηγητές, σε δύο οικονομικούς υπαλλήλους της Δ/νσης Οικονομικής και σαφείς υπαινιγμούς εναντίον της τότε πολιτικής ηγεσίας του Υπουργείου Γεωργίας, με αποτέλεσμα την ποινική δίωξη για παράβαση καθήκοντος.
Λαμβάνοντας υπόψιν ότι οι ποσότητες που προμηθεύτηκε το ελληνικό δημόσιο ήταν πολύ μεγάλες (600.000) δόσεις και εκ των πραγμάτων δεν χρησιμοποιήθηκαν από τις Περιφερειακές Κτηνιατρικές Υπηρεσίες που είχαν αποθέματα, κατά το έτος 1999 (όπως προκύπτει από την έρευνα), και ήταν αδύνατον να χρησιμοποιηθούν κατά το έτος 2000 λόγω λήξης.
Ερωτάται ο κύριος Υπουργός Γεωργίας:
1. Υπήρξε τέτοια ποσότητα, πότε έληξε η αδιάθετη ποσότητα ορογοναδοτροπίνης και γιατί χρησιμοποιείται ληγμένη ορμόνη; Αν τα παραπάνω συντρέχουν, ποια υπηρεσία έκανε την κατανομή και πώς στις Περιφερειακές Κτηνιατρικές Υπηρεσίες και εάν υπάρχουν έγγραφες αιτήσεις εκ μέρους αυτών προς τη Διεύθυνση ΚΑΦΕ;..."
ΚΑΦΕ σημαίνει Κτηνιατρικής Αντίληψης Φαρμάκων και Εφαρμογής.
Αυτές οι ακροστιχίδες μας έχουν τελικά μπερδέψει!
Συνεχίζει η ερώτηση του κυρίου συναδέλφου: 
" 2. Πριν την αποστολή της, έγινε και από ποιον έλεγχος δραστηριότητας και αποτελεσματικότητας της ορμόνης (αφού έχει λήξει από το Μάρτιο του 2000 και εάν δόθηκε εγγράφως απάντηση). Ποιες είναι οι επιπτώσεις στη δημόσια υγεία, στην κτηνοτροφία και ποια η οικονομική ζημιά του δημοσίου;"
Θα απαντήσει ο Υφυπουργός Γεωργίας κ. Χατζημιχάλης.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Ευχαριστώ, κύριε Πρόεδρε.
Θα απαντήσω σε μια επίκαιρη ερώτηση η οποία αναφέρεται στο '98 και μπορούμε να την χωρίσουμε σε δύο θέματα. Το πρώτο θέμα είναι το θέμα της διαδικασίας, η ένορκη διοικητική εξέταση η οποία έγινε και η εξέλιξη αυτής της ιστορίας.
Δεν έχει ολοκληρωθεί ακόμη η διαδικασία, βρίσκεται στη φάση της δικαστικής διερεύνησης και επομένως δεν μπορούμε να αναφερθούμε σ' αυτό και νομίζω ότι το αντιλαμβάνεστε και σεις και είναι εύλογο. Μπορούμε όμως να δώσουμε κάποια στοιχεία ενημερωτικά και να δούμε και αν υπάρχουν επιπτώσεις πιθανές στον άνθρωπο ή στα ζώα τα οποία χρησιμοποίησαν αυτήν την ορμόνη. 
Είναι γνωστό ότι η ορογοναδοτροπίνη χρησιμοποιείται για το συγχρονισμό του οίστρου των αιγοπροβάτων. Αυτό δημιουργεί ευνοϊκές συνθήκες πολυδημίας και επομένως αύξησης του εισοδήματος των παραγωγών και τοκετών σε μια συγκεκριμένη εποχή. Είναι γνωστό σε όσους ασχολούνται με την κτηνοτροφία, είναι γνωστή η μέθοδος όχι μόνο στους ειδικούς, όχι μόνο στο Υπουργείο Γεωργίας και τους κτηνιάτρους, αλλά και τους ίδιους τους κτηνοτρόφους. Είναι αποδεδειγμένο ότι δεν υπάρχει καμία σχέση με τη δημόσια υγεία αυτής της ορμόνης, δεν υπάρχει καμία απαγόρευση στη χρήση της, όπως επίσης δεν έχει καμία επίπτωση ούτε στον άνθρωπο ούτε στο ζώο. Η ημερομηνία λήξης εφαρμογής αυτής της ορμόνης έχει σχέση με τη δυνατότητα να συντονίζει τον οίστρο και όχι να έχει αρνητικές επιπτώσεις ούτε στον άνθρωπο ούτε στο ζώο ούτε στο περιβάλλον, πολύ περισσότερο.
Έτσι λοιπόν, στη συγκεκριμένη διαδικασία στην οποία αναφερόμαστε, έγινε το εξής: Υπήρξε μια παραγγελία εξακοσίων χιλιάδων που χρησιμοποιήθηκε για ενάμιση χρόνο. Συνήθως οι ποσότητες είναι τετρακοσίων χιλιάδων, οι δόσεις που χρειαζόμαστε για ένα χρόνο. Χρησιμοποιήθηκαν αυτές οι δόσεις για ενάμιση χρόνο και χρησιμοποιήθηκε και μια μικρή ποσότητα στο τέλος μετά τη λήξη και γι' αυτό εξετάζεται και η διαδικασία, γιατί αγοράστηκε τόσο μεγάλη ποσότητα και γιατί χρησιμοποιήθηκε μετά την ημερομηνία λήξης της. 
Αυτό, με δεδομένες έρευνες που είχαν γίνει και εκτιμήσεις υπηρεσιακών παραγόντων συγκεκριμένων διευθύνσεων αλλά και πειραματικών εφαρμογών. Θεωρώντας επίσης ως δεδομένο ότι δεν υπάρχει επίπτωση παρά μόνο στην αποτελεσματικότητα της ορμόνης μετά τη λήξη της, τα στοιχεία αυτών των ερευνών -υπάρχουν επίσημα έγγραφα που το αποδεικνύουν- απέδειξαν ότι εάν αυξηθεί η δόση κατά 20% έως 30% τότε εξακολουθεί να έχει αποτελεσματικότητα στην εφαρμογή της και μάλιστα περίπου στο 95% με 100%. 
Για να μην υπάρξει σπατάλη και για να αξιοποιηθούν επομένως οι πλεονάζουσες ποσότητες, αξιοποιήθηκε αυτή η μέθοδος, δηλαδή αύξηση της δοσολογίας αυτής της ορμόνης. Μάλιστα παρατηρήθηκε επιτυχής εφαρμογή και δεν υπήρξε από πουθενά κανένα παράπονο. Αυτό σε σχέση με το μέρος το υγειονομικό ή της αποτελεσματικότητας χρήσης της ορμόνης. 
Το άλλο μέρος, όπως είπα, διερευνάται και επομένως δεν μπορούμε να το σχολιάσουμε αυτήν τη στιγμή.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αγγελής έχει το λόγο.
ΑΝΕΣΤΗΣ ΑΓΓΕΛΗΣ: Κύριε Πρόεδρε, κύριοι συνάδελφοι, θα ήθελα να εκφράσω την ικανοποίησή μου για τον τρόπο με το οποίον τοποθετήθηκε ο Υφυπουργός Γεωργίας, πλην όμως θα θέσω κάποια ερωτήματα τα οποία θα βοηθήσουν στην όλη εξέλιξη του θέματος. Είναι ένα πρακτικό θέμα και απαιτεί συγκεκριμένες και πρακτικές απαντήσεις.
Με την ερώτηση την οποία καταθέσαμε προσπαθούμε να διαλευκάνουμε την υπόθεση ακόμα περισσότερο. Όσον αφορά το σκέλος της ΕΔΕ, ο κύριος Υπουργός έδωσε τις εξηγήσεις του. 
Παίρνοντας αφορμή από τη σελίδα 41 της συγκεκριμένης ΕΔΕ, κύριε Υπουργέ, διαπιστώσαμε ότι πράγματι το 2000 θα είναι ληγμένες εξακόσιες χιλιάδες δόσεις. Αυτό προβλέπει μεγάλη οικονομική ζημιά του δημοσίου εκτός του ότι βέβαια αυτό έχει μεγάλες επιπτώσεις και στην κτηνοτροφία. 
Στην κτηνοτροφία έχει επιπτώσεις γιατί πολλές φορές ένα ληγμένο προϊόν εκ των πραγμάτων δεν μπορεί να είναι αποτελεσματικό. Πράγματι έχει έγκριση το προϊόν από τον ΕΟΦ να κυκλοφορεί, αλλά δεν έχει έγκριση σε καμία περίπτωση να κυκλοφορεί ληγμένο. 
Υπάρχουν σαφείς οδηγίες της Ευρωπαϊκής Ένωσης οι οποίες έχουν ενταχθεί και στο Εθνικό Δίκαιο, σε συγκεκριμένο προεδρικό διάταγμα περί της χρήσης ορμονικών ουσιών, που προβλέπουν την τήρηση συγκεκριμένων μητρώων, συγκεκριμένης διαδικασίας και συγκεκριμένης ενημέρωσης όλων των κτηνιατρικών αρχών. Αυτά έχουν γίνει; 
Αυτά νομίζω ότι πρέπει να γίνουν, ούτως ώστε και να μην ανησυχεί το κοινό, αλλά και ουσιαστικά το Υπουργείο Γεωργίας να εφαρμόζει με ακρίβεια συγκεκριμένο πρόγραμμα, όπως είναι αυτό της τεχνητής γονιμοποίησης μέσω των ορμονών.
Όσον αφορά την ορμόνη, αν έχει επιπτώσεις ή όχι, σαφέστατα, κύριε Υπουργέ, σύμφωνα με τις προδιαγραφές, ένα προϊόν το οποίο λήγει σε μια συγκεκριμένη περίοδο δεν έχει επιπτώσεις. Δεν υπάρχει όμως βιβλιογραφία η οποία να πείθει το καταναλωτικό κοινό ότι όταν ένα προϊόν είναι ληγμένο δεν έχει επιπτώσεις στη δημόσια υγεία.
Αυτό είναι ένα θέμα το οποίο θα πρέπει να προσέξετε και θα πρέπει να δώσετε σαφείς απαντήσεις για τα θέματα τα οποία προκύπτουν.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υφυπουργός έχει το λόγο.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Θέλω να επαναλάβω, κύριε Πρόεδρε, ότι το Υπουργείο Γεωργίας έχει προχωρήσει σε ΕΔΕ γι΄αυτήν την ιστορία. Δεν θεωρούμε ότι κρύβεται κάτι ύποπτο ή παράνομο που πρέπει να αποκρυβεί. Επαναλαμβάνω ότι αυτή η εξέλιξη, μετά την ΕΔΕ, έχει και δικαστική διερεύνηση και περαιτέρω εξέλιξη. Άρα σ΄ αυτό είμαστε σαφείς και καθαροί.
Το ερώτημα στο οποίο οφείλουμε να απαντήσουμε είναι εάν υπάρχει κίνδυνος πρώτα για τη δημόσια υγεία και δεύτερον για την υγεία των ζώων στα οποία δόθηκε αυτή η ορμόνη. Όλα τα δεδομένα που έχουμε δείχνουν ότι δεν υπάρχει κίνδυνος. 
Δεν υπάρχει χρόνος αναμονής. Ο κύριος συνάδελφος είναι κτηνίατρος, έχει κατάστημα, άρα γνωρίζει το αντικείμενο στο οποίο αναφέρομαι πολύ καλύτερα από εμένα που είμαι οικονομολόγος και όχι κτηνίατρος.
Άρα από τις διαβεβαιώσεις που έχουμε και από τις αναφορές των υπηρεσιών αλλά και από τις έρευνες που έγιναν στην εφαρμογή αυτής της ορμόνης έχω να πω ότι, πρώτον, δεν υπάρχει κίνδυνος για τον άνθρωπο που μας ενδιαφέρει άμεσα, δεύτερον, δεν υπάρχει κίνδυνος για τα ζώα, τρίτον, οι ποσότητες που έμειναν με αύξηση στο 20% έως 30% της δόσης απέδωσαν και αυτό είχε ένα οικονομικό όφελος για τους κτηνοτρόφους, γιατί αλλιώς έπρεπε να πετάξουμε τις πλεονάζουσες δόσεις. Επίσης διευκόλυνε σε μεγάλο βαθμό την εξοικονόμηση χώρων.
Είναι μία ιστορία, η οποία επαναλαμβάνω έχει τελειώσει. Η προμήθεια τέτοιων υλικών πια επειδή δεν είναι επιλέξιμες δαπάνες στο Γ΄ Κοινοτικό Πλαίσιο Στήριξης, δεν γίνεται από το Υπουργείο Γεωργίας αλλά από τους ίδιους τους κτηνοτρόφους και επομένως δεν έχουμε παρά αφ' ενός μεν να διαβεβαιώσουμε με βάση τα στοιχεία που έχουμε ότι δεν υπήρξε κανένας κίνδυνος, αφ' ετέρου να περιμένουμε την εξέλιξη της δικαστικής διαδικασίας, την οποία παρακολουθούμε και θα παρακολουθήσουμε με ιδιαίτερο ενδιαφέρον.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΕΩΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης σύμφωνα με το άρθρο 62 του Συντάγματος, για τις αιτήσεις άρσεως της ασυλίας των Βουλευτών: 
1.Δημήτριου Κοσσυβάκη
2. Θεόδωρου Πάγκαλου
3. Σταύρου Παπαδόπουλου
4. Δημήτριου Ρέππα
5. Γεωργίου Φλωρίδη
Από το Κομμουνιστικό Κόμμα Ελλάδας ορίζεται ειδικός αγορητής για τη συζήτηση ο Βουλευτής κ. Σπύρος Στριφτάρης.
Το λόγο έχει ο εισηγητής του ΠΑΣΟΚ κ. Γεώργιος Παπαγεωργίου.
ΓΕΩΡΓΙΟΣ ΠΑΠΑΓΕΩΡΓΙΟΥ: Κυρία και κύριοι συνάδελφοι, στην πρώτη αίτηση για τη χορήγηση άδειας για την άσκηση ποινικής δίωξης σε βάρος του συναδέλφου Βουλευτή κ. Κοσσυβάκη, εισηγούμαι προς το Σώμα τα ακόλουθα: Με έγγραφο του κυρίου Εισαγγελέα Εφετών Ιωαννίνων ζητείται η άδεια για άσκηση ποινικής δίωξης του συγκεκριμένου Βουλευτή κ. Δημητρίου Κοσσυβάκη, ύστερα από τη διενέργεια προκαταρκτικής εξέτασης και αφού είχε προηγηθεί έγκληση που υπέβαλε σε βάρος του Βουλευτή ο συμπολίτης του Ιωάννης Ράμος. Κατά τον εγκαλούντα και τους μάρτυρές του σε κεντρικό δρόμο της πόλεως της Άρτας στις 21.7.2000 ο συνάδελφος Βουλευτής φέρεται να τον εξύβρισε με προσβλητικές για την τιμή του φράσεις καθώς και ότι χειροδίκησε σε βάρος του, ενώ αντίθετα ο συνάδελφος Βουλευτής ισχυρίζεται ότι απλά είχε μία έντονη λογομαχία μαζί του, επειδή κατά την ίδια ημέρα ο εν λόγω μηνυτής Ιωάννης Ράμος είχε εκφρασθεί δυσφημιστικά και υβριστικά εναντίον του.
Δεν πιστεύω ότι είναι ευχάριστο να εισηγείται κανείς τέτοιες υποθέσεις. Εν όψει όμως του ότι εμείς εδώ αποφασίζουμε απλά και μόνο για την αναστολή της ποινικής δίωξης και όχι βέβαια ότι δίνουμε αιώνια το ακαταδίωκτο σε κάποιον εγκαλούμενο Βουλευτή, με αυτό το πνεύμα θα εισηγηθώ να μη δοθεί η άδεια για την άσκηση ποινικής δίωξης. Άλλωστε εάν έβαλε κατά της πολιτικής φήμης και παρουσίας του Βουλευτή με δυσφημιστικό και προσβλητικό τρόπο ο εγκαλών, είναι μέσα στα πλαίσια των δικαιωμάτων του Βουλευτή να ζητεί τις δέουσες εξηγήσεις, αρκεί βεβαίως να μην υπερβαίνει τα εσκαμμένα της καλής συμπεριφοράς, γεγονός για το οποίο εμείς εδώ δεν μπορούμε να εκφέρουμε άποψη, διότι ασφαλώς δεν είμεθα δικαστήριο.
Όσον αφορά την έγκληση κατά του συναδέλφου Δράμας κ. Σταύρου Παπαδόπουλου, από την Εισαγγελία Πλημμελειοδικών Δράμας με το από 16.1.2000 έγγραφο ζητείται η άδεια της Βουλής, προκειμένου να ασκηθεί ποινική δίωξη του εγκαλούμενου Βουλευτή και μάλιστα για τα αδικήματα της εξύβρισης με λόγο, της απειλής, της ελαφράς σωματικής βλάβης ύστερα από έγκληση του Δημητρίου Κασαπίδη δημοσιογράφου και κατοίκου Δράμας.

Κατά τον εγκαλούντα ο συνάδελφος Βουλευτής στις 8.1.2000 στην Καλή Βρύση Δράμας δημόσια σε εκδήλωση με παρουσία πολλών ατόμων τον εξύβρισε με προσβλητικές φράσεις, τον γρονθοκόπησε, τον απείλησε κ.ο.κ. Από άλλη δικογραφία που μας προσκόμισε κατά τη συνεδρίαση της επιτροπής ο συνάδελφος Βουλευτής φαίνεται ότι έλαβε χώρα ένα φραστικό επεισόδιο απλά, στο οποίο σύμφωνα με τις καταθέσεις και των μαρτύρων φαίνεται να έχει πρωταγωνιστικό ρόλο και ο εγκαλών. 
Εκ των λόγων που προανέφερα και για την προηγούμενη περίπτωση και ότι εδώ δεν μπορούμε να μεταβληθούμε σε δικαστήριο και ότι απλά εδώ αποφασίζουμε για την αναστολή όσο διαρκεί η βουλευτική ιδιότητα, προτείνω να μην αρθεί η ασυλία του εν λόγω Βουλευτή, όπως άλλωστε έχει αποφασιστεί στην επιτροπή. 
Η περίπτωση του Υπουργού Δημητρίου Ρέππα. Σύμφωνα με έγκληση του Κωνσταντίνου Τσολακάκη επιχειρηματία όπως αυτοπροσδιορίζεται ο ίδιος με την από 6.11.2000 έγκλησή του τον μηνύει γιατί έλαβε γνώση των προσωπικών του δεδομένων ως δεν εδικαιούτο και συγκεκριμένα του ποινικού του μητρώου προς δε και ότι ανακοίνωσε αυτός το περιεχόμενό του σε πρόσωπα μη δικαιούμενα να λάβουν γνώση. Αυτό έγινε κατά το μηνυτή και κατά την έγκλησή του στις 13.10.2000 και περί ώρα 19.30' στο δελτίο ειδήσεων του "ΑΛΦΑ" ενώ ύστερα από προκαταρκτική εξέταση που διενεργήθηκε, ζητείται η άδεια του Σώματος για να ασκηθεί η ποινική δίωξη σε βάρος του Βουλευτή και Υπουργού. Σημειώνεται ότι με αφορμή τον αποκλεισμό του εγκαλούντα από την ανάθεση έργων για την κατασκευή νέων ιπποδρόμων, υπέβαλε μήνυση ο εν λόγω εγκαλών και κατά του κ. Φλωρίδη για τον αποκλεισμό του αν και εξ όσων συνάγεται ο κ. Φλωρίδης δεν ήταν τότε Υφυπουργός Αθλητισμού και συνεπώς ήταν άσχετος και αναρμόδιος για τον αποκλεισμό του. Στην τηλεοπτική συζήτηση και στο διάλογο που αναπτύχθηκε μεταξύ του δημοσιογράφου κ. Ευαγγελάτου, του Υφυπουργού κ. Φλωρίδη και Βουλευτή της Νέας Δημοκρατίας, ο κ. Ρέππας εξηγώντας τους λόγους του αποκλεισμού του και με την ιδιότητα του Κυβερνητικού Εκπροσώπου, ανέφερε απλώς και γενικά "ένα ποινικό μητρώο με τριάντα έξι καταδίκες, βεβαίως αναφερόμενος στον κ. Τσολακάκη."
Έχω την αίσθηση ότι αυτή καθαυτή η φράση στην κυριολεξία των λέξεων έννοια δεν συνιστά μήτε επέμβαση, επί των προσωπικών δεδομένων του μηνυτή αλλά και μήτε διάδοση αυτών. Απλώς ως είχε υποχρέωση και αφού το θέμα ήταν ανοικτό σε δημοσιογραφική ενημέρωση ο Βουλευτής ασκώντας πολιτική και εκφραζόμενος ως πολιτικός ενημέρωσε ότι ένας εκ των λόγων που απεκλείσθη ο επιχειρηματίας μηνυτής, αφού αυτό ήταν το αντικείμενο της συζήτησης, ήταν και το "με τριάντα έξι καταδίκες" ποινικό του μητρώο, χωρίς από πουθενά να προκύπτει ότι πληροφορήθη ποιες είναι αυτές, ούτε βέβαια ότι διέδωσε αυτές, ώστε να μιλάμε για κάτι το μεμπτό και μάλιστα το ποινικά επιλήψιμο στο χώρο των ευαίσθητων προσωπικών δεδομένων του μηνυτή. 
Με τα δεδομένα και τις σκέψεις αυτές εισηγούμαι να μη δοθεί και η συγκεκριμένη άδεια άσκησης ποινικής δίωξης σε βάρος του κ. Ρέππα. 
Επίσης ζητείται η άδεια της Βουλής για να ασκηθεί ποινική δίωξη σε βάρος του Βουλευτή Κιλκίς και Υπουργού κ. Γεωργίου Φλωρίδη για το αδίκημα της συκοφαντικής δυσφήμισης κατά συρροή ύστερα από μακροσκελή έγκληση του Βίκτωρα Μητρόπουλου, γνωστού παράγοντα στο χώρο του ποδοσφαίρου. Παρά το γεγονός ότι δεν είναι δύσκολο να διαβλέψει κανείς ότι η πρόθεση του κυρίου Υφυπουργού δεν ήταν να δυσφημίσει το μηνυτή, ο οποίος μάλιστα με την έγκλησή του εμφανίζεται και ως αυτόκλητος υπερασπιστής της δικαιοσύνης, η οποία κατά τη μήνυσή του φέρεται να λοιδορείται από τον εγκαλούμενο, αλλά εκφραζόταν -έχω την αίσθηση- πολιτικά, στα πλαίσια μιας συγκεκριμένης πολιτικής πρωτοβουλίας να επιφέρει αλλαγές -που έκρινε ο ίδιος αλλά και η Κυβέρνηση του ΠΑΣΟΚ- ουσιώδεις για την εξυγίανση του ποδοσφαίρου. 
Με δεδομένο ότι ο θεσμός της ασυλίας αλλά και το ακαταδίωκτο του Βουλευτή δεν είναι προνόμιο αλλά πρόσθετη θεσμική εγγύηση που περιβάλλει το Βουλευτή, ώστε να εκφράσει τη γνώμη του ελεύθερα και να ασκεί ακώλυτα τις αρμοδιότητές του, προτείνω να μην αρθεί η ασυλία του Βουλευτή Υπουργού, αφού αλλιώς θα ετίθετο σε αμφισβήτηση η πολιτική του λειτουργία. 'Αλλωστε σε αυτές τις περιπτώσεις, όταν δηλαδή η έκφραση του πολιτικού στην περιγραφή μιας κατάστασης είτε πολιτικής είτε κοινωνικής κλπ. δεν μπορεί να είναι άλλη απ' αυτή, του να αποδώσει τα πραγματικά δεδομένα ως έχουν και να αιτιολογήσει γιατί επιχειρεί και γιατί αγωνίζεται πολιτικά να επιφέρει δραστικές μεταβολές σε έναν τομέα της ευθύνης του, όπως είναι για το Βουλευτή, Υπουργό ο τομέας της ευθύνης του το ποδόσφαιρο και καθήκον του η εξυγίανσή του, είναι χρήσιμο να εκφράζεται ελεύθερα ο Βουλευτής.
Αλίμονο εάν ένας Βουλευτής κάθε φορά, που θα πρέπει να εκφραστεί, να πρέπει παράλληλα να μετρά τα λόγια του, να σκέφτεται και να μιλά υπό την πίεση ότι μπορεί να μηνυθεί. Εμείς εδώ δεν είμαστε δικαστήριο. Δεν αποφαινόμεθα περί του αν εθίγη ή όχι ο μηνυτής. Προστατεύουμε πρωτίστως την ελεύθερη έκφραση του πολιτικού στα πλαίσια των αρμοδιοτήτων του. Άλλωστε διά των πολιτικών δικαστηρίων, στα οποία έχει ήδη κατά δήλωση και αναφορά του ίδιου του μηνυτή προσφύγει, έχει τη δυνατότητα και τους ισχυρισμούς του να αποδείξει ή όχι και να ικανοποιήσει την αξίωσή του για την προστασία της προσωπικότητάς του, εάν βεβαίως είναι δίκαιη, και κρίνουν τα δικαστήρια ότι αυτή πρέπει να προστατευτεί. 
Με τα δεδομένα και τις σκέψεις αυτές προτείνω να μην αρθεί η ασυλία και του κ. Φλωρίδη. 
Τέλος, στην περίπτωση του κ. Πάγκαλου ζητείται με έγγραφο του αρμόδιου εισαγγελέα από τη Βουλή η άδεια, προκειμένου να ασκηθεί ποινική δίωξη σε βάρος του για το αδίκημα της συκοφαντικής δυσφήμισης κατά του δικηγόρου Θεσσαλονίκης κ. Ευστρατίου Ταγαράκη. Σύμφωνα με την έγκληση όταν έδινε συνέντευξη ο κ. Πάγκαλος το βράδυ της 5ης προς 6η Νοεμβρίου του 2000 στην εκπομπή του "ΜΕGA" "Ανατροπές" στο δημοσιογράφο κ. Πρετεντέρη αναφορικά με το ζήτημα που είχε τότε συγκλονίσει την κοινή γνώμη, εάν είχε δικαίωμα ο Αλβανός μαθητής στο σχολείο της Νέας Μηχανιώνας να είναι σημαιοφόρος στην παρέλαση της 28ης Οκτωβρίου 2000 ανέφερε μεταξύ των άλλων για το μηνυτή-δικηγόρο και τη φράση την οποία εκθέτω αυτολεξεί στο Σώμα: "Λυπούμαι πάρα πολύ που υπάρχει δικηγόρος που εκμεταλλεύεται τους ανθρώπους και τους έδωσε την εντύπωση πώς είναι δυνατόν αυτά που είπα να αποτελέσουν αντικείμενο μηνύσεως". 
Πιστεύω ότι άσχετα εάν συμφωνεί ή διαφωνεί κανείς με τη θέση του κ. Πάγκαλου στο σχετικό ζήτημα, όλοι συμφωνούμε ότι ο πολιτικός, εάν δεν έχει υποχρέωση, έχει δικαίωμα να εκφράζει τις απόψεις του για ένα τέτοιο μείζον ζήτημα που απασχόλησε την κοινή γνώμη. Άλλωστε για τις θέσεις του ο κάθε πολιτικός επιδοκιμάζεται ή αποδοκιμάζεται και γενικά κρίνεται με την ψήφο των Ελλήνων ψηφοφόρων. Όμως δεν μπορεί να ποινικοποιείται η έκφραση της γνώμης του. Ακριβώς μέσα σε αυτό το πνεύμα ο Βουλευτής και όχι αποσπασματικά, όπως προσπαθεί να παρουσιαστεί με τη μήνυση, εξέφρασε το δικό του σκεπτικό, πώς είναι δηλαδή δυνατόν να υπάρχει ένας δικηγόρος που να συμμετέχει σε μια τέτοια διαδικασία ποινικοποίησης της πολιτικής έκφρασης ενός Υπουργού.
Νομίζω λοιπόν ότι ο Βουλευτής δεν είχε πρόθεση να δυσφημίσει και ούτε δυσφήμισε το μηνυτή, απλώς, το αναφέρω αυτό, για τους νομικούς εξέφρασε μια αξιολογική κρίση. 
Μου κάνει δε εντύπωση που ο συνάδελφος δικηγόρος κ. Ταγαράκης στην πολυτελή και μακροσκελούς εκτάσεως έγκλησή του αυτοδιαφημίζεται κατά κόρον και κατ΄ επανάληψη για τις δικηγορικές και όχι μόνο επιτυχίες του και εν τέλει ότι δίνει μαθήματα στη Βουλή, αφού επί μακρόν αναφέρεται όχι στα πραγματικά δεδομένα που έτρωσαν την τιμή και την υπόληψή του ώστε να δούμε εάν πράγματι έχει συντελεσθεί ή όχι το αδίκημα της συκοφαντικής δυσφημίσεως, αλλά θα έλεγε κανείς ότι ασχολείται με το ζήτημα εάν δικαιούται ή όχι ασυλίας ο κ. Πάγκαλος, κάτι το οποίο βεβαίως αφορά εμάς και όχι τον κύριο μηνυτή.
Βεβαίως και εδώ, όπως έκανα και στην περίπτωση του κ. Παπαδόπουλου, όπου τέθηκαν στοιχεία υπόψη μου και υπόψη της επιτροπής όπου δεν είχαμε αρχική γνώση από τη δικογραφία, ο κ. Πάγκαλος ενημέρωσε την επιτροπή και δεν νομίζω ότι έχει κανείς λόγο να το αμφισβητήσει ότι ήδη έχει προηγηθεί και η άσκηση αγωγής, η οποία απορρίφθηκε για ουσιαστικούς λόγους.
Κυρίες και κύριοι συνάδελφοι, με αυτό το σκεπτικό προτείνω να μη δοθεί η άδεια να ασκηθεί ποινική δίωξη εις βάρος του κ. Πάγκαλου.
Έχει ειπωθεί κατά κόρον σε αυτήν την Αίθουσα και από αυτό το Βήμα τι εξυπηρετεί ο θεσμός της ασυλίας του Βουλευτή. Νομίζω ότι κατοχυρώνει την ελευθερία της γενικότερης έκφρασης και την κατά συνείδηση γνώμης και ψήφου του βεβαίως στα πλαίσια του βουλευτικού του λειτουργήματος. Για να ακριβολογούμε, το "ακαταδίωκτο" του Βουλευτή δεν είναι προνόμιο, φορέας του οποίου είναι ο Βουλευτής, αλλά πρόκειται μαζί με το ανεύθυνο του Βουλευτή για την έκφραση της γνώμης και της ψήφου του για πρόσθετες θεσμικές εγγυήσεις που περιβάλλουν το Βουλευτή ως μέλος της Βουλής και στοχεύουν στην ακώλυτη άσκηση των αρμοδιοτήτων του στα πλαίσια του Συντάγματος, του Κανονισμού της Βουλής και των νόμων.
Σήμερα ο θεσμός της ασυλίας βάλλεται και από συναδέλφους μέσα σε αυτήν την Αίθουσα, αφού επικρατεί διάχυτη η άποψη ότι οι Βουλευτές τάχα μεταξύ τους αλληλοκαλύπτονται, όταν ψηφίζουν να μην αίρεται η ασυλία τους και έτσι ασυδοτούν και επομένως τίθενται σε διαφορετική ή, αν θέλετε να το πούμε πιο απλά, τίθενται σε άνιση μοίρα σε σχέση με τους υπόλοιπους πολίτες αυτής της χώρας. 
Όμως εγώ πιστεύω και φαντάζομαι ότι πολλοί συμφωνούν μαζί μου ότι ο θεσμός εξακολουθεί να είναι αναγκαίος και ότι υπηρετεί την ομαλότητα της πολιτικής ζωής. Εκφράζοντας την επιφύλαξη ότι αυτή η θεσμική κατοχύρωση του Βουλευτή πρέπει να κάμπτεται όταν σε συναδέλφους Βουλευτές αποδίδονται πράξεις που έχουν μια έντονη κοινωνική ηθική και εν τέλει ποινική απαξία και εκ παραλλήλου δεν συνδέονται με την άσκηση των καθηκόντων τους, πιστεύω ακράδαντα ότι ο θεσμός και σήμερα έχει μεγάλη σπουδαιότητα για την απρόσκοπτη άσκηση του έργου του Βουλευτή.
Μάλιστα η αναγκαιότητα της ασυλίας του Βουλευτή εξακολουθεί να παραμένει επίκαιρη και ενεργός, γιατί ο Βουλευτής σήμερα -αυτό πρέπει να το ομολογήσουμε και να το παραδεχθούμε όλοι- βάλλεται ως θεσμός. Και σε πολλές περιπτώσεις οι διώξεις εις βάρος του είναι προϊόν πολιτικής αντιπαράθεσης, ώστε να μειώνεται το πολιτικό του κύρος αλλά και να καταταλαιπωρείται από άδικες διώξεις που τον αποπροσανατολίζουν από τις πολιτικές του δραστηριότητες και ασχολίες.
Σήμερα στις ταραγμένες διαπροσωπικά και κοινωνικά εποχές, που ζούμε, ο Βουλευτής βάλλεται πολλές φορές άδικα από ανθρώπους που μπορεί στο μυαλό τους και στην ψυχή τους να έχουν συνθέσει άδικα και αδικαιολόγητα την εικόνα ότι ο Βουλευτής είναι οπλισμένος με προνόμια και ότι ζει υπό καθεστώς προνομιακής διαφοροποίησης, με αποτέλεσμα αυτό να τους ωθεί να εκδηλώνουν την τάση με άδικες επιθέσεις να προσπαθούν να κατεδαφίσουν αυτό το υποτιθέμενο προνομιακό καθεστώς.
Με αυτές τις σκέψεις και τις γενικές απόψεις μου και με όσα ειδικά ανέφερα για κάθε περίπτωση προτείνω να μη δοθεί η άδεια για άσκηση ποινικής δίωξης για κανέναν από τους εγκαλούμενους συναδέλφους Βουλευτές. 
ΠΡΟΕΔΡΕΥΩΝ (Κωνσταντίνος Γείτονας): Ο εισηγητής της Νέας Δημοκρατίας κ. Τσιπλάκης έχει το λόγο.
ΚΩΝΣΤΑΝΤΙΝΟΣ ΤΣΙΠΛΑΚΗΣ: Κύριε Πρόεδρε, για την πληρότητα της τοποθετήσεώς μου, μιας και ετέθη ένα ζήτημα στη συνεδρίαση της αρμόδιας κοινοβουλευτικής επιτροπής, ζήτημα παραδεκτής εισαγωγής ή όχι της άρσης ασυλίας Βουλευτών εχόντων υπουργική ιδιότητα, πρέπει να πω τα εξής: Παρ' ότι υπάρχει ασάφεια και ατέλεια στο γενικότερο νομοθετικό πλαίσιο πιστεύω ότι ο εισαγγελεύς που ζητά την άρση της ασυλίας και προσώπων εχόντων την υπουργική ιδιότητα τη στιγμή που επιλέγει μεταξύ δύο διαδικασιών προβλεπομένων στο νόμο, δηλαδή ανακοίνωση στη Βουλή κατά το νόμο περί ευθύνης Υπουργών ή αίτηση άρσεως ασυλίας, εκείνη τη στιγμή αξιολογεί οιονεί ότι οι συγκεκριμένες αξιόποινες πράξεις, για τις οποίες τελικώς επιλέγει το δρόμο άρσεως της ασυλίας, δεν έχουν σχέση με την ενάσκηση των καθηκόντων του Υπουργού. 
Από εκεί και πέρα οι γενικότερες σκέψεις και του αξιότιμου συναδέλφου εισηγητή της Πλειοψηφίας περί βουλευτικής ασυλίας ως θεσμού που προστατεύει την ομαλή και αδιατάραχτη ενάσκηση των βουλευτικών καθηκόντων, περί του ότι ο συγκεκριμένος θεσμός δεν είναι προνόμιο, ότι, εν πάση περιπτώσει, αναστολή της ποινικής δίωξης εκ μόνης της φρασεολογίας σημαίνει κάτι το προσωρινό, διαχρονικά όχι μόνο στον πολιτικό χώρο αλλά και στο χώρο της επιστήμης, συμπίπτουν με τις δικές μου. 
Βέβαια, είναι διάχυτη η εντύπωση ότι σε προφανείς περιπτώσεις που οι συγκεκριμένες αποδιδόμενες πράξεις δεν έχουν σχέση με την ενάσκηση βουλευτικών καθηκόντων θα πρέπει να αίρεται η ασυλία. Αυτές οι περιπτώσεις έδωσαν το έναυσμα για να πιστεύουν κάποιοι ότι υπάρχει αλληλοκάλυψη των Βουλευτών. Γι' αυτό και η Νέα Δημοκρατία -κάνω μία πολιτική προσέγγιση- διαχρονικά επισημαίνει ότι κάποτε πρέπει να προβούμε σε εξορθολογισμό αυτού του συγκεκριμένου συστήματος λειτουργίας της άρσεως ή όχι της βουλευτικής ασυλίας. Και γνωρίζετε ότι στη δρομολογηθείσα πλην όμως τελικώς ματαιωθείσα διαδικασία Ατου Συντάγματος και το 1996 η Νέα Δημοκρατία εκ των σημαινόντων συγκεκριμένων σημείων εκείνης της αναθεώρησης προέτασσε το συγκεκριμένο ζήτημα του εξορθολογισμού του συστήματος της άρσεως της ασυλίας των Βουλευτών.
Βέβαια και στη δρομολογηθείσα τελικώς και ολοκληρωθείσα διαδικασία της Αναθεώρησης του Συντάγματος του 2001 δεν προκρίναμε ως σημείο τελικά τουλάχιστον ομόφωνα, μιας και θεωρητικά ομονοούσαμε, που έπρεπε να υπάρξει σύμπτωση αυτό το συγκεκριμένο ζήτημα της άρσεως ή όχι των ασυλιών που θα οδηγούσε πράγματι σε αφανισμό, αν θέλετε, και αυτής της κατ' αρχήν ως ένα σημείο βάσιμης άποψης γενικότερα του κόσμου ότι υπάρχει αλληλοκάλυψη μεταξύ των Βουλευτών. 
Θα έλεγα ευκαιριακά ότι τουλάχιστον στις περιπτώσεις που αδικήματα διαπραττόμενα κατ' αρχήν -έτσι τουλάχιστον εμφαίνονται και από τα συγκεκριμένα έγγραφα των εισαγγελέων- αφορούν προσβολή ιδιωτικών δικαιωμάτων και υπάρχουν ανάλογες εγκλήσεις, το αντιστάθμισμα στις συγκεκριμένες περιπτώσεις εδώ ισχύει εκ μόνου του λόγου ότι υπάρχει δυνατότητα σε αστικό επίπεδο πραγματικής αποκατάστασης του εμφανιζομένου ως θιγομένου, λαμβάνοντας μάλιστα υπόψη ότι ουδέποτε μία ποινική δίωξη και η έκβασή της μπορεί να αποτελεί προαπαιτούμενο για την επιζητούμενη όσες φορές επιλέγει ο θιγόμενος αστική του αποκατάσταση. Αυτές είναι γενικές σκέψεις -θέλω να πιστεύω- αναμφισβήτητα. Σε ορισμένα, όμως, σημεία που ομονοούμε ως προτροπή, αν θέλετε, επισημαίνεται από πλευράς Νέας Δημοκρατίας ότι έστω και στα πλαίσια του Κανονισμού της Βουλής πρέπει να οδηγηθούμε σε έναν εξορθολογισμό αυτού του συστήματος. 
Από εκεί και πέρα συγκεκριμένα σε αυτές τις περιπτώσεις που συζητούμε, όπου ανελύθησαν και τα πραγματικά περιστατικά αλλά και ο κατ' αρχήν εμφανιζόμενος ως νομικός χαρακτηρισμός των πράξεων από πλευράς εισηγητού της Πλειοψηφίας, νομίζω ότι δεν πρέπει να οδηγήσουν σε μία εξονυχιστική, λεπτομερή, ενδελεχή και από μέρους μου προσέγγιση των συγκεκριμένων ζητημάτων. 
Για την περίπτωση του κ. Κοσσυβάκη συμφωνώ και εγώ και δεν μπορώ να θεωρήσω, παρ' ότι δεν αξιολογούμε την ουσία της υπόθεσης, ότι απρόκλητα και αναιτιολόγητα σε κάποιο άτομο που κατ' όψιν τουλάχιστον προκύπτει από τη μελέτη της δικογραφίας, ήταν γνωστός στο συνάδελφο Βουλευτή, συναντόμενος με το συγκεκριμένο πρόσωπο θα προέβαινε σε κάποια συγκεκριμένη συμπεριφορά ως αποδίδεται στη συγκεκριμένη δικογραφία. Επομένως θεωρώ, μιας και υπάρχει και σχετική νύξη του συναδέλφου, ότι μπορεί να ανάγεται προηγούμενα η δυσφημιστική συμπεριφορά του εμφανιζομένου ως μηνυτή σε κάποια ανταγωνιστική πολιτική συμπεριφορά συναδέλφου στο νομό, ότι η συγκεκριμένη συμπεριφορά, η συμπεριφορά νουθεσίας, αν θέλετε, από πλευράς του κ. Κοσσυβάκη δεν άπτεται των ορίων του ποινικού νόμου. 
Για την περίπτωση του κ. Παπαδόπουλου σωστά μας επισημάνθηκε ότι μας εδόθησαν και πρόσθετα στοιχεία. Υπάρχουν και αντίθετες μηνύσεις εκ της συνολικής μελέτης της δικογραφίας και κυρίως της αξιολόγησης. Παρ' ότι θεωρούμε ότι δεν είναι απαραίτητο να προσεγγίσουμε έτσι το θέμα εκ της αξιολόγησης κυρίως των μαρτύρων, εγώ θα έλεγα "μαρτύρων επηυξημένης ισχύος και επηυξυμένου κύρους των αστυνομικών", προκύπτει ότι οι συγκεκριμένες αξιόποινες πράξεις, όπως περιγράφονται στην υπό κρίση ως ένα σημείο δικογραφία, δεν αποδεικνύεται ότι έτσι ακριβώς έχουν. Και εκ μόνου του λόγου ότι υπήρξε και δελτίο Τύπου του συγκεκριμένου εμφανιζομένου ως θιγομένου δημοσιογράφου, ο οποίος ανεγνώριζε ότι είχε μία διαχρονική ελεγκτική υπέρμετρη συμπεριφορά έναντι του αγαπητού συναδέλφου, και μόνο αυτό το γεγονός νομίζω ότι υποδηλώνει ότι οτιδήποτε έγινε έστω και με έντονο τρόπο μεταξύ των εμφανιζομένων ως εμπλεκομένων, δεν μπορεί να ήταν παρά προέκταση της πολιτικής δραστηριότητας του αξιοτίμου συναδέλφου. 
Όσον αφορά ειδικότερα τους Υπουργούς. Για τον κ. Πάγκαλο θεωρώ ότι η φρασεολογία που του αποδίδεται σε καμία περίπτωση γραμματικά ερμηνεύοντας τη συγκεκριμένη διατύπωση δεν μπορεί να θεωρηθεί ότι άπτεται του ποινικού νόμου και σε καμία περίπτωση δεν πρέπει να οδηγηθούμε σε ποινικοποίηση έκβασης απόψεων σε μείζονος σημασίας ζητήματα, όπως ήταν το ζήτημα του σηκώματος της σημαίας από Αλβανό μαθητή. Και νομίζω ότι και οι εξηγήσεις οι πρόσθετες που εδόθησαν από πλευράς του κ. Πάγκαλου στην κοινοβουλευτική επιτροπή ήσαν πλήρεις. Και μάλιστα το υπερμέτρως υμνολογικό περιεχόμενο της συγκεκριμένης μήνυσης του συγκεκριμένου δικηγόρου εξυπονοεί ότι ο ίδιος αποσκοπούσε ενδεχόμενα σε μία δημοσιότητα, η οποία δεν αρμόζει σε αυτό που επιζητούμε σήμερα εμείς, αν πρέπει να δώσουμε την άδεια για να προσεγγιστεί αυτή η συγκεκριμένη εμφανιζομένη στη δικογραφία αλήθεια ή όχι.
Όσον αφορά τον κ. Φλωρίδη και τον κ. Ρέππα θα κάνω μια γενικότερη επισήμανση, που η Νέα Δημοκρατία διαχρονικά κάνει και επιδιώκει εμπράκτως να υλοποιεί, ότι δηλαδή όταν ομιλούμε -και είναι θεσμοθετημένο αναμφισβήτητα από τον υπέρτατο νόμο του κράτους, το Σύνταγμα- για ανεξάρτητες διακριτές εξουσίες, μεταξύ των οποίων έχει σημαίνουσα θέση η δικαστική εξουσία, η δικαστική λειτουργία, εμείς ως Νέα Δημοκρατία λοιπόν, όταν αυτό είναι αναμφισβήτητο θεωρητικά, επιδιώκουμε και εμπράκτως να το υλοποιήσουμε. Και γνωρίζουμε ότι σε οιεσδήποτε περιπτώσεις υπάρχουν αποφάνσεις, είτε, αν θέλετε, δικαστικών οργάνων, ακραιφνών δικαστικών οργάνων, είτε οιονεί δικαστικών οργάνων, όπως εκτιμούμε ότι είναι η απόφανση του αθλητικού δικαστή ότι μπορούμε βεβαίως να κάνουμε προσέγγιση ελεγκτική σε αυτήν τη συγκεκριμένη απόφανση, αλλά αυτή η προσέγγιση θα πρέπει να είναι προσέγγιση η οποία θα έχει υπόβαθρο επιστημονικά κριτήρια.
Εγώ για άλλη μια φορά θαρραλέα σας λέω, λέω ευθέως την άποψή μου, ότι μου είναι ανεπίτρεπτο, δεν μπορώ να το αποδεχθώ, ότι οιοσδήποτε έχων υπουργική ιδιότητα, όταν θα υπάρχει μια συγκεκριμένη απόφανση, εν προκειμένω του αθλητικού δικαστού, θα βγαίνει να κάνει αναλύσεις περί πραξικοπημάτων κατά της συντεταγμένης πολιτείας και ότι αυτά τα πραξικοπήματα εκείνο το οποίο έχουν να κάνουν την πρώτη στιγμή είναι να κλείσουν τις πόρτες της εκάστοτε Βουλής. Διότι θεωρώ ότι η συγκεκριμένη παρεμπίπτουσα εξέταση από πλευράς του αθλητικού δικαστού περί αντισυνταγματικότητος ή όχι του συγκεκριμένου ψηφισθέντος νόμου 2858 δεν υπήρξε ανεπίτρεπτος, και εν πάση περιπτώσει, δικονομικά, διαδικαστικά πάντα υπάρχει δευτεροβάθμιο όργανο, που επαναλαμβάνω, οι αιτιάσεις, οι καθαρά επιστημονικά υποβαλλόμενες, μπορούν να επανακριθούν, κάτι το οποίο και εγένετο. Το ζήτημα, λοιπόν, της ανεξαρτησίας της δικαιοσύνης και της από μέρους της πολιτικής εξουσίας έμπρακτης απόδειξης πεποίθησης, πίστης αυτής της ανεξάρτητης δικαιοσύνης για τη Νέα Δημοκρατία είναι ένα υπέρτατο ζήτημα.
Πιο συγκεκριμένα τώρα, για τις συζητούμενες άρσεις ασυλίας των συγκεκριμένων Υπουργών. Μετά και τις δοθείσες, θα έλεγα, διευκρινίσεις στα πλαίσια της συζήτησης της αρμόδιας κοινοβουλευτικής επιτροπής, εκτιμώ ότι δεν συντρέχει λόγος άρσεως της ασυλίας των συγκεκριμένων Βουλευτών Υπουργών, αφ' ενός διότι ο κ. Φλωρίδης πράγματι στα πλαίσια μιας γενικότερης πολιτικής πρωτοβουλίας έκανε επισημάνσεις συγκεκριμένες και ο ίδιος ο μηνυτής, ο κ. Μητρόπουλος, αναγνωρίζει στο περιεχόμενο της μηνύσεώς του ότι εμμέσως προσβάλλεται και γνωρίζουμε ότι στον ποινικό νόμο πρέπει να υπάρχει ευθεία παράβαση, πρέπει να μπορούμε να καταλήξουμε με βεβαιότητα και στο πρόσωπο του δράστη αλλά και στη συνδρομή των συγκεκριμένων στοιχείων της συγκεκριμένης πράξεως που αποδίδεται σε ένα συγκεκριμένο κατηγορητήριο. Εκτιμώ, λοιπόν, ότι για νομικούς λόγους δεν μπορεί να προχωρήσει η άρση ασυλίας κατά του κ. Φλωρίδη.
Όσον αφορά δε τον κ. Ρέππα, θα έλεγα ότι το εν γένει ιστορικό αναμφισβήτητα οδηγεί στην παραδοχή ότι ο κ. Ρέππας επικαλέσθηκε αιτιολογία συγκεκριμένης διοικητικής πράξεως, η οποία είχε αποκλείσει συγκεκριμένο επιχειρηματία, ο οποίος εν προκειμένω είναι και μηνυτής, από την εκτέλεση κάποιων ιπποδρομιακών έργων. Εάν, λοιπόν, επικαλείσαι την αιτιολογία μιας διοικητικής πράξεως, η οποία ήδη έχει προσλάβει δημοσιότητα, εάν επικαλείσαι και μάλιστα φραστικά, συγκεκριμένα ότι κάποιος έχει συγκεκριμένες καταδίκες κατ' αριθμόν, θεωρώ ότι δεν υπάρχει διάπραξη των αναφερομένων, περιγραφομένων στη συγκεκριμένη ποινική δικογραφία πράξεων. Μάλιστα δε και με τις πρόσθετες διευκρινίσεις, που έδωσε ο κύριος Υπουργός στην αρμόδια κοινοβουλευτική επιτροπή για "of the record" επισήμανση συγκεκριμένου περιεχομένου ποινικού μητρώου, το οποίο όμως ήδη είχε δοθεί στη δημοσιότητα και εξ εφημερίδος, νομίζω ότι υπ΄ αυτά τα περιστατικά δεν συντρέχουν οι λόγοι άρσεως της ασυλίας και του συγκεκριμένου Υπουργού και γενικότερα των ατόμων Βουλευτών και Υπουργών, που συνολικά σήμερα συζητούμε.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" για τα ογδόντα χρόνια ενσωμάτωσης της Θράκης στην Ελλάδα, δεκαπέντε μέλη του Περιφερειακού Συμβουλίου του Πρέσκοτ -είναι ουδέτερη ζώνη της Βοσνίας Ερζεγοβίνης- και δύο συνοδοί.
Η Βουλή τους καλωσορίζει.
(Χειροκροτήματα από όλες τις πτέρυγες)
Ο ειδικός αγορητής του Κομμουνιστικού Κόμματος Ελλάδας κ. Στριφτάρης έχει το λόγο.
ΣΠΥΡΟΣ ΣΤΡΙΦΤΑΡΗΣ: Κύριε Πρόεδρε, η θέση μας για την άρση της ασυλίας των Βουλευτών είναι γνωστή και δεν θέλω να επεκταθώ. Με δύο λόγια θέλω να τονίσω τούτο: Ότι δεν θεωρούμε ότι είναι προνόμιο των Βουλευτών η ασυλία και ούτε είναι δοσμένη κάθε φορά.
Και για τα συγκεκριμένα: Είπα και στην επιτροπή, όσον αφορά τον κ. Πάγκαλο και τον κ. Ρέππα ότι νομίζω ότι ήταν υποχρέωσή τους να κάνουν αυτό που έκαναν και πολύ καλά είπαν αυτά που είπαν, γιατί αλίμονο αν ο Υπουργός για παράδειγμα ήξερε γι' αυτόν τον επιχειρηματία που ζητάει την άρση ασυλίας του κ. Ρέππα αυτά που ήξερε και δεν τα κοινοποιούσε στον κόσμο. Αλίμονο. Δηλαδή ποια είναι η ευθύνη του Υπουργού; Να ξέρει ότι κάποιος είναι καταδικασμένος τριάντα έξι φορές και να μην πει ότι γι' αυτό αποκλείστηκε από το διαγωνισμό; Δεν καταλαβαίνω πού μπορεί να φθάσει αυτή η τακτική.
Από εκεί και πέρα για τους άλλους συναδέλφους, ειδικά για τον κ. Παπαδόπουλο και τον κ. Κοσυβάκη, ήθελα να πω ότι είναι γεγονός ότι ο Βουλευτής είναι δημόσιο πρόσωπο και έτσι και αλλιώς θα πρέπει να προσέχει τη συμπεριφορά του. Βεβαίως δεν νομίζω ότι οι συγκεκριμένες αιτιολογίες των δύο πολιτών που θέλουν να αρθεί η ασυλία των δύο Βουλευτών είναι τόσο σοβαρές, ώστε να συζητήσουμε σοβαρά επί της ουσίας αν θα αρθούν ή όχι. Λέμε ότι δεν πρέπει να αρθούν.
Για τον κ. Φλωρίδη νομίζω ότι είναι γνωστή η αντιδικία του με τον κ. Μητρόπουλο και περισσότερο έχει προσωπικό χαρακτήρα παρά για να διευκρινίσει η δικαιοσύνη αν προσβάλλεται πραγματικά ο κ. Μητρόπουλος από αυτά που ο κ. Φλωρίδης είπε.
ΠΡΟΕΔΡΕΥΩΝ (Κωνσταντίνος Γείτονας): Ο Κοινοβουλευτικός Εκπρόσωπος του Συνασπισμού κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, εμείς από θέση αρχής θεωρούμε ότι η βουλευτική ασυλία πρέπει να αίρεται όταν η συγκεκριμένη πράξη δεν έχει σχέση με την πολιτική δραστηριότητα του Βουλευτή. Και δεν θα επαναλάβω, κύριοι συνάδελφοι, τα όσα διεξοδικά είχαμε υποστηρίξει κατά τη σχετική συζήτηση στη διαδικασία αναθεώρησης του Συντάγματος.
Έχουμε την εκτίμηση ότι δεν πρέπει να αρθεί η βουλευτική ασυλία των συναδέλφων κ. Ρέππα, κ. Φλωρίδη και κ. Πάγκαλου, διότι η πράξη για την οποία ζητείται η άρση της βουλευτικής ασυλίας έχει σχέση με την πολιτική δραστηριότητα των κυρίων συναδέλφων.
Λυπάμαι, όμως -και τούτο ανεξάρτητα από την προσωπική εκτίμηση που έχω για τους συναδέλφους μου- και πρέπει να πω ότι δεν συντρέχουν οι προϋποθέσεις αυτές για τον κ. Κοσυβάκη και για τον κ. Σταύρο Παπαδόπουλο. Είναι πράξεις και ενέργειες μη αναφερόμενες στην πολιτική τους δραστηριότητα και κατά συνέπεια υποστηρίζουμε την άποψη ότι πρέπει γι' αυτούς τους δύο κυρίους συναδέλφους να αρθεί η βουλευτική τους ασυλία.
ΠΡΟΕΔΡΕΥΩΝ (Κωνσταντίνος Γείτονας): Δεν υπάρχει κανείς άλλος συνάδελφος για να μιλήσει.
Κυρίες και κύριοι συνάδελφοι, κηρύσσεται περαιωμένη η συζήτηση επί των αιτήσεων άρσεως ασυλίας. Θα διεξαχθεί στη συνέχεια μυστική ψηφοφορία. Πριν εισέλθουμε στην ημερήσια διάταξη νομοθετικής εργασίας θα διακόψουμε επ' ολίγου.
(Δ Ι Α Κ Ο Π Η )
(ΜΕΤΑ ΤΗ ΔΙΑΚΟΠΗ)
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα συνεχιστεί η συζήτηση επί των άρθρων και του συνόλου του σχεδίου νόμου του Υπουργείου Ανάπτυξης: "Σύνδεση έρευνας και τεχνολογίας με την παραγωγή και άλλες διατάξεις".
Έχει κατατεθεί αίτηση ονομαστικής ψηφοφορίας για το άρθρο 23 του νομοσχεδίου.
Κυρίες και κύριοι συνάδελφοι, επειδή θα διεξαχθεί και μυστική ψηφοφορία, σύμφωνα με το άρθρο 62 του Συντάγματος επί των αιτήσεων άρσεως ασυλίας συναδέλφων, συμφωνείτε να γίνουν μαζί και οι δύο ψηφοφορίες;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Η Βουλή συμφωνεί.
Συνεπώς καλούνται επί του καταλόγου οι Βουλευτές κ. Έκτορας Νασιώκας από το ΠΑ.ΣΟ.Κ. και κ. Παναγιώτης Καμμένος από τη Νέα Δημοκρατία.
Καλούνται επί της ψηφοδόχου οι Βουλευτές κ. Φλώρος Κωνσταντίνου από το ΠΑ.ΣΟ.Κ. και ο κ. Αθανάσιος Δαβάκης από τη Νέα Δημοκρατία.
Πρόεδρος της εφορευτικής επιτροπής θα είναι ο κ. Νικόλαος Λεβογιάννης.
Όποιος συνάδελφος ψηφίζει υπέρ της χορήγησης άδειας δίωξης γράφει δίπλα από το όνομα του Βουλευτή τη λέξη "ΝΑΙ".
Όποιος συνάδελφος ψηφίζει κατά της χορήγησης άδειας δίωξης γράφει δίπλα στο όνομα του Βουλευτή τη λέξη "ΟΧΙ".
Όποιος συνάδελφος αρνείται την ψήφο γράφει δίπλα από το όνομα του Βουλευτή τη λέξη "ΠΑΡΩΝ".
Επίσης σας έχουν διανεμηθεί και λευκά ψηφοδέλτια.
Για την ονομαστική ψηφοφορία οι αποδεχόμενοι το άρθρο λένε "ΝΑΙ", οι μη αποδεχόμενοι το άρθρο λένε "ΟΧΙ" και οι αρνούμενοι ψήφο λένε "ΠΑΡΩΝ".
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)

(Κατά τη διάρκεια της ψηφοφορίας την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΕΥΩΝ (Παναγιώτης Σγουρίδης): Υπάρχει κάποιος κύριος συνάδελφος, ο οποίος δεν άκουσε το όνομά του;
Ο κ. Νικόλαος Λέγκας.
(Στο σημείο αυτό ψηφίζει ο Βουλευτής κ. Λέγκας Νικόλαος)
Κηρύσσονται περαιωμένες οι ψηφοφορίες επί του άρθρου 23 και επί της άρσης των ασυλιών και παρακαλώ τους κυρίους ψηφολέκτες όπως προβούν στην καταμέτρηση και διαλογή των ψηφοδελτίων και την εξαγωγή των αποτελεσμάτων. 
(ΚΑΤΑΜΕΤΡΗΣΗ - ΔΙΑΛΟΓΗ)
Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ BENΙΖΕΛΟΣ" "Θράκη 2000 - 80 Χρόνια από την Ενσωμάτωση στην Ελλάδα", εβδομήντα μαθητές και μαθήτριες και τέσσερις συνοδοί-δάσκαλοι από το Δημοτικό Σχολείο Μωραΐτη Αττικής.
Η Βουλή τους καλωσορίζει.
(Χειροκροτήματα απ' όλες τις πτέρυγες)
(META THN KATAMEΤΡΗΣΗ)
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί του άρθρου 23
Ψήφισαν συνολικά 249 Βουλευτές.
Υπέρ του άρθρου δηλαδή "ΝΑΙ" ψήφισαν 131 Βουλευτές.
Κατά του άρθρου δηλαδή "ΟΧΙ" ψήφισαν 118 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
"Oνομαστική ψηφοφορία επί του άρθρου 23
N O
ΕΠΙΚΡΑΤΕΙΑΣ
Αυγερινός Παρασκευάς +
Λαΐου Αγγελική -
Χριστοδουλάκης Νίκος +
Σπυράκη Χριστίνα +
Βούγιας Σπυρίδων +
Τσουκάτος Θεόδωρος +
Έβερτ Μιλτιάδης -
Βαρβιτσιώτης Ιωάννης -
Μολυβιάτης Πέτρος +
Παπαθανασίου Ιωάννης +
Σπηλιωτόπουλος Αριστόβουλος ('Αρης) +
Ψαχαρόπουλος Γεώργιος +
Α' ΑΘΗΝΩΝ
Παπανδρέου Γεώργιος -
Γεννηματά Φωτεινή (Φώφη) +
Σκανδαλίδης Κων/νος +
Παπαντωνίου Ιωάννης (Γιάννος) +
Παπουτσής Χρήστος -
Αλευράς Αθανάσιος (Νάσος) +
Αρσένης Γεράσιμος +
Μανίκας Στέφανος +
Μπακογιάννη Θεοδώρα (Ντόρα) +
Αλογοσκούφης Γεώργιος +
Παυλόπουλος Προκόπιος +
Μάνος Στέφανος -
Βουλγαράκης Γεώργιος +
Λυκουρέζος Αλέξανδρος - Λέων +
Γιαννάκου-Κουτσίκου Μαριορή (Μαριέττα ) +
Κακλαμάνης Νικήτας +
Μπενάκη - Ψαρούδα 'Αννα +
Κανέλλη Γαρυφαλλιά (Λιάνα) -
Κωνσταντόπουλος Νικόλαος -
Β' ΑΘΗΝΩΝ
Παπανδρέου Βασιλική (Βάσω) -
Κακλαμάνης Απόστολος +
Λοβέρδος Ανδρέας +
Κούρκουλα Ελένη +
Γείτονας Κων/νος +
Πρωτόπαπας Χρήστος +
Παπαϊωάννου Μιλτιάδης +
Κουλούρης Κίμων +
Μαντέλης Αναστάσιος (Τάσος) +
Δασκαλάκης Γεώργιος +
Ασκητής Αθανάσιος (Νάσος) +
Κοντογιαννόπουλος Βασίλειος +
Κατσέλη Ελεωνόρα (Νόρα) -
Ανωμερίτης Γεώργιος +
Χυτήρης Τηλέμαχος +
Γιαννόπουλος Ευάγγελος -
Kατσανέβας Θεόδωρος +
Χαραλαμπόπουλος Ιωάννης +
Μητσοτάκης Κων/νος +
Τζαννετάκης Τζαννής +
Παναγιωτόπουλος Παναγιώτης (Πάνος) -
Μεϊμαράκης Ευάγγελος - Βασίλειος +
Πολύδωρας Βύρων +
Λιάπης Μιχαήλ - Γεώργιος -
Βαρβιτσιώτης Μιλτιάδης +
Πετραλιά-Πάλλη Φάνη +
Καμμένος Παναγιώτης (Πάνος) +
Καρατζαφέρης Γεώργιος +
Κασσίμης Θεόδωρος +
Γιακουμάτος Γεράσιμος +
Παπακώστα - Σιδηροπούλου Κατερίνα +
Ανδρεουλάκος Απόστολος +
Καρράς Κώστας +
Παπαρήγα Αλεξάνδρα -
Κολοζώφ Ορέστης -
Σκυλλάκος Αντώνιος +
Δαμανάκη Μαρία +
Κουβέλης Φώτιος - Φανούριος +
ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ
Μακρυπίδης Ανδρέας +
Βερελής Χρήστος +
Κουρουμπλής Παναγιώτης -
Σμυρλής - Λιακατάς Χρήστος +
Βαϊνάς Ιωάννης +
Σαλμάς Μάριος +
Αγγελόπουλος Νικόλαος +
Στριφτάρης Σπυρίδων +
ΝΟΜΟΣ ΑΡΓΟΛΙΔΟΣ
Θωμόπουλος Ιωάννης +
Τσούρνος Γεώργιος +
Παπαδημητρίου Ελισάβετ ('Ελσα) +
ΝΟΜΟΣ ΑΡΚΑΔΙΑΣ
Ρέππας Δημήτριος -
Σπυρόπουλος Ροβέρτος +
Τατούλης Πέτρος +
Κωστόπουλος Δημήτριος +
ΝΟΜΟΣ ΑΡΤΗΣ
Κολιοπάνος Θεόδωρος -
Κοσσυβάκης Δημήτριος -
Καραμπίνας Κων/νος +
ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ
Πάγκαλος Θεόδωρος +
Βρεττός Κων/νος +
Γιαννάκης Ιωάννης +
Παπαηλίας Ηλίας +
Φωτιάδης Παναγιώτης -
Βλάχος Γεώργιος +
Κατσίκης Θεόδωρος +
Κατσιγιάννης Αθανάσιος +
Αμπατζόγλου Γεώργιος +
ΝΟΜΟΣ ΑΧΑΙΑΣ
Φούρας Ανδρέας +
Χρυσανθακόπουλος Αλέξανδρος +
Θωμά Μαρία +
Θωμάς Γεώργιος +
Σπηλιόπουλος Κων/νος +
Σπηλιωτόπουλος Σπήλιος +
Νικολόπουλος Νικόλαος +
Βασιλείου Θεόφιλος +
Κοσιώνης Παναγιώτης +
ΝΟΜΟΣ ΒΟΙΩΤΙΑΣ
Αποστολίδης Λουκάς +
Ακριβάκης Αλέξανδρος +
Μπασιάκος Ευάγγελος +
Τσιπλάκος Αριστείδης +
ΝΟΜΟΣ ΓΡΕΒΕΝΩΝ
Τζιόλας Ελευθέριος +
ΝΟΜΟΣ ΔΡΑΜΑΣ
Κωνσταντίνου Φλώρος +
Παπαδόπουλος Σταύρος +
Δαϊλάκης Σταύρος +
ΝΟΜΟΣ ΔΩΔΕΚΑΝΗΣΟΥ
Κρεμαστινός Δημήτριος +
Σφυρίου Κοσμάς +
Παπανικόλας Βασίλειος +
Παυλίδης Αριστοτέλης +
ΝΟΜΟΣ ΕΒΡΟΥ
Φωτιάδης Απόστολος +
Ζαμπουνίδης Νικόλαος +
Δημοσχάκης Θεοφάνης -
Λυμπερακίδης Λεωνίδας -
ΝΟΜΟΣ ΕΥΒΟΙΑΣ
Θεοδώρου Χρήστος +
Παπαγεωργίου Γεώργιος +
Πιπεργιάς Δημήτριος -
Κεδίκογλου Βασίλειος -
Λιάσκος Αναστάσιος +
Παπαγεωργόπουλος Ελευθέριος +
ΝΟΜΟΣ ΕΥΡΥΤΑΝΙΑΣ
Τσίπρας Βασίλης +
ΝΟΜΟΣ ΖΑΚΥΝΘΟΥ
Γκούσκος Διονύσιος +
ΝΟΜΟΣ ΗΛΕΙΑΣ
Ζαφειρόπουλος Ιωάννης -
Γεωργακόπουλος Δημήτριος +
Αντωνακόπουλος Παναγιώτης -
Σκουλαρίκης Ιωάννης +
Αδραχτάς Παναγιώτης -
Κορκολόπουλος Βασίλης +
ΝΟΜΟΣ ΗΜΑΘΙΑΣ
Χρυσοχοίδης Μιχαήλ +
Γικόνογλου Μόσχος +
Χαλκίδης Μιχαήλ +
Φωτιάδης Ηλίας +
ΝΟΜΟΣ ΗΡΑΚΛΕΙΟΥ
Αποστολάκης Δημήτριος +
Ματζαπετάκης Στυλιανός +
Κουράκης Ιωάννης +
Σχοιναράκη - Ηλιάκη Ευαγγελία +
Στρατάκης Εμμανουήλ +
Βρέντζος Σταύρος +
Κεφαλογιάννης Εμμανουήλ +
Δεικτάκης Γέωργιος +
ΝΟΜΟΣ ΘΕΣΠΡΩΤΙΑΣ
Παπαδόπουλος Αλέξανδρος +
Μπέζας Αντώνιος +
Α' ΘΕΣΣΑΛΟΝΙΚΗΣ
Τζοχατζόπουλος Απόστολος - Αθανάσιος -
Βενιζέλος Ευάγγελος +
Καστανίδης Χαράλαμπος +
Παπαθεμελής Στυλιανός - 'Αγγελος -
Μαγκριώτης Ιωάννης +
Γκεσούλης Νικόλαος +
Σπυριούνης Κυριάκος +
Καραμανλής Κων/νος -
Ψωμιάδης Παναγιώτης +
Ορφανός Γεώργιος +
Σπηλιόπουλος Αναστάσιος +
Κούβελας Σωτήριος +
Χουρμουζιάδης Γεώργιος -
Ξηροτύρη - Αικατερινάρη Ασημίνα +
Β' ΘΕΣΣΑΛΟΝΙΚΗΣ
Γερανίδης Βασίλειος -
Τσιόκας Θεοχάρης +
Κίρκος Γεώργιος +
Διαμαντής Κων/νος +
Ρεγκούζας Αδάμ +
Σαλαγκούδης Γεώργιος +
Τζέκης 'Αγγελος +
NOMOΣ ΙΩΑΝΝΙΝΩΝ
Αργύρης Ευάγγελος +
Μαλέσιος Ευάγγελος +
Παπούλιας Κάρολος -
Tασούλας Κων/νος +
Καλογιάννης Σταύρος +
ΝΟΜΟΣ ΚΑΒΑΛΑΣ
Τσακλίδης Ιωάννης +
Τσίμας Κων/νος +
Καλαντζής Γεώργιος -
Παναγιωτόπουλος Γεώργιος +
ΝΟΜΟΣ ΚΑΡΔΙΤΣΗΣ
Σαλαγιάννης Νικόλαος +
Τσιλίκας Βασίλειος +
Αναγνωστόπουλος Θεόδωρος +
Σιούφας Δημήτριος +
Ταλιαδούρος Σπυρίδων +
ΝΟΜΟΣ ΚΑΣΤΟΡΙΑΣ
Πετσάλνικος Φίλιππας +
Αγγελής Ανέστης +
ΝΟΜΟΣ ΚΕΡΚΥΡΑΣ
Δρυς Γεώργιος +
Κοντομάρης Ευτύχιος +
Σπύρου Σπυρίδων +
ΝΟΜΟΣ ΚΕΦΑΛΛΗΝΙΑΣ
Καλαφάτης Αλέξανδρος +
ΝΟΜΟΣ ΚΙΛΚΙΣ
Φλωρίδης Γεώργιος +
Τσιτουρίδης Σάββας +
Κιλτίδης Κων/νος +
ΝΟΜΟΣ ΚΟΖΑΝΗΣ
Αθανασιάδης Αλέξανδρος +
Λωτίδης Λάζαρος +
Τσιαρτσιώτης Νικόλαος +
Παπαδόπουλος Μιχάλης +
Βύζας Βασίλειος +
ΝΟΜΟΣ ΚΟΡΙΝΘΙΑΣ
Κοτσώνης Θεόδωρος +
Χωρέμης Αναστάσιος +
Δήμας Σταύρος +
Παπαληγούρας Αναστάσιος +
ΝΟΜΟΣ ΚΥΚΛΑΔΩΝ
Παπαζώη Ελισάβετ -
Λεβογιάννης Νικόλαος +
Χωματάς Ιωάννης -
ΝΟΜΟΣ ΛΑΚΩΝΙΑΣ
Γρηγοράκος Λεωνίδας +
Σκανδαλάκης Παναγιώτης +
Δαβάκης Αθανάσιος +
ΝΟΜΟΣ ΛΑΡΙΣΗΣ
Νασιώκας 'Εκτορας +
Φλώρος Νικόλαος +
Χατζημιχάλης Νικόλαος - Φώτιος +
Φαρμάκης Νικόλαος +
Γαρουφαλιάς Γεώργιος +
Ζώης Χρήστος +
Κατσαρός Νικόλαος -
Τσιόγκας Δημήτριος -
ΝΟΜΟΣ ΛΑΣΗΘΙΟΥ
Καρχιμάκης Μιχαήλ +
Ιωαννίδης Φοίβος +
ΝΟΜΟΣ ΛΕΣΒΟΥ
Σηφουνάκης Νικόλαος +
Παπαδέλλης Φραγκλίνος +
Σκοπελίτης Σταύρος +
ΝΟΜΟΣ ΛΕΥΚΑΔΑΣ
Βλασσόπουλος Ευάγγελος +
ΝΟΜΟΣ ΜΑΓΝΗΣΙΑΣ
Ζήση Ροδούλα +
Τζανής Λεωνίδας +
Βούλγαρης Αλέξανδρος +
Νάκος Αθανάσιος +
Μακρή Ζωή (Ζέττα) +
Γκατζής Νικόλαος -
ΝΟΜΟΣ ΜΕΣΣΗΝΙΑΣ
Κατσιλιέρης Πέτρος +
Μπένος Ιωάννης - Σταύρος +
Γιαννακόπουλος Ιωάννης +
Καλαντζάκου Σοφία -
Παπανικολάου Ελευθέριος +
Λαμπρόπουλος Ιωάννης +
ΝΟΜΟΣ ΞΑΝΘΗΣ
Σγουρίδης Παναγιώτης +
Στολίδης Σωτήριος +
Κοντός Αλέξανδρος +
Α' ΠΕΙΡΑΙΩΣ
Σημίτης Κων/νος -
Φασούλας Παναγιώτης +
Μπεντενιώτης Εμμανουήλ +
Σουμάκης Σταύρος +
Καλός Γεώργιος +
Μελάς Παναγιώτης +
Μιχαλολιάκος Βασίλειος +
Β' ΠΕΙΡΑΙΩΣ
Λαλιώτης Κων/νος +
Νιώτης Γρηγόρης -
Λιντζέρης Δημήτριος +
Κρητικός Παναγιώτης +
Διαμαντίδης Ιωάννης -
Νεράντζης Αναστάσιος +
Μπαρμπαγιάννης Βασίλειος -
Λαφαζάνης Παναγιώτης +
ΝΟΜΟΣ ΠΕΛΛΗΣ
Πασχαλίδης Γεώργιος -
Βοσνάκης Χρήστος +
Καρασμάνης Γεώργιος +
Φουντουκίδου - Θεοδωρίδου Παρθένα +
Τζαμτζής Ιορδάνης (Δάνης) +
ΝΟΜΟΣ ΠΙΕΡΙΑΣ
Τσερτικίδης Παντελής +
Αρσένη Μαρία +
Κωνσταντόπουλος Γεώργιος +
Πολύζος Ευάγγελος +
ΝΟΜΟΣ ΠΡΕΒΕΖΗΣ
Τσεκούρας Ιωάννης +
Τρυφωνίδης Γεώργιος +
ΝΟΜΟΣ ΡΕΘΥΜΝΗΣ
Λουκάκης Μανώλης +
Κεφαλογιάννης Ιωάννης -
ΝΟΜΟΣ ΡΟΔΟΠΗΣ
Γκαλήπ Γκαλήπ +
Μεχμέτ Αχμέτ +
Στυλιανίδης Ευριπίδης +
ΝΟΜΟΣ ΣΑΜΟΥ
Βαρδίκος Πυθαγόρας +
ΝΟΜΟΣ ΣΕΡΡΩΝ
Ανθόπουλος Ιωάννης +
Βασιλακάκης Βασίλειος +
Λεονταρίδης Θεόφιλος +
Καραμανλής Αχιλλέας +
Κόλλια - Τσαρουχά Μαρία -
Χαϊτίδης Ευγένιος +
Τσιπλάκης Κων/νος +
ΝΟΜΟΣ ΤΡΙΚΑΛΩΝ
Μαγκούφης Χρήστος +
Μάτης Αθανάσιος -
Σκρέκας Θεόδωρος +
Χατζηγάκης Σωτήριος +
Λέγκας Νικόλαος +
ΝΟΜΟΣ ΦΘΙΩΤΙΔΟΣ
Παπαδήμας Λάμπρος +
Βαθειάς Ιωάννης +
Αλαμπάνος Δημήτριος +
Γιαννόπουλος Αθανάσιος +
Χειμάρας Αθανάσιος +
Καλλιώρας Ηλίας +
ΝΟΜΟΣ ΦΛΩΡΙΝΗΣ
Λιάνης Γεώργιος +
Κορτσάρης Νικόλαος +
ΝΟΜΟΣ ΦΩΚΙΔΟΣ
Θάνος Δημήτριος +
Γκελεστάθης Νικόλαος -
ΝΟΜΟΣ ΧΑΛΚΙΔΙΚΗΣ
Πάχτας Χρήστος +
Πάππας Βασίλειος +
Φλωρίνης Αθηναίος +
ΝΟΜΟΣ ΧΑΝΙΩΝ
Σκουλάκης Εμμανουήλ +
Δαμιανάκης Ευτύχιος -
Βαλυράκης Ιωσήφ -
Μαρκογιαννάκης Χρήστος +
ΝΟΜΟΣ ΧΙΟΥ
Τσουρή Ελπίδα +
Βαρίνος Αθανάσιος +
ΓΕΝΙΚΟ ΣΥΝΟΛΟ "ΝΑΙ" 131
" "ΟΧΙ" 118
ΣΥΝΟΛΟ ΨΗΦΙΣΑΝΤΩΝ 249
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ"
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 23 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Εισερχόμαστε στην ψήφιση των υπολοίπων άρθρων.
Ερωτάται το Σώμα: Γίνεται δεκτό το άρθρο 24, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΓΕΩΡΓΙΟΣ ΒΟΥΛΓΑΡΑΚΗΣ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 24 έγινε δεκτό κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 25 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΓΕΩΡΓΙΟΣ ΒΟΥΛΓΑΡΑΚΗΣ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 25 έγινε δεκτό κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 26, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΓΕΩΡΓΙΟΣ ΒΟΥΛΓΑΡΑΚΗΣ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 26 έγινε δεκτό κατά πλειοψηφία, ως έχει.
Πριν μπούμε στην ψήφιση του ακροτελεύτιου άρθρου θα ήθελα να οργανώσουμε τη συζήτηση, κύριε Υπουργέ και κύριοι συνάδελφοι.
Υπάρχουν τέσσερις υπουργικές τροπολογίες, οκτώ εμπρόθεσμες τροπολογίες Βουλευτών, καθώς και μια εκπρόθεσμη. 
Θα ξεκινήσω ρωτώντας σας ...
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, ...
ΠΡΟΕΔΡΕΥΩΝ (Παναγιώτης Σγουρίδης): Μισό λεπτό, κύριε Βουλγαράκη, να τελειώσει πρώτα το Προεδρείο, θα δώσουμε το λόγο στον Υπουργό και θα πάρετε το λόγο και εσείς. 
Σας ερωτώ, κύριε Υπουργέ, την εκπρόθεσμη τροπολογία σκέφτεσθε να την κάνετε δεκτή;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Κύριε Πρόεδρε, είναι προφανές ότι δεν μπορούμε να δεχθούμε να συζητηθούν και πολύ περισσότερο να εγκριθούν οι εκπρόθεσμες τροπολογίες.
ΠΡΟΕΔΡΕΥΩΝ (Παναγιώτης Σγουρίδης): Από τις οκτώ εμπρόθεσμες τροπολογίες, έχετε σκοπό να κάνετε καμία δεκτή;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): 'Όχι, κύριε Πρόεδρε. Έχω τοποθετηθεί...
ΠΡΟΕΔΡΕΥΩΝ (Παναγιώτης Σγουρίδης): Σας λέω όμως, για να το διευκρινίσουμε, ότι έχουν το δικαίωμα οι συνάδελφοι Βουλευτές να τοποθετηθούν, αλλά δεν θα τεθούν σε ψηφοφορία.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Στην περίπτωση αυτή και εμείς επιφυλασσόμεθα να τοποθετηθούμε σ' αυτές, αλλά όχι να τις κάνουμε δεκτές. 
ΠΡΟΕΔΡΕΥΩΝ (Παναγιώτης Σγουρίδης): Μάλιστα.
Τώρα από τις τέσσερις υπουργικές τροπολογίες, σας ερωτώ να μου πείτε με ποια σειρά θέλετε να συζητηθούν.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Κύριε Πρόεδρε, θέλω να μου επιτρέψετε να κάνω ένα σχόλιο, γι' αυτό το οποίο με ρωτήσατε τώρα. Την πρώτη τροπολογία που αναφέρεται σε θέματα ιδιωτικοποιήσεων θα έρθει για να αναλύσει επαρκώς ο συνάδελφός μου, ο οποίος τώρα βρίσκεται σε συλλογικές διαπραγματεύσεις και θέλει κάποιο χρόνο για να έρθει. Κατά συνέπεια προτείνω να συζητηθούν αρχικώς οι τροπολογίες υπ' αριθμόν 2, 3 και 4. Είναι τροπολογίες, οι οποίες είχαν προκύψει σε πολύ μεγάλο βαθμό και από διάφορες προτάσεις του εισηγητή της Πλειοψηφίας, αλλά και των εισηγητών της Μειοψηφίας και πιστεύω ότι και οι τρεις θα γίνουν από κοινού δεκτές από το Σώμα.
Θα μου επιτρέψετε επίσης να κάνω και μια ερμηνευτική δήλωση για το ψηφισθέν άρθρο 23, όπως είχα υποσχεθεί κατά την προηγούμενη συζήτηση. 
ΓΕΩΡΓΙΟΣ ΒΟΥΛΓΑΡΑΚΗΣ: Ποια είναι η δήλωση;
ΠΡΟΕΔΡΕΥΩΝ (Παναγιώτης Σγουρίδης): Θα την κάνετε τώρα την ερμηνευτική δήλωση;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Μάλιστα, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Κάντε, λοιπόν, την ερμηνευτική δήλωση.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Κύριε Πρόεδρε, είχε τεθεί κατά τη συζήτηση του άρθρου 23 και είχε προκαλέσει μια σειρά από θέματα το κατά πόσο είναι αυτοδίκαιη η μεταφορά και ένταξη του προσωπικού, το οποίο εργάζεται στα καζίνο, στις ιδρυθησόμενες θυγατρικές εταιρείες. 
Είχα πει στο Σώμα, αλλά θέλω να το επαναλάβω με κατηγορηματικό τρόπο, ότι η μεταφορά και ένταξη του προσωπικού προβλέπεται ήδη από τον ψηφισθέντα ν. 2837, που ψηφίσαμε και μάλιστα με μεγάλη πλειοψηφία το καλοκαίρι του 2000 και ο οποίος διασφαλίζει και θεωρεί αυτονόητη τη μεταφορά και ένταξη του προσωπικού στις υπό ίδρυση θυγατρικές εταιρείες της εταιρείας "ΤΟΥΡΙΣΤΙΚΑ ΑΚΙΝΗΤΑ".
Υπάρχει βεβαίως η αναφορά στην υποβολή αίτησης και στην απόφαση του Διοικητικού Συμβουλίου. Νομίζω ότι και το ένα και το άλλο είναι αυτονόητα. Η αίτηση είναι αυτονόητη, διότι μπορεί ένας εργαζόμενος να επιλέξει να μην πάει αυτονοήτως και αυτοδικαίως στην θυγατρική αυτή εταιρεία, αλλά αν θέλει να προτείνει να πάει κάπου αλλού, όπως του δίνει την δυνατότητα ο νόμος είτε να πάει σε άλλες θυγατρικές της εταιρείας "ΤΟΥΡΙΣΤΙΚΑ ΑΚΙΝΗΤΑ" είτε με βάση τις ισχύουσες διατάξεις να ζητήσει μετάταξη σε άλλες υπηρεσίες του δημοσίου, εντός βέβαια των ορίων της ίδιας περιφέρειας που υπάγεται σήμερα.
Αυτά είναι θέματα, τα οποία θέλω να επαναλάβω με κατηγορηματικό τρόπο ενώπιον της Εθνικής Αντιπροσωπείας και να διαβεβαιώσω τόσο εσάς όσο και τους εργαζόμενους ότι αυτή η ένταξη στην υπό ίδρυση εταιρεία, όπως επίσης και το δικαίωμά τους να επιλέξουν άλλη θυγατρική, ή το δικαίωμά τους να μεταταχθούν σε άλλη υπηρεσία εντός της διοικητικής περιφέρειας, στην οποία σήμερα εργάζονται είναι αυτονόητα και δεσμευτικά. 
Επίσης, η απόφαση του Διοικητικού Συμβουλίου της ΕΤΑ δεν μπορεί να είναι παρά μια αυτονόητη διαδικασία, τηρουμένων βεβαίως των προβλέψεων, που έχει ο νόμος για τα προσόντα τα οποία πρέπει να έχει κάποιος για να απασχολείται στην α' ή στην β' θέση, στην α' ή στην β' εταιρεία.
Κατά συνέπεια θέλω να σας πω ότι η εργασιακή προοπτική των εργαζομένων στα καζίνο, είναι απολύτως διασφαλισμένη. Η ένταξή τους στη θυγατρική εταιρεία με τις προϋποθέσεις του νόμου είναι αυτονόητη όπως επίσης βέβαια είναι σε ισχύ οι δυνατότητες επιλογών που έχουν είτε για να πάνε σε άλλη θυγατρική μέσα στην ΕΤΑ είτε να πάνε σε άλλες υπηρεσίες ως μετατασσόμενοι του δημοσίου μέσα στην ίδια πάντα περιφέρεια.
Αυτό είναι αναγκαίο, ώστε να μη δημιουργούνται ανασφάλειες και επιχειρήματα, εκεί που δεν υπάρχει λόγος. Σας ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Σαφώς την ψήφιση του άρθρου συνοδεύει η ερμηνευτική σας δήλωση.
Συνεπώς η δεύτερη τροπολογία, κύριε Υπουργέ, είναι η με γενικό αριθμό 527 και ειδικό 27 και αφορά την δυνατότητα συμμετοχής ερευνητών σε συμβουλευτικές και εξεταστικές επιτροπές, που παρακολουθούν και χορηγούν τίτλους σπουδών σε μεταπτυχιακούς φοιτητές.
Η τρίτη τροπολογία είναι η με γενικό αριθμό 528 και ειδικό 28 που αφορά ρύθμιση θεμάτων του Ινστιτούτου Τεχνικής Σεισμολογίας και Αντισεισμικών Κατασκευών.
Η τέταρτη τροπολογία είναι η με γενικό αριθμό 529 και ειδικό 29 και αφορά όρους και προϋποθέσεις ασφαλούς κατασκευής των εγκαταστάσεων του δικτύου διανομής υγραερίου. 
Τελευταία τροπολογία προς συζήτηση είναι αυτή των κυρίων Παπαντωνίου, Χριστοδουλάκη και Σταθόπουλου με γενικό αριθμό 515 και ειδικό 24, που αφορά θέματα ιδιωτικοποιήσεων. Θα έρθει ο αρμόδιος Υπουργός να την αναπτύξει. 
Ο κ. Βουλγαράκης έχει το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, το πρώτο πράγμα που θέλω κατ' αρχήν να παρατηρήσω επί των όσων έχουμε συζητήσει μέχρι τώρα, είναι ότι δεν είναι δυνατόν να νομοθετούμε με αυτόν τον τρόπο. 
Το νομοσχέδιο έχει συζητηθεί δύο ημέρες στην Ολομέλεια, έχει συζητηθεί αρκετές ημέρες στην επιτροπή και σχεδόν μετά το πέρας της διαδικασίας και λίγο πριν της οριστικής ψηφίσεως του νομοσχεδίου έρχονται τρεις τροπολογίες για να συζητηθούν αυτήν τη στιγμή στην Αίθουσα. 
Δικαιούται οποιοσδήποτε εκ των συναδέλφων να μιλήσει για αιφνιδιαστική εισαγωγή τροπολογιών, οι οποίες εκ πρώτης όψεως μπορεί να αναγιγνώσκονται με τον ένα τρόπο, εκ δευτέρας όμως αναγνώσεως μπορεί να αναγιγνώσκονται με δεύτερο τρόπο. 
Το λέω, κύριε Πρόεδρε, γιατί πραγματικά, πέραν ενός ή δύο περιπτώσεων, τις οποίες εμείς αντιλαμβανόμεθα πλήρως και πράγματι έχουν προκύψει ως προϊόν της κοινοβουλευτικής διαδικασίας στην Αίθουσα, υπάρχουν άλλες που δεν μπορούμε να ξέρουμε τι ακριβώς εννοούν. Παραδείγματος χάρη η σύνδεση έρευνας τεχνολογίας, για το περίφημο ΙΤΣΑΚ που λέει ο κύριος Υπουργός. Ειλικρινά δεν γνωρίζουμε το θέμα και ούτε νομίζω ότι κανείς μπορεί να το γνωρίζει ξαφνικά αυτό το θέμα, όπως και τι συνέπειες ή τι αλυσίδες μπορεί να έχει. Θα πρέπει να εξηγηθεί. 
Θέλω να πω με λίγα λόγια, κύριε Πρόεδρε ...
ΠΡΟΕΔΡΕΥΩΝ (Παναγιώτης Σγουρίδης): Είναι διαδικαστικό αυτό που βάζει ο κ. Βουλγαράκης, δεν είναι θέμα ουσίας. 'Όταν μπούμε στις τροπολογίες, τότε θα είναι θέμα ουσίας και θα εξηγήσουμε.

ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, είναι διαδικαστικό, αλλά και ουσιαστικό διότι δεν είναι δυνατόν να καλείσαι να νομοθετήσεις ξαφνικά όταν η διαδικασία της συζήτησης έχει σχεδόν ολοκληρωθεί.
Το δεύτερο θέμα το οποίο τίθεται είναι μια φραστική βελτίωση που έγινε από τον κύριο Υπουργό. Θα ήθελα κατ' αναλογία να δεχθεί και το αίτημα που είχε κάνει η Αντιπολίτευση, την αλλαγή της υπουργικής απόφασης 1036/95, η οποία αναφέρεται στο δελτίο καταλληλότητας. Και είχαμε πει για τα δικαιολογητικά της εισαγγελικής αρχής παραπομπής σε δίκη κλπ. Και γι' αυτό έγινε εκτενής συζήτηση στην Αίθουσα αυτή. 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Δεν έχει σχέση με το νομοσχέδιο είναι εκτός.
ΓΕΩΡΓΙΟΣ ΒΟΥΛΓΑΡΑΚΗΣ: 'Εχει γίνει μεγάλη συζήτηση γι' αυτό. 'Ένα πολύ μεγάλο κομμάτι της διαδικασίας προχθές αφιερώθηκε απ' όλους τους ομιλητές στο θέμα αυτό. 
Αυτό είναι κάτι πολύ ουσιαστικό, κύριε Πρόεδρε, και παρακαλώ πολύ ως Προεδρείο να επιληφθείτε του θέματος.
ΠΡΟΕΔΡΕΥΩΝ (Παναγιώτης Σγουρίδης): Αυτό που θέλω να παρατηρήσω, κύριε Βουλγαράκη, είναι ότι για το θέμα του Ινστιτούτου Τεχνικής Σεισμολογίας και Αντισεισμικών Κατασκευών δηλαδή το θέμα του ΙΤΣΑΚ έγινε λόγος μέσα στην Αίθουσα και ήταν μια τροπολογία με την οποία απ' ό,τι έχω καταλάβει εγώ συμφωνούσαν όλες οι πτέρυγες. Είναι η επέκταση όσων ψηφίσαμε στο νομοσχέδιο αυτό και στο ΙΤΣΑΚ. 
ΓΕΩΡΓΙΟΣ ΒΟΥΛΓΑΡΑΚΗΣ: Εγώ αναφέρομαι στη διαδικασία. 
ΠΡΟΕΔΡΕΥΩΝ (Παναγιώτης Σγουρίδης): Για να είναι το Προεδρείο εντάξει θα σας πω ότι επί της διαδικασίας έχετε δίκιο, γι' αυτό ακριβώς αλλάξαμε το Σύνταγμα. Η τροποποίηση του Συντάγματος προς την κατεύθυνση αυτή απέβλεπε, ώστε να μην κατεβαίνουν αιφνιδιαστικά τροπολογίες, οι οποίες αλλοιώνουν αν θέλετε τη βούληση του Σώματος. 'Όμως επειδή ακόμη δεν έχει αλλάξει ο Κανονισμός της Βουλής έχει το δικαίωμα η Κυβέρνηση και πιστεύω ότι σ' αυτά που συμφωνούμε θα πρέπει να τα συζητήσουμε. 
Η κα Ξηροτύρη έχει το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Στην επιτροπή στις 2 Μαΐου έγινε συζήτηση για το ΙΤΣΑΚ κατατέθηκε και από εμένα ένα σχέδιο τροπολογίας και όλοι οι συνάδελφοι, είχαν συμφωνήσει και είχαμε πει στον κύριο Υπουργό να το δει ώστε να κατατεθεί ως τροπολογία από τον ίδιο τον Υπουργό. Έχει γίνει συζήτηση. 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Αν είναι σχόλιο επί της διαδικασίας μπορείτε να πάρετε το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Επί της διαδικασίας θέλω να πω το εξής. Και οι τρεις τροπολογίες έχουν ήδη συζητηθεί και μάλιστα εκτενώς και στην επιτροπή και εδώ. Πρώτον η τροπολογία που προβλέπει τις εγκαταστάσεις υγραερίων. Υπήρχε, είχε ψηφιστεί στην επιτροπή, έγιναν ορισμένες τροποποιήσεις από Βουλευτές τις οποίες δεσμεύθηκα εγώ να συνεξετάσω με τον συναρμόδιο συνάδελφό μου τον κ. Λαλιώτη και να τις φέρω μετά σε νέα μορφή.
Δεύτερον, η τροπολογία για το ΙΤΣΑΚ έχει προταθεί απ' όλες σχεδόν τις πτέρυγες συζητήθηκε και επιφυλαχθήκαμε έτσι ώστε να την οργανώσουμε στην κανονική διαδικασία.
Τρίτον, το θέμα της σύνδεσης των ερευνητών με τα μεταπτυχιακά προγράμματα των ΑΕΙ είχε προταθεί αν θυμάμαι καλά απ' όλους ανεξαιρέτως τους εισηγητές από τους ίδιους τους ερευνητές και σας είχα ανακοινώσει στην επιτροπή ότι βρίσκεται σ' ένα στάδιο επεξεργασίας και θα έλθει στην Ολομέλεια. Θέλω να είμαι απόλυτα σαφής σ' αυτό, ίσως ο μοναδικός αιφνιδιασμός που υπήρχε είναι ότι γίνονται ακριβώς αυτά τα οποία συμφωνήσαμε.
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση της τροπολογίας με γενικό αριθμό 527 και ειδικό 27 των Υπουργών κυρίων. Χριστοδουλάκη, Ευθυμίου, Παπαντωνίου, που αφορά τη δυνατότητα συμμετοχής ερευνητών σε συμβουλευτικές και εξεταστικές επιτροπές που παρακολουθούν και χορηγούν τίτλους σπουδών σε μεταπτυχιακούς φοιτητές.
Θέλει κανείς να πάρει το λόγο; Κανείς. 
Ερωτάται το Σώμα: Γίνεται δεκτή η τροπολογία με γενικό αριθμό 527 και ειδικό 27;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Η τροπολογία με γενικό αριθμό 527 και ειδικό 27 έγινε δεκτή ομοφώνως.
Εισερχόμαστε στη συζήτηση της τροπολογίας με γενικό αριθμό 528 και ειδικό 28 των Υπουργών κυρίων Παπαντωνίου, Χριστοδουλάκη και Λαλιώτη, που αφορά τη ρύθμιση θεμάτων των Ινστιτούτων Τεχνικής Σεισμολογίας και Αντισεισμικών Κατασκευών. 
Θέλει κανείς επί της τροπολογίας αυτής να πάρει το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Κύριε Πρόεδρε, παρακαλώ το λόγο. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Κύριε Πρόεδρε, εγώ θα ήθελα να πω ότι είναι το πρώτο ερευνητικό ίδρυμα μετά τους μεγάλους σεισμούς στη Θεσσαλονίκη, που άρχισε να λειτουργεί από το 1978 και άρχισε σημαντικό ερευνητικό έργο σε αυτόν τον πολύ σοβαρό και επικίνδυνο τομέα της σεισμολογίας για τη χώρα μας και κυρίως για τα θέματα της τεχνολογίας των κατασκευών. Γι' αυτό είναι μεγάλη ανάγκη και να το ψηφίσουμε και να αποδεχθούμε το ρόλο τον οποίο έπαιξε και παίζει μέχρι σήμερα.
ΠΡΟΕΔΡΕΥΩΝ (Παναγιώτης Σγουρίδης): Υπάρχει κάποιος συνάδελφος που θέλει να μιλήσει επί αυτής της τροπολογίας; Δεν θέλει κανένας.
Ερωτάται το Σώμα: Γίνεται δεκτή η τροπολογία με γενικό αριθμό 528 και ειδικό 28; 
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 528 και ειδικό 28 έγινε δεκτή ομοφώνως και εντάσσεται στο νομοσχέδιο, ως ίδιον άρθρο.
Εισερχόμαστε στη συζήτηση της τροπολογίας με γενικό αριθμό 529 και ειδικό 29 των Υπουργών κυρίων Λαλιώτη, Χριστοδουλάκη και Παπαντωνίου, που έχει σχέση με τους όρους και τις προϋποθέσεις ασφαλούς κατασκευής των εγκαταστάσεων των δικτύων διανομής υγραερίου.
Ο κ. Τσαρτσιώνης έχει το λόγο.
ΝΙΚΟΛΑΟΣ ΤΣΙΑΡΤΣΙΩΝΗΣ: Κύριε Πρόεδρε, η τροπολογία έτσι όπως διατυπώνεται είναι προς τη θετική κατεύθυνση. Θα ήθελα μόνο να υπάρξει κάποια συμπλήρωση, που αφορά στις ήδη υπάρχουσες εγκαταστάσεις οι οποίες εν πολλοίς είναι παράνομες. Βέβαια από την ψήφιση της τροπολογίας και πάλι θα είναι παράνομες εκτός αν προβλέψουμε μια διαδικασία που θα τις νομιμοποιεί προσωρινά ή θα τους δίνει ένα πιστοποιητικό λειτουργίας. Θα μπορεί να είναι ένας διπλωματούχος μηχανικός, ο οποίος θα διαπιστώνει την αρτιότητα της υπάρχουσας εγκατάστασης και ότι θα μπορεί να λειτουργήσει μέχρι την οριστική διευθέτηση των διατάξεων. 
Αν ψηφιστεί έτσι παραμένουν σε εκκρεμότητα ...
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Όχι.
ΝΙΚΟΛΑΟΣ ΤΣΙΑΡΤΣΙΩΝΗΣ: Εντάξει.
Επίσης δεν βλέπω ένα χρονικό όριο προσαρμογής των ήδη υπαρχουσών παρανόμων εγκαταστάσεων με τις νέες διατάξεις, που εσείς θα θεσπίσετε να υπάρχει ένα χρονικό όριο προσαρμογής. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Λιάσκος έχει το λόγο.
ΑΝΑΣΤΑΣΙΟΣ ΛΙΑΣΚΟΣ: Κύριε Πρόεδρε, εν πολλοίς έχω καλυφθεί από τον κύριο συνάδελφο, αλλά θα ήθελα να πω ότι πραγματικά αυτή η τροπολογία, έστω έτσι όπως έρχεται την τελευταία στιγμή και με τις όποιες αδυναμίες, είναι προς τη σωστή κατεύθυνση υπό την έννοια πως εδώ και πάρα πολύ καιρό ήταν ένα πάγιο αίτημα του κλάδου των ξενοδόχων. Περίπου χίλια εφτακόσια ξενοδοχεία λειτουργούν παράνομα με εγκαταστάσεις υγραερίου και θα έλεγα ότι έχει δημιουργηθεί μία τεράστια προβληματική κατάσταση εξαιτίας αυτής της λειτουργίας, η οποία βέβαια έχει γίνει άναρχα και όπως ο καθ' ένας την έχει αντιληφθεί μέχρι σήμερα.
Από εδώ και πέρα, όμως, τίθεται ένα μείζον θέμα, τι θα γίνει με τις υπάρχουσες εγκαταστάσεις έως ότου βγει αυτή η κοινή απόφαση που περιγράφετε, κύριε Υπουργέ. Πώς θα λειτουργήσουν αυτές οι μονάδες; Μήπως θα πρέπει να προβλεφθεί η ύπαρξη μιας μελέτης ενός μηχανικού, έτσι ώστε να μπορέσουν αυτοί οι άνθρωποι να λειτουργήσουν μέχρι να υπογραφεί αυτή η απόφαση; 
Κατά τα άλλα, πραγματικά πιστεύω, κύριε Πρόεδρε, ότι θα δώσει λύση αυτή η τροπολογία. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Ένα σχόλιο που θέλω να κάνω, κύριε Πρόεδρε, είναι το εξής. Με την υπουργική απόφαση η οποία θα βγει έτσι όπως λέει ο νόμος θα ρυθμίζονται και θέματα κατασκευής και θέματα λειτουργίας. Κατά συνέπεια εφόσον πληρούνται ορισμένες τεχνικές προϋποθέσεις και για τις υφιστάμενες και υπακούνε μετά στους κανόνες, που θα έχουν βγει από τους αρμόδιους Υπουργούς, προφανώς θα αφορά και αυτές, οι οποίες υπάρχουν τώρα. Αυτό λέει ο νόμος. 
ΝΙΚΟΛΑΟΣ ΤΣΙΑΡΤΣΙΩΝΗΣ: Σε πόσο χρόνο κύριε Υπουργέ 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Γρήγορα. 
ΠΡΟΕΔΡΕΥΩΝ (Παναγιώτης Σγουρίδης): Η δέσμευση, λοιπόν, του Υπουργού είναι να γίνει σύντομα. 
Προχωρούμε στην ψήφιση της τροπολογίας.
Ερωτάται το Σώμα: Γίνεται δεκτή η τροπολογία με γενικό αριθμό 529 και ειδικό 29; 
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 529 και ειδικό 29 έγινε δεκτή ομοφώνως και θα ενταχθεί στο νομοσχέδιο ως ίδιον άρθρο.
Υπάρχει κανείς εκ των κυρίων Βουλευτών, που θέλει να αναπτύξει την εμπρόθεσμη τροπολογία του;
Ζητούν να αναπτύξουν τις τροπολογίες τους ο κ. Ανθόπουλος και ο κ. Τσιαρτσιώνης.
Ορίστε, κύριε Ανθόπουλε, έχετε το λόγο επί της τροπολογίας σας με γενικό αριθμό 478 και ειδικό 19.
ΙΩΑΝΝΗΣ ΑΝΘΟΠΟΥΛΟΣ : "Ενός σκανδάλου", κύριε Πρόεδρε, "μύρια έπονται", θα μπορούσε να πει κανείς παραφράζοντας τη γνωστή φράση για το "ενός κακού μύρια έπονται".
Το καζίνο στο Πόρτο Καρράς λειτουργούσε ομαλά από το 1995 μέχρι τον Οκτώβρη του 2000. Ποιος το σταμάτησε; Μήπως η νόμιμη κάτοχος της άδειας λειτουργίας που την είχε επί μία δεκαετία και έληγε το 2006; Όχι. Φταίει ένα δήθεν "κβάζαρ" του χρηματιστηρίου που αποδείχτηκε μία ακόμη διάσημη φούσκα, κύριε Πρόεδρε, που με φουσκωμένο τίμημα εξαγόρασε όλες εκείνες τις εγκαταστάσεις και με αντισυνταγματική εφαρμογή ενός νόμου απέβαλε βίαια από το μίσθιο το ξενοδοχείο την επιχείρηση που λειτουργούσε και οδήγησε την περιοχή σε νέκρωση και σε ομηρία πεντακόσιους εργαζόμενους από τη Χαλκιδική κυρίως και από τη Θεσσαλονίκη και από τις Σέρρες επικουρικώς. Εκατό Σερραίοι εργαζόμενοι δούλευαν στο καζίνο του Πόρτο Καρράς.
Ποια είναι η διάσημη φούσκα που ανέφερα; Είναι γνωστή. Καταθέτω και τα δημοσιεύματα από τον Τύπο. Είναι η Ολυμπιακή Τεχνική και ο υπόδικος πρόεδρός της για κακουργηματική απάτη κ. Στέγγος.
Τώρα το ερώτημα είναι κατά πόσο μπορεί η πολιτεία να ανακαλέσει την άδεια, την οποία έχει η ήδη λειτουργούσα επιχείρηση και να δώσει νέα άδεια στο νέο διεκδικητή. Δεν μπορεί να γίνει ούτε το ένα ούτε το άλλο και το αναφέρω λεπτομερώς μέσα στην τροπολογία μου. 
Ο λόγος είναι ότι μόνο με αποζημίωση και με καταρράκωση της αξιοπιστίας της χώρας θα γίνει μία ανάκληση, άνευ λόγου, της άδειας λειτουργίας, πράγμα που δεν έγινε ποτέ, χωρίς υπαιτιότητα δηλαδή του κατέχοντος, αλλά και δεν μπορεί να δοθεί νέα ακόμα και αν φθάναμε σ' αυτό το σημείο, διότι σύμφωνα με τη βασική νομοθεσία χορήγησης αδειών καζίνων δεν εξετάζεται μόνο η οικονομική ευρωστία μιας επιχείρησης, εξετάζεται το ήθος, η εντιμότητα των προσώπων που διεκδικούν και κατέχουν μία τέτοια άδεια και η χρηματοδότηση της επιχείρησης από αδιάβλητη πηγή.
Κανένας νομίζω εξ ημών δεν θα μπορούσε να ισχυριστεί ότι είναι ηθικός και έντιμος κάποιος που βρίσκεται σε υποδικία για κακουργηματική απάτη.
Άρα, λοιπόν, έχουμε ένα αδιέξοδο το οποίο θα πρέπει η πολιτεία να αντιμετωπίσει με την αποδοχή της τροπολογίας, διότι δεν μας ενδιαφέρει ποια εταιρεία θα έχει τη διαχείριση και τη λειτουργία του καζίνου σε τελική ανάλυση. Αυτό που ενδιαφέρει τον τόπο και τους εργαζόμενους είναι να λειτουργήσει το καζίνο και γι' αυτό ακριβώς πρέπει ο Υπουργός να έχει τη δυνητική ευχέρεια, προς τούτο, αν δεν βρεθεί λύση, διότι δεν θα υπάρχουν και άλλες νομοθετικές ευκαιρίες μέχρι το καλοκαίρι. Αρχίζει η τουριστική σεζόν και θα μείνουν άνεργοι οι πεντακόσιοι πρώην εργαζόμενοι σε εκείνο το καζίνο. 
Εξάλλου θα ήθελα να διευκολύνω τον Υπουργό για να καταλάβει το επιχείρημά μου, λέγοντας ότι υπάρχει αυτή η νομιμοποίηση της Κυβέρνησης να τροποποιήσει τον αρχικό νόμο, διότι ο αρχικός νόμος που χορήγησε τις δώδεκα άδειες λειτουργίας ιδιωτικών καζίνων σε όλη τη χώρα προέβλεπε αλλού ζώνες, αλλού περιοχές, αλλού συγκεκριμένα ξενοδοχεία.
Αλλά προέβλεπε και δυνατότητα μεταφοράς, όπως για παράδειγμα το Μον Παρνές. Άρα σήμερα η αποδοχή της τροπολογίας και η παροχή εξουσιοδότησης νομοθετικής στον Υπουργό με απόφασή του να κρίνει εάν θα πρέπει να κάνει τη μεταφορά μέσα στην ίδια ζώνη, αλλά σε άλλο ξενοδοχείο πρέπει να δοθεί για να δοθεί διέξοδος από το αδιέξοδο στο οποίο έχει περιέλθει σήμερα η υπόθεση του καζίνου. Ευχαριστώ, κύριε Πρόεδρε.
(Στο σημείο αυτό ο Βουλευτής κ. Ανθόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Ανθόπουλε.
Ο κ. Φλωρίνης έχει το λόγο επί της τροπολογίας αυτής.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κύριε Πρόεδρε. 
Καζίνο, Πόρτο Καρράς. Είναι μία υπόθεση, σύμβολο ανευθυνότητας και υποκρισίας και ανοχής της εν πολλαίς αμαρτίαις περιπεσούσης διαπλοκής. Είναι μία υπόθεση σκοτεινή, η οποία μυρίζει. Γέμισαν εκατομμύρια οι τσέπες ολίγων σε βάρος των εργαζομένων του Νέου Μαρμαρά, της Χαλκιδικής και της εθνικής μας οικονομίας και σε όφελος ορισμένων επιτήδειων επιχειρηματιών, αλλά και ορισμένων μυημένων στην υπόθεση, οι οποίοι τους καλύπτουν . Πεντακόσιοι άνεργοι και η Κυβέρνηση αδρανεί. Το Υπουργείο Ανάπτυξης δεν τολμάει να δώσει λύση. 'Οπως είπε και ο εισηγητής της Πλειοψηφίας και εμείς δεν ενδιαφερόμαστε ποιος θα λειτουργήσει το καζίνο. Εμείς θέλουμε να λειτουργήσει το καζίνο και να βρουν χρήματα οι εργαζόμενοι. Όμως, δεν μπορούμε να δεχθούμε και την τροπολογία όπως έχει, κύριε Πρόεδρε, γιατί στα χέρια μας έχουμε και μία απόφαση με ημερομηνία 18 Απριλίου του Νομάρχη Θεσσαλονίκης, την οποία υπογράφει κάποιος Αντώνιος Λιόλιος διευθυντής και ο οποίος ανακαλεί την απόφαση παροχής άδειας σύστασης ανωνύμου εταιρείας. 
Επομένως το καζίνο Πόρτο Καρράς λειτουργεί κάτω από μία εταιρεία φάντασμα. 'Αρα, λοιπόν, εξ αυτού και μόνο του γεγονότος δεν μπορεί να γίνει η τροπολογία αυτή δεκτή κατά τη γνώμη τη δική μας. Δεν μπορούμε όμως να δεχθούμε και το νέο επιχειρηματία, ο οποίος φαίνεται ότι είναι λουλούδι και αυτός διότι εκεί παίζονται τα παιχνίδια. Σε εννιά μήνες αγοράστηκε η επιχείρηση από έντεκα δις. (11.000.000.000) που επωλήθη αρχικώς για τριάντα τρία δισεκατομμύρια (33.000.000.000). Δηλαδή, μέσα σε εννιά μήνες κέρδισαν, κύριε Πρόεδρε, είκοσι δύο δισεκατομμύρια (22.000.000.000) δραχμές. Πόσα θα κερδίσετε εσείς σε μία ζωή ολόκληρη που εργάζεστε; Σας ερωτώ. 
Δεν μπορούμε να δεχθούμε, κύριε Πρόεδρε, και εμείς αυτήν την τροπολογία. Εγώ δηλώνω ότι πρέπει οπωσδήποτε το Υπουργείο Ανάπτυξης να αναλάβει τις ευθύνες του, να δώσει εντολή -δεν ξέρω τι τρόπο θα βρει, μία τροπολογία- στην επόμενη συνεδρίαση να βρεθεί τρόπος να λειτουργήσει το καζίνο και οι πεντακόσιοι εργαζόμενοι να βρούνε δουλειά. Δεν παίζουμε κανένα παιχνίδι κανενός επιχειρηματία. Σας ευχαριστώ. 
Καταθέτω στα Πρακτικά την απόφαση.
(Στο σημείο αυτό ο Βουλευτής κ. Αθηναίος Φλωρίνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) .
ΠΡΟΕΔΡΕΥΩΝ (Παναγιώτης Σγουρίδης): Η κα Ξηροτύρη έχει το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Βέβαια, με αυτήν την τροπολογία δεν μπορούν να λυθούν τα μεγάλα προβλήματα, τα οποία δημιουργήθηκαν πράγματι με την εκχώρηση αυτής της φανταστικής περιοχής της οποίας το κόστος των εγκαταστάσεων και της περιοχής είχε αποτιμηθεί στα διακόσια τριάντα δισεκατομμύρια (230.000.000.000) και πωλήθηκε από την Εθνική Τράπεζα έναντι τριάντα πέντε (35.000.000.000) δισεκατομμυρίων στον επιχειρηματία, που ανέφερε πριν ο κ. Ανθόπουλος. 
Από την άλλη πλευρά θυμάμαι πάρα πολύ καλά επί δικτατορίας, όταν είχε πωληθεί όλη αυτή η έκταση στον Καρρά, τότε οι κάτοικοι, εκείνη την εποχή είχαν αντιδράσει για το λιμανάκι που είχε παραχωρηθεί.
Αυτήν τη στιγμή λυπάμαι πάρα πολύ που και τα διάφορα άλλα λιμανάκια, η Εθνική Τράπεζα τα παραχώρησε σε ένα ιδιώτη έναντι του 1/7, ίσως και λιγότερο του κόστους. Πραγματικά τα προβλήματα είναι πάρα πολλά και το σοβαρότερο πρόβλημα είναι ότι όλη αυτή η περιοχή σε λίγο φοβάμαι, κύριοι συνάδελφοι, ότι θα έρθει εδώ ειδικό διάταγμα, ειδικοί όροι δόμησης. Διότι απ' ό,τι ξέρω, στα σχέδια του επιχειρηματία αυτού είναι να τη χρησιμοποιήσει για Real estate δηλαδή, για να οικοδομήσει εκεί διάφορους οικισμούς κ.ο.κ.
Κάνω απλώς αυτήν την τοποθέτηση για να πω ότι και αυτή η τροπολογία ενδεχομένως θα μπορούσε να περάσει, γιατί λύνει προβλήματα εργαζομένων. Είναι, όμως, τόσα πολλά τα προβλήματα, τα οποία έχουν προέλθει απ' όλη αυτήν την αγοραπωλησία, που νομίζω ότι όλοι μας πρέπει να αναλάβουμε τις ευθύνες γι' αυτό. 
ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει άλλος ομιλητής επί της τροπολογίας αυτής. Έχετε να πείτε κάτι, κύριε Υπουργέ; 
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Προφανώς δεν θα απαντήσω στις υστερικές κραυγές περί διαπλοκής, διότι ποιοι εκπορεύονται από τους διαπλεκόμενους είναι και αυτό προφανές. 
Θα ήθελα να συμμεριστώ την αγωνία που έχουν εκφράσει οι συνάδελφοι που έθεσαν το θέμα και που έχει σχέση αυτή η αγωνία κυρίως με την εργασία αυτών που ήδη απασχολούνται εκεί. Εμείς, όμως, ως συγκροτημένη πολιτεία δεν μπορούμε να αγόμεθα και να φερόμεθα από τις φήμες που εξέφρασε εδώ η κα Ξηροτύρη ή απ' αυτά που αναγράφονται στις εφημερίδες έστω κι αν είναι αναληθή. Υπάρχει η δικαστική οδός, υπάρχουν όλες οι νόμιμες διαδικασίες, με τις οποίες θα κριθούν πρόσωπα και επιχειρήσεις. 
Δεν υπάρχει καλή κατάσταση στο προαναφερόμενο καζίνο, όμως, η Κυβέρνηση παρακολουθεί από πάρα πολύ κοντά και με μεγάλο ενδιαφέρον την εξέλιξη και όταν και αν χρειαστεί θα παρέμβει. Το θέμα, όμως, δεν είναι επί του παρόντος, δεν απασχολεί αυτό το νομοσχέδιο και γι' αυτό ακριβώς η τροπολογία δεν γίνεται αποδεκτή. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. Δεσμεύεστε να το δείτε σε ένα μελλοντικό νομοσχέδιο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Το παρακολουθούμε ούτως ή άλλως.
ΠΡΟΕΔΡΕΥΩΝ (Παναγιώτης Σγουρίδης): Είναι θετικό το γεγονός ότι παρακολουθείτε το θέμα. 
Κύριε Τσιαρτσιώνη, δεν θα αναπτύξετε καμία τροπολογία σας; 
ΝΙΚΟΛΑΟΣ ΤΣΙΑΡΤΣΙΩΝΗΣ: Όχι, κύριε Πρόεδρε. Δεν πρόκειται να γίνουν δεκτές. 
ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς άλλος συνάδελφος που θα ήθελε να μιλήσει; 
ΙΩΑΝΝΗΣ ΑΝΘΟΠΟΥΛΟΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ανθόπουλε, έχετε δικαίωμα να δευτερολογήσετε. 
ΙΩΑΝΝΗΣ ΑΝΘΟΠΟΥΛΟΣ: Κύριε Πρόεδρε, δεν θα ήθελα πραγματικά να αδικήσω τη μέριμνα του Υπουργείου Ανάπτυξης, όσον αφορά στην πορεία του θέματος. 
Απλούστατα ήθελα να επισημάνω ότι η διαδικασία για τη συμβιβαστική επίλυση του θέματος με απευθείας διαπραγματεύσεις μεταξύ των αντιμαχομένων, των αντιδίκων εταιρειών πλέον δεν έχουν νόημα μετά τα τελευταία γεγονότα που είδαν το φως της δημοσιότητας. Θα υπήρχε νόημα, για παράδειγμα αν μπορούσαν να συνεννοηθούν οι δύο εταιρείες και κάποια από τις δύο να παραμείνει τελικά με συμφωνία εκεί μέσα. 
Τώρα όμως, όπως σας εξήγησα, υπάρχει ένα λογικό, νομικό και ηθικό αδιέξοδο. Γι' αυτό ακριβώς θα πρέπει να υπάρχει και η νομοθετική δυνατότητα στο οπλοστάσιο του Υπουργείου Ανάπτυξης να δώσει λύση στο πρόβλημα. Δεν μας ενδιαφέρει τελικά ποιος θα είναι αυτός που θα πάρει τη λειτουργία του καζίνο. Μας ενδιαφέρει η εξασφαλισθεί του καζίνο στην ίδια ζώνη, στην ίδια περιοχή, αν δεν μπορεί να λειτουργήσει μέσα στο ίδιο ξενοδοχείο. 
Εφιστώ, λοιπόν, την προσοχή της Κυβέρνησης πάνω σ΄ αυτό το θέμα γιατί οι εργαζόμενοι θα ζητήσουν από την Κυβέρνηση να λογοδοτήσει. Τι έκανε για να λύσει ένα πρόβλημα που έφθασε σ' αυτό το αδιέξοδο; 
ΠΡΟΕΔΡΕΥΩΝ (Παναγιώτης Σγουρίδης): Έχετε να προσθέσετε κάτι, κύριε Υπουργέ;
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Ευχαριστώ, κύριε Πρόεδρε. 
Έχω ήδη απαντήσει επί της τροπολογίας και επί της ουσίας. Επαναλαμβάνω ότι παρακολουθούμε το θέμα. Δεν είναι επί του παρόντος να βρούμε νομοθετική λύση στο πρόβλημα. 
ΠΡΟΕΔΡΕΥΩΝ (Παναγιώτης Σγουρίδης): Κύριε Καλαφάτη, επειδή ακριβώς θα μπούμε στην τροπολογία, την οποίαν θα αναπτύξει ο Υφυπουργός Οικονομικών κ. Δρυς, έχετε να κάνετε κάποια δήλωση σε κάποια εκπρόθεσμη τροπολογία για να κλείσετε το δικό σας κεφάλαιο ως προς το θέμα του νομοσχεδίου; 
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Ναι, κύριε Πρόεδρε.
Αφορά στην τροπολογία που έχει καταθέσει εκπρόθεσμα ο συνάδελφος ο κ. Στρατάκης. Με το νομοσχέδιο που ψηφίσαμε δίνουμε τη δυνατότητα...
ΠΡΟΕΔΡΕΥΩΝ (Παναγιώτης Σγουρίδης): Μιλάτε για την εκπρόθεσμη τροπολογία με γενικό αριθμό 520 και ειδικό 26. 
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Αυτή που αφορά στη δυνατότητα δημιουργίας παραρτημάτων από το Μουσείο Έρευνας και Τεχνολογίας. 
Αυτό έχει δηλώσει ο κύριος Υπουργός ότι θα γίνει. Δεν χρειάζεται να βάλουμε αυτήν την τροπολογία στο νομοσχέδιο. Έχει κάνει διευκρινιστικές δηλώσεις, έχει τη δυνατότητα να το κάνει.
Δεχόμαστε δηλαδή όλο το νόημα και την ουσία της παρέμβασής σας, μόνο που δεν χρειάζεται να μπει στο νομοσχέδιο ως τροπολογία. Ο Υπουργός το έχει δηλώσει ότι θα το κάνει αυτό. 
ΕΜΜΑΝΟΥΗΛ ΣΤΡΑΤΑΚΗΣ : Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Κύριε Στρατάκη, δεν έχετε δικαίωμα να πάρετε το λόγο. Νομίζω ότι σας ικανοποιεί η δήλωση αυτή.
Κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ψηφοφορίας επί των εκκρεμών αιτήσεων διώξεως Βουλευτών.
Ψήφισαν συνολικά 249 Βουλευτές
Για τον κ. Κοσσυβάκη ψήφισαν: Υπέρ της άρσης ασυλίας 19, κατά της άρσης ασυλίας 222, παρών ψήφισαν 3 και ευρέθησαν και 5 λευκά.
Για τον κ. Πάγκαλο ψήφισαν: Υπέρ της άρσης ασυλίας 23, κατά της άρσης ασυλίας 216, παρών ψήφισαν 5 και ευρέθησαν και 5 λευκά.
Για τον κ. Σταύρο Παπαδόπουλο ψήφισαν: Υπέρ της άρσης ασυλίας 20, κατά της άρσης ασυλίας 219, παρών ψήφισαν 5 και ευρέθησαν και 5 λευκά.
Για τον κ. Ρέππα ψήφισαν: Υπέρ της άρσης ασυλίας 19, κατά της άρσης ασυλίας 223, παρών ψήφισαν 2 και ευρέθησαν και 5 λευκά.
Για τον κ. Φλωρίδη ψήφισαν: Υπέρ της άρσης ασυλίας 17, κατά της άρσης ασυλίας 223, παρών ψήφισαν 4 και ευρέθησαν και 5 λευκά.
Συνεπώς, όλες οι άρσεις ασυλίας απερρίφθησαν.
Επανερχόμαστε στη συζήτηση των τροπολογιών του νομοσχεδίου, που συζητάμε.
Θα συζητηθεί η τροπολογία με γενικό αριθμό 515 και ειδικό αριθμό 24, των Υπουργών κυρίων Παπαντωνίου, Χριστοδουλάκη και Σταθόπουλου, με θέματα ιδιωτικοποιήσεων.
Κύριε Υπουργέ, έχετε να πείτε κάτι επί της τροπολογίας αυτής;
ΓΕΩΡΓΙΟΣ ΔΡΥΣ (Υφυπουργός Οικονομικών): Ναι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, η τροπολογία αυτή έχει σκοπό να επιταχύνει τις διαδικασίες των ιδιωτικοποιήσεων και των αποκρατικοποιήσεων και μάλιστα εν όψει των νέων δεδομένων, που υπάρχουν στο χρηματιστήριο. Γι' αυτό το λόγο νομίζω ότι όλες οι πτέρυγες της Βουλής πρέπει να επιδείξουν την κατάλληλη υπευθυνότητα, έτσι ώστε να προχωρήσουν οι διαδικασίες αυτές.
Η Κυβέρνηση δεν μπορεί να απολογείται για τη μη επιτάχυνση των διαδικασιών, ή ακόμη και να εγκαλείται από τη Νέα Δημοκρατία για βάλτωμα των αποκρατικοποιήσεων και ταυτόχρονα να εμποδίζεται το έργο της Κυβέρνησης στον τομέα των αποκρατικοποιήσεων-ιδιωτικοποιήσεων, κάνοντας κατάχρηση η Αντιπολίτευση Κοινοβουλευτικών διαδικασιών. 
Θα σας κάνω μία σύντομη, αλλά πολύ αναλυτική παρουσίαση της τροπολογίας, έτσι ώστε να κατανοήσετε το περιεχόμενό της. 
Στην πρώτη παράγραφο της τροπολογίας αυτής παρέχεται η δυνατότητα να συνομολογούνται ρήτρες διεθνούς δικαιοδοσίας ή διαιτησίας, οι οποίες αποτελούν σήμερα πάγια διεθνή τακτική στις συμβάσεις μεταξύ δημοσίου και συμβούλων του δημοσίου, που μεσολαβούν στις διαδικασίες ιδιωτικοποίησης. Η διάταξη δεν αφορά ούτως ή άλλως τις κύριες συμβάσεις μεταβίβασης αποκρατικοποιημένων επιχειρήσεων. Σας λέω για παράδειγμα -αν θέλετε δείτε το πεδίο εφαρμογής της παραγράφου 1- ότι ο ΟΤΕ και η Εθνική Τράπεζα είναι εισηγμένες εταιρίες στα χρηματιστήρια της Νέας Υόρκης και του Λονδίνου. Εάν υπάρξει μία διαφορά, προφανώς οι αντίδικοι ζητούν να έχουν τη δυνατότητα να προσφύγουν είτε σε διαδικασία διαιτησίας είτε στο αντίστοιχο Διεθνές Δικαστήριο. Κάτι τέτοιο δεν μπορεί να συμβεί σήμερα με την υπάρχουσα διάταξη. Γι' αυτόν το λόγο προσαρμοζόμεθα στο ισχύον σήμερα Διεθνές Δίκαιο και διεθνή πρακτικά. 
Η παράγραφος 2 έχει δύο υποπεριπτώσεις. Με την περίπτωση η΄ θεσμοθετείται ένας σύγχρονος και ευρέως εφαρμοζόμενος τρόπος αποκρατικοποίησης εισηγμένων -το τονίζω- στο Χρηματιστήριο Αξιών Αθηνών επιχειρήσεων με τη χρήση ομολόγων. Είναι κινητές αξίες ανταλλάξιμες με μετοχές ή ακίνητα. Τα ανταλλάξιμα ομόλογα θα εκδίδονται είτε από το δημόσιο είτε από άλλον πωλητή είτε κυρίως από νομικό πρόσωπο ειδικού σκοπού, στο οποίο να έχουν προηγουμένως πωληθεί οι μετοχές της αποκρατικοποιούμενης επιχείρησης.
α ομόλογα αυτά δύνανται να ανταλλάσσονται μέχρι τη λήξη τους με μετοχές της αποκρατικοποιούμενης επιχείρησης. Αν τα ομόλογα δεν ανταλλαγούν με μετοχές, αυτές επαναγοράζονται από το δημόσιο στην τιμή πώλησης, ενώ το δημόσιο βαρύνεται με την καταβολή τόκων του ομολογιακού δανείου μειωμένων με τα μέχρι τον κρίσιμο χρόνο καταβληθέντα μερίσματα. Επιπλέον συμφωνίες και δικαιώματα εκατέρωθεν, λόγου χάρη δικαιώματα του δημοσίου επαναγοράς των μετοχών σε συμφωνημένο χρόνο, δικαιώματα ψήφου κλπ., συνομολογούνται κατά περίπτωση μεταξύ πωλητή και εκδότη. Η λειτουργία και η απόδοση αυτού του τρόπου ιδιωτικοποίησης εξαρτάται από τις χρηματιστηριακές συγκυρίες. Οι ανταλλάξιμες ομολογίες είναι ήδη γνωστές στο χρηματιστηριακό δίκαιο και αναφέρονται στον ν. 2731/99 άρθρο 32".
Για την περίπτωση θ! Θεσμοθετείται ένα σύγχρονο και ευρέως εφαρμοζόμενο χρηματοοικονομικό εργαλείο, το λεγόμενο ware housing -έχει επικρατήσει η αγγλική ορολογία- με το οποίο προετοιμάζεται η ιδιωτικοποίηση μιας επιχείρησης. Οι μετοχές της τελευταίας πωλούνται σε τράπεζες με δυνατότητα περαιτέρω πώλησής τους στους τελικούς επενδυτές.
Κύριοι συνάδελφοι, εάν η περαιτέρω πώληση δεν επιτευχθεί, τότε οι μετοχές επαναγοράζονται από το ελληνικό δημόσιο ή από άλλον επενδυτή, ο οποίος βεβαίως επιβαρύνεται με την καταβολή των σχετικών τόκων. Αυτές τις διευκρινίσεις είχα να δώσω ως Υφυπουργός Οικονομικών στη συγκεκριμένη τροπολογία. 
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" "Θράκη 2000 -80 χρόνια από την ενσωμάτωση στην Ελλάδα", σαράντα δύο μαθητές και έξι συνοδοί δάσκαλοι από το 23ο Δημοτικό Σχολείο Βόλου, δεκαεπτά μαθητές και δύο συνοδοί δάσκαλοι από το 13ο Δημοτικό Σχολείο Βόλου και σαράντα τέσσερις μαθητές και επτά συνοδοί δάσκαλοι από το 2ο Δημοτικό Σχολείο Βόλου. 
Η Βουλή τους καλωσορίζει.
(Χειροκροτήματα απ' όλες τις πτέρυγες)
Ο κ. Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Υπουργέ, η τροπολογία αυτή είναι κατετεθειμένη από καιρό κι εγώ απορώ γιατί τη φέρατε, αφού, όπως είπατε, το πρώτο σκέλος είναι θεσμοθετημένο. Δεν μιλάω για τα διαδικαστικά θέματα, μιλάω σαφώς για το θέμα των καινούριων μορφών αποκρατικοποίησης, όπως τις αποκαλείτε. 
Γιατί φέρνετε αυτήν την τροπολογία σήμερα; Ο λόγος ο οποίος φαίνεται, είναι ότι έχετε καθυστέρηση στις αποκρατικοποιήσεις στην Ελλάδα και το 2000 αλλά κυρίως το 2001. Αν ενθυμούμαι καλά, έχετε γράψει έσοδα εξ αποκρατικοποιήσεων στον προϋπολογισμό επτακόσια δισεκατομμύρια. Επειδή μπαίνουμε σε λίγες μέρες στον έκτο μήνα και επειδή οι αποκρατικοποιήσεις είναι σε μηδενική βάση, αποφασίσατε να αλλάξετε τη μορφή των αποκρατικοποιήσεων, όπως λέτε. Είναι, όμως, αυτά που εισηγείσθε σήμερα με την παρούσα τροπολογία αποκρατικοποίηση; 
Αποκρατικοποίηση σημαίνει ότι ένα κομμάτι ολόκληρο καθ΄ ημάς φεύγει στον ιδιωτικό τομέα, ώστε να απελευθερωθούν οι παραγωγικές δυνάμεις, να υπάρξει η δυνατότητα εισδοχής καινούριων χρημάτων, να γίνουν επενδύσεις και κατ' επέκταση όλα τα θετικά της ανάπτυξης και της απασχόλησης. Αυτό που μας φέρνετε σήμερα τι είναι; Αυτό είναι σαφώς δανεισμός και πολύ σωστά λέτε και στα δύο κομμάτια της τροπολογίας ότι κατά το τέλος καταβάλλονται και τόκοι. Το πρώτο σκέλος είναι 100% δανεισμός, γιατί βγάζετε ομόλογα, τα οποία πουλάτε και λέτε κάποια στιγμή ότι, εάν ο αγοραστής θέλει να τα αλλάξει με τις μετοχές, έχει καλώς. Είναι αυτό αποκρατικοποίηση ή είναι αποκρατικοποίηση θετική; 
Το δεύτερο σκέλος. Παίρνετε μετοχές γιατί είναι καθαρώς μετοχοποίηση εταιρειών εισηγμένων στο χρηματιστήριο, τις πουλάτε στις τράπεζες -ουσιαστικά πάλι δανεισμό κάνετε- καταθέτετε και πάλι τόκους, εάν δεν υπάρξουν αγοραστές μετοχών και δεν κάνετε τίποτα από πλευράς αποκρατικοποιήσεων. Τουλάχιστον εγώ δεν βλέπω καμία δυνατότητα αποκρατικοποιήσεων ή μη μόνο είναι προείσπραξη ή μάλλον είσπραξη έναντι πιθανώς μελλοντικών πωλήσεων μετοχών.
Είναι σαφώς ικανοποίηση ταμειακών αναγκών και πιθανόν όχι μόνο ελλειμμάτων αλλά και μείωση κάποιου δημόσιου χρέους. Και έχετε αναλάβει έναντι του ελληνικού λαού και έναντι του Κοινοβουλίου κατ' αρχήν, ότι θα μειώσετε κατά 5% το δημόσιο χρέος, από 103,9% που ήταν το 2000 θα το πάτε 98,9%. Δηλαδή θα απαιτηθούν περίπου περισσότερο από δύο τρισεκατομμύρια για να μειώσετε το δημόσιο χρέος. Τέτοιο πράγμα, όμως, νομίζω ότι δεν θα το επιτύχετε. 
Η κακή πορεία του χρηματιστηρίου, στην οποία δυστυχώς βρίσκεται σήμερα το χρηματιστήριο και η οποία οφείλεται 100% στη δική σας υπαιτιότητα, έφερε τους επενδυτές του εσωτερικού να χάσουν την εμπιστοσύνη, τους επενδυτές του εξωτερικού να μην έρχονται και αποτέλεσμα όλων αυτών είναι αυτά τα τερτίπια, κύριε Υπουργέ, τα οποία μας φέρνετε με αυτήν την τροπολογία. 
Θεωρούμε απαράδεκτη την τροπολογία. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Στριφτάρης έχει το λόγο.
ΣΠΥΡΙΔΩΝ ΣΤΡΙΦΤΑΡΗΣ: Είναι θετικό νομίζω ότι ο κύριος Υφυπουργός μίλησε για αποκρατικοποίηση και ιδιωτικοποίηση και όχι πλέον για μετοχοποίηση, όπως συνηθίζει το ΠΑΣΟΚ, για να μπερδεύει τους εργαζόμενους. Είναι μια αλήθεια. Βεβαίως η Νέα Δημοκρατία έχει τη δική της αντίληψη, τη δική της φιλοσοφία και θέλει πιο γρήγορες ιδιωτικοποιήσεις και αποκρατικοποιήσεις.
Εγώ θα έβαζα ένα ερώτημα στον κύριο Υφυπουργό. Πουλάμε, πουλάμε, πιο γρήγορα να πουλήσουμε. Στο τέλος τι θα πουλήσουμε, κύριε Υφυπουργέ;
Και φυσικά είναι δανεισμός από τη στιγμή που δεν θα πουληθούν οι όποιοι τίτλοι και θα αναγκαστεί το δημόσιο να τους πάρει πίσω και να πληρώσει και τόκους. Πάνε να εισπράξουν ορισμένα χρήματα για να φανούν αρεστοί στο πρόγραμμα σταθεροποίησης που έχουν καταθέσει στην Ευρωπαϊκή Ένωση και το οποίο προβλέπει μείωση των συνολικών δαπανών του κράτους, δηλαδή του συνολικού χρέους του κράτους. Και αυτό για να μπορέσει να επιτευχθεί η μείωση στο δημόσιο χρέος. Όμως αυτό θα το βρούμε πάλι μπροστά μας στον επόμενο προϋπολογισμό. 
Γι΄ αυτό όχι μόνο θα καταψηφίσουμε την τροπολογία, αλλά θα καλέσουμε και τον ελληνικό λαό και ειδικά την εργατική τάξη να εντείνει την αντίστασή της σ' αυτήν την πολιτική, που μόνο το μεγάλο κεφάλαιο εξυπηρετεί και στέλνει πραγματικά και στην ανεργία αλλά και στην υποανάπτυξη ολόκληρα τμήματα του ελληνικού λαού.
ΠΡΟΕΔΡΕΥΩΝ (Παναγιώτης Σγουρίδης): Η κα Ξηροτύρη έχει το λόγο.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Πραγματικά είναι απαράδεκτη αυτή η τροπολογία. Όχι μόνο επιταχύνει τις ιδιωτικοποιήσεις αλλά κινδυνεύει στο τέλος και το ίδιο το κράτος αν αυτές οι πωλήσεις των μετοχών δεν προχωρήσουν καλά. Και το Λογιστήριο του Κράτους αναφέρει στην εισήγησή του ότι είναι ακαθόριστη δαπάνη του κρατικού προϋπολογισμού. Δηλαδή αν δεν συμβούν αυτά τα οποία προβλέπονται για τα οποία εμείς δεν ξέρουμε, δεν έχουμε στοιχεία ότι θα είναι προς θετική κατεύθυνση, τι θα έχει να πληρώνει το δημόσιο; 
Αυτήν τη στιγμή δίνετε ένα μπόνους εκατοντάδων δισεκατομμυρίων στις εγχώριες και ξένες τράπεζες, δίνετε ένα ευκαιριακό σωσίβιο στην Κυβέρνησή σας και δεν αναλογίζεστε τι θα γίνει. Εκποιείτε το 15% του Ο.Τ.Ε., το 15% της Δ.Ε.Η. με τη διαδικασία αυτή των προμετόχων, και στη συνέχεια αγνοείτε το τι θα γίνει και το τι κόστος θα προκύψει για σας. Εκποιείτε δηλαδή τα πάντα για το δημόσιο τομέα, χρεώνεστε γι' αυτά και τελικά τους τόκους που θα έρθετε να πληρώσετε ή άλλες υποχρεώσεις, ενδεχομένως να νομίζετε ότι εσείς δεν θα είστε κυβέρνηση, θα είναι κάποιοι άλλοι. Αλλά ο ελληνικός λαός και οι εργαζόμενοι κυρίως θα την έχουν πληρώσει. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα χρειαστώ λίγο παραπάνω χρόνο από τα πέντε λεπτά.
ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, οι εισηγητές χρειάστηκαν λιγότερο χρόνο. Εσείς θα χρειαστείτε περισσότερο; Εν πάση περιπτώσει, θα έχετε κάποια ανοχή χρόνου.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, είναι μια τροπολογία η οποία αναιρεί ολόκληρη τη νομοθεσία που αφορά τις ιδιωτικοποιήσεις και δεν είναι δυνατόν να συζητείται μ' αυτήν τη διαδικασία. Δεν νομίζω ότι τα δύο λεπτά αρκούν. Ούτως ή άλλως όμως απαράδεκτη είναι η τροπολογία στην ουσία της.
Πρώτα πρώτα θέλω να επισημάνω ένα σημείο το οποίο αφορά ένα διαδικαστικό ζήτημα, σχετικά με την δικαιοδοσία των διοικητικών δικαστηρίων, διάταξη την οποία καταργείτε λέγοντας, ότι είναι αμφίβολης συνταγματικότητας. Φαίνεται ότι αυτή η τροπολογία πρέπει να έχει καταρτιστεί πριν από την αναθεώρηση του Συντάγματος. Γιατί, όπως ξέρετε, μετά την αναθεώρηση εναπόκειται, κατ' αρχήν, στην διακριτική ευχέρεια του νομοθέτη να προσδιορίσει ποια είναι η δικαιοδοσία των πολιτικών και των διοικητικών δικαστηρίων. Χωρίς να μπορεί να καθορίσει απόλυτες γραμμές εν τούτοις επιτρέπεται η μετάθεση από τη μια πλευρά στην άλλη. 
Επομένως, αυτό θα μπορούσε να λειτουργήσει ούτως ή άλλως ως ad hoc νομοθετική ρύθμιση ρητή, που δεν θα ερχόταν σε αντίθεση με τις συνταγματικές διατάξεις. Θα πρέπει να το δείτε, λοιπόν, και καλό θα είναι όταν νομοθετεί η Κυβέρνηση να εξετάζει ποιες συνταγματικές αλλαγές έχουν επέλθει.
'Οσον αφορά στην ουσία της τροπολογίας πρέπει να πω ότι το περιεχόμενό της θα μπορούσε να θεωρηθεί, ανεξάρτητα από τις επιμέρους οικονομικές παραμέτρους που αναπτύχθηκαν προηγουμένως από τον κ. Κωστόπουλο, ως μια ομολογία της Κυβέρνησης περί πλήρους αδυναμίας διενέργειας ιδιωτικοποιήσεων με βάση το υφιστάμενο νομοθετικό πλαίσιο. Δηλαδή, η τροπολογία αυτή μπορεί να επιγράφεται, σ' επίπεδο ιδιωτικοποιήσεων, "δυστυχώς επτωχεύσαμεν". Δεν μπορείτε να κάνετε ιδιωτικοποιήσεις, δεν έχετε τον τρόπο και τα μέσα και γι' αυτό επιχειρείτε να εισαγάγετε μια διαδικασία πρωτόγνωρη όχι μόνο για τα ελληνικά δεδομένα, αλλά και σε διεθνές επίπεδο. Είναι ιδιωτικοποίηση μέσω ομολογιακού δανείου. Μόνο η κυβέρνηση Σημίτη θα μπορούσε να το σκεφθεί αυτό. Είναι ένα κράμα προσπάθειας να κάνει ιδιωτικοποιήσεις που δεν μπορεί να τις κάνει με όλες εκείνες τις αγκυλώσεις του τριτοκοσμικού σοσιαλισμού που σέρνει πίσω της.
Μη ρωτάτε, λοιπόν, τη Νέα Δημοκρατία αν θέλει να γίνουν ιδιωτικοποιήσεις. Εμείς θέλουμε, αλλά εσείς δεν έχετε καταλάβει ότι οι ιδιωτικοποιήσεις έχουν κανόνες. Γιατί ο φιλελευθερισμός και η απελευθέρωση της οικονομίας από τα βάρη που έχει απάνω της γίνονται με κανόνες. Δεν γίνονται με καθεστώς αναρχίας ούτε με επιβάρυνση γενικότερα του δημοσίου και, βεβαίως, των φορολογουμένων πολιτών. 
Πρέπει σ' αυτήν τη περίπτωση, λοιπόν, να αντιληφθείτε ότι στην ουσία, με αυτήν την τροπολογία, ούτε επιταχύνονται οι ιδιωτικοποιήσεις, ούτε επιχειρούνται ιδιωτικοποιήσεις. Ομολογείτε την αποτυχία σας και προσπαθείτε να εισαγάγετε καθεστώς ιδιωτικοποιήσεων το οποίο στην ουσία δεν υπάρχει. 'Οπως ακριβώς ως σήμερα όλες οι ιδιωτικοποιήσεις έχουν γίνει στρεβλά, διότι στην ουσία κάνατε μετοχοποιήσεις με κομματικούς καρεκλοκένταυρους τα διοικητικά συμβούλια, των, υποτίθεται ιδιωτικοποιούμενων εταιρειών, με αυτό τον τρόπο επιχειρείτε και τώρα να προβείτε σε ιδιωτικοποιήσεις. 
Αποδεικνύεται για μια ακόμα φορά ότι δεν γνωρίζετε το αντικείμενο που θέλετε να ρυθμίσετε. Η λογική της Κυβέρνησης είναι έξω από τα σύγχρονα πλαίσια. Καταψηφίζουμε την τροπολογία και τη θεωρούμε απαράδεκτη. Αυτό δεν σημαίνει άρνηση της Νέας Δημοκρατίας να συμπράξει προς την κατεύθυνση των ιδιωτικοποιήσεων, αλλά άρνηση κατηγορηματική να δεχθεί μια στρέβλωση που θα έχει ως αποτέλεσμα περαιτέρω επιβάρυνση της εθνικής οικονομίας και των φορολογουμένων. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, εδώ έχουμε ένα έγκλημα κατ' εξακολούθηση, διότι είναι η έκτη τροπολογία που φέρνει η Κυβέρνηση επιχειρώντας να δανειστεί χρήματα με τρόπους που δεν θα χαρακτηρίζονται ως δάνεια. Αυτή η τροπολογία δεν έχει καμία σχέση με αποκρατικοποιήσεις. Έχει σχέση με καινούριες κατά την Κυβέρνηση, γιατί είναι παμπάλαιες, μεθόδους δανεισμού. 
Εδώ μιλάμε για δανεισμό και αυτό φαίνεται ξεκάθαρα και από την εισηγητική έκθεση, η οποία λέει ότι με την τροπολογία επιδιώκεται η επίσπευση των αποκρατικοποιήσεων με την προσθήκη στο ν. 2000/91 δύο επιπλέον μεθόδων. Λέει ότι ο ένας τρόπος είναι να εκδίδει ομολογιακό δάνειο το δημόσιο. Μα, το ομολογιακό δάνειο είναι δάνειο, ανταλλάξιμο με μελλοντικές μετοχές. Πρόκειται για δάνεια με ενέχυρο μετοχές. 
Είναι η χειρότερη μέθοδος δανεισμού αυτή, γιατί όχι μόνο δανείζεσαι αλλά βάζεις και ενέχυρο μελλοντικά σου έσοδα. 
Η δεύτερη μέθοδος που αναφέρετε στην παράγραφο 3. Θα δίνουμε στα πιστωτικά ιδρύματα μετοχές πάλι για να δανειστούμε, με άλλο τρόπο. Πρόκειται για μεθόδους δανεισμού. Και είναι οι χειρότερες μέθοδοι δανεισμού, γιατί είναι οι μέθοδοι δανεισμού στις οποίες κατέφευγαν οι κυβερνήσεις που βρίσκονταν στα πρόθυρα της χρεοκοπίας στο παρελθόν. 
Εγώ δεν λέω ότι σήμερα βρισκόμαστε σε αυτά τα πρόθυρα, αλλά έχουμε ένα άλλο πρόβλημα, η Κυβέρνηση θέλει να λέει ότι μειώνει το χρέος. Και για να λέει ότι μειώνει το χρέος, πρέπει να δανείζεται με τρόπους που να τους ονομάζει αποκρατικοποίηση, ενώ δεν είναι αποκρατικοποίηση. Και έρχεται να δανείζεται με αυτά τα προμέτοχα, τα προέσοδα. Είδαμε πέντε αντίστοιχες άθλιες τροπολογίες στο παρελθόν, τις καταγγείλαμε και σε άλλα νομοσχέδια που τις έφερε, αλλά φαίνεται ότι της Κυβέρνησης δεν της έφταναν ούτε αυτά, αλλά προσπαθεί να βρει και άλλους τρόπους για να δανειστεί με αυτήν την αθλιότητα, να δανείζεται και να λέει ότι δεν δανείζεται, να προσθέτει κρυφά χρέη, να επιβαρύνει τους μελλοντικούς προϋπολογισμούς, να επιβαρύνει τις μελλοντικές γενιές, τους μελλοντικούς Υπουργούς Εθνικής Οικονομίας και Οικονομικών και να λένε ότι δεν δανείζομαι και μειώνω το χρέος. Αυτά είναι απαράδεκτα, αυτά δεν πρέπει καν να έρχονται στο Ελληνικό Κοινοβούλιο και μάλιστα να χαρακτηρίζονται και ως αποκρατικοποίηση. Δεν υπάρχει καμία μα καμία αμφιβολία πλέον, φάνηκε και από τη συζήτηση που κάναμε στην επιτροπή, ότι η Κυβέρνηση βρίσκεται σε αδιέξοδο. Δεν έχει το θάρρος να πει ότι πρέπει να δανειστεί χρήματα. Υπάρχουν ελλείμματα στον προϋπολογισμό που φθάνουν το 4% του ΑΕΠ, δηλαδή στην ουσία τα χίλια τριακόσια δισεκατομμύρια δραχμές, τα οποία η Κυβέρνηση λέει, ότι δεν τα έχει, ότι δήθεν έχει πλεονάσματα και έρχεται να δανειστεί με αυτούς τους άθλιους τρόπους. Αυτό είναι απαράδεκτο! 
ΠΡΟΕΔΡΕΥΩΝ (Παναγιώτης Σγουρίδης): Ο κ. Βουλγαράκης έχει το λόγο.
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, είπε ο κύριος Υπουργός και σημείωσα τις φράσεις του κατά τη διάρκεια της εξήγησης που μας έδωσε για την τροπολογία, ότι αυτή η τροπολογία αποσκοπεί -επί λέξει- στην επιτάχυνση της διαδικασίας των αποκρατικοποιήσεων. Το λέει και μέσα. Στην πραγματικότητα αυτό στο οποίο αποσκοπεί η τροπολογία είναι στην επιτάχυνση της είσπραξης εσόδων τα οποία δεν υπάρχουν, διότι είναι γνωστό ότι ο προϋπολογισμός δεν είναι δυνατόν να εκτελεστεί έτσι όπως η Κυβέρνηση τον εισήγαγε και τον ψήφισε στη Βουλή πριν από κάποιους μήνες. 
Είναι επίσης γνωστό ότι συνολικά η οικονομική πολιτική της Κυβέρνησης είναι στον αέρα. Και δεν το λέμε εμείς, αλλά το λένε όλες οι εκθέσεις των διεθνών οργανισμών, το λένε όλες οι εκθέσεις των αναλυτών, ντόπιων αλλά και μη, το λένε επίσης ακόμα και στελέχη τα οποία η Κυβέρνηση έχει διορίσει σε πολύ σημαντικές θέσεις, όπως παραδείγματος χάρη αναφέρει η έκθεση του Διοικητή της Τραπέζης Ελλάδος, που λέει χαρακτηριστικά, ότι για να μπορέσει να υπάρξει πραγματική σύγκλιση και όχι ονομαστική, θα χρειαστούν με τους ρυθμούς που πάμε τουλάχιστον είκοσι με είκοσι πέντε χρόνια ακόμα. 
Ελέχθη -και είναι ακριβές- ότι οι ρυθμοί ανάπτυξης δεν είναι της τάξεως του 4,8% με 5%, αλλά με το ζόρι θα πάμε στο 3,8%. 
Ελέχθη ότι ο στόχος του πληθωρισμού προ πολλού πρέπει να θεωρείται παρελθόν. Γιατί ήδη είμαστε στο 3,4 και η πρόβλεψη είναι ότι θα κλείσει κάπου στα μεγέθη αυτά. Οι μισθοί οι πραγματικοί είναι τουλάχιστο 1,2%, έχουν μία αύξηση της τάξεως του 1,2% σε σχέση με όλα τα υπόλοιπα. Από την άλλη πλευρά, είναι επίσης δεδομένο ότι η Κυβέρνηση αγωνιά και προσπαθεί να βρει τρόπους να καλύψει τα μπαλώματά της.
Κύριε Πρόδρε, με τον έναν ή τον άλλον τρόπο η Κυβέρνηση συνειδητοποιεί καθημερινά τις μικρές ή τις μεγάλες της ήττες και επανέρχεται στη γνωστή τακτική, δανείσου τώρα για να πληρώσουν οι άλλοι αργότερα. Τι κάνει δηλαδή η Κυβέρνηση και γι' αυτό την καταγγέλλουμε; Δημιουργεί συνθήκες καμένης γης στην οικονομία. Αυτό κάνει και αυτό η Νέα Δημοκρατία δεν μπορεί να το δεχθεί. Όχι μόνο θα καταψηφίσει τη σημερινή τροπολογία, αλλά σε ένδειξη κορυφαίας διαμαρτυρίας θα αποχωρήσουμε από την Αίθουσα όχι διότι διαφωνούμε για τις ιδιωτικοποιήσεις, αλλά γιατί θέλουμε καθαρές λύσεις που να βοηθούν την οικονομία, που να βοηθούν την ανάπτυξη. Δεν μπορούμε, όμως, να δεχθούμε λύσεις οι οποίες υποσκάπτουν τα θεμέλια της χώρας, δανείζουν τις μελλοντικές γενιές, δημιουργούν αδιέξοδα, τα οποία σε κάποια στιγμή σε κάποια φάση θα έλθουν στο μέλλον. 
Η Νέα Δημοκρατία αποχωρεί από την Αίθουσα!
(Στο σημείο αυτό οι Βουλευτές της Νέας Δημοκρατίας αποχωρούν από την Αίθουσα)
ΠΡΟΕΔΡΕΥΩΝ (Παναγιώτης Σγουρίδης): Ο κ. Μαγκριώτης έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, είναι γεγονός ότι η Νέα Δημοκρατία φυγομαχεί πάντοτε όταν βρίσκεται μπροστά στα πολιτικά θέματα της πολιτικής! Και τώρα διάλεξε τον πιο εύκολο τρόπο της φυγομαχίας, την αποχώρηση, την αποχώρηση από την Αίθουσα του Κοινοβουλίου. 
Στα επιχειρήματά της δεν ακούσαμε τίποτε άλλο παρά την γνωστή ισοπεδωτική και καταστροφολογική λογική της, αυτή που σε πείσμα των προβλέψεών της συνεχώς διαψεύδεται. Και η πιο τραγική γι' αυτούς διάψευση, ήταν αυτή που μέχρι το Σεπτέμβρη του 1999 διακήρυτταν πως η Ελλάδα δεν πρόκειται ποτέ να πετύχει τα κριτήρια του Μάαστριχτ, τα κριτήρια της σύγκλισης και να μπει στην Oικονομική και Noμισματική 'Eνωση. Η Ελλάδα, όμως, τους διέψευσε οι 'Ελληνες τους διέψευσαν, η εθνική μας oικονομία τους διέψευσε και το καλοκαίρι του 2000 η Ελλάδα με το σπαθί της μπήκε στην Oικονομική και Nομισματική 'Eνωση, για να εισπράξει τα συγχαρητήρια όλης της διεθνούς οικονομικής κοινότητας και πρώτα πρώτα της Ευρωπαϊκής 'Ενωσης, για να εισπράξει την επιδοκιμασία του ελληνικού λαού και στις τελευταίες εθνικές εκλογές στις 9 του Απρίλη. Αυτή είναι η αλήθεια της οικονομικής μας πολιτικής και αυτό είναι το ψέμα και η καταστροφολογία της απουσιάζουσας μονίμως από την ουσιαστική εθνική προσπάθεια για την οικονομική ανόρθωση, Aξιωματική Aντιπολίτευση. 
Σήμερα με την τροπολογία που εισάγει το Υπουργείο Οικονομικών, ουσιαστικά υιοθετούνται για την ελληνική νομοθεσία και για την ελληνική οικονομική ζωή και δραστηριότητα δυο νέα χρηματοοικονομικά μέτρα που σε εκτεταμένη έκταση στο διεθνές οικονομικό περιβάλλον έχουν υιοθετηθεί και καθημερινώς υλοποιούνται. Τις δυο μεθόδους, τις ανέπτυξε ο κύριος Υφυπουργός και δεν χρειάζεται να επεκταθώ, δεν μου το επιτρέπει και ο χρόνος. 
Θέλω, όμως, να ρωτήσω ευθέως τους συναδέλφους της Νέας Δημοκρατίας: Διαφωνούν με την πολιτική των ιδιωτικοποιήσεων; Να μας το πουν. Διαφωνούν με τα μέσα που υιοθετούνται μέσα διεθνούς πρακτικής; Να μας το πουν. Εκτός και αα έχουν μια δική τους λογική ιδιωτικοποιήσεων. Τη γνωρίσαμε βεβαίως τη δική τους πολιτική των ιδιωτικοποιήσεων, την τριετία 1990-1993. Όσες ιδιωτικοποιήσεις προχώρησαν όλες απέτυχαν. Κορυφαία και χαρακτηριστικά παραδείγματα είναι οι ιδιωτικοποιήσεις των ναυπηγείων. 'Όλα βούλιαξαν και το κράτος ξαναπλήρωσε τη χασούρα των ιδιωτών υποτιθέμενων επενδυτών στα ναυπηγεία και σε όλες τις άλλες ιδιωτικές μονάδες παρ' ότι ήταν χαριστικές, απολύτως χαριστικές οι συμβάσεις που υπέγραψαν. Και γι' αυτό δυστυχώς ο ελληνικός λαός εκείνη την περίοδο συνέδεσε τις ιδιωτικοποιήσεις με το ξεπούλημα του εθνικού πλούτου. 
Το ΠΑΣΟΚ μετά το 1993 εφαρμόζει μια σώφρονα οικονομική πολιτική στην αρχή με τον Ανδρέα Παπανδρέου και στη συνέχεια με τον Κώστα Σημίτη και έφερε την οικονομία στο ύψος της Ευρωπαϊκής Ένωσης. Αυτή είναι η αλήθεια, αυτή η είναι η πραγματικότητα. 
Η τελευταία ιδιωτικοποίηση που αποπειράθηκαν να πραγματοποιήσουν ήταν αυτή του ΟΤΕ με τον περίφημο στρατηγικό επενδυτή. Δεν πρόλαβαν ευτυχώς γιατί κατέρρευσαν. Αυτή είναι η καθαρή πολιτική της Νέας Δημοκρατίας, αυτήν έχει γνωρίσει ο λαός και όσα φτιασιδώματα και αν επινοήσουν σήμερα, για να καταγγείλουν την οικονομική πολιτική της Kυβέρνησης, με όλα τα ψεύδη και την καταστροφολογία δεν πρόκειται να πείσουν κανέναν.
Είπε ο Kοινοβουλευτικός Eκπρόσωπος ο κ. Βουλγαράκης πως μόνο επιτάχυνση εσόδων φέρνει το νομοσχέδιο. Μα αυτή είναι κακή επιλογή για την οικονομική πολιτική το να επιταχυνθούν τα έσοδα του ελληνικού δημοσίου από την πολιτική των μετοχοποιήσεων και των αποκρατικοποιήσεων; Δηλαδή η Νέα Δημοκρατία θέλει μια πολιτική επιβράδυνσης των εσόδων; Αυτή είναι ακριβώς η δόλια, η ενδόμυχη επιθυμία της να υπονομεύσει την προσπάθεια της ανόρθωσης της εθνικής οικονομίας. 
Μας είπε ότι η οικονομική μας πολιτική είναι στον αέρα. Γνωρίζει πάρα πολύ καλά, διότι χθες υπήρξε η ενημέρωση από τους αρμόδιους Υπουργούς για την πορεία του προϋπολογισμού του 2001, όχι μόνο εκτελείται όπως ακριβώς έχει προϋπολογισθεί και έχει ψηφισθεί, αλλά έχει θετικές υπερβάσεις και στα έσοδα και μειώσεις στις δαπάνες. Αυτή είναι η πολιτική που εφαρμόζει το ΠΑΣΟΚ και στην τρέχουσα οικονομική περίοδο.
Μας μίλησε και για το ΑΕΠ ότι δεν θα φθάσει στα όρια του 4,8% που εκτιμάει η Κυβέρνηση και πως θα πέσει κάτω από το 4%. Μα η εκτίμηση για το 4,5% έως 4,8% δεν είναι της Κυβέρνησης είναι όλων των διεθνών οργανισμών. Και αυτή η εκτίμηση έγινε δηλαδή η μικρή υποχώρηση από την αρχική πρόβλεψη του 5% γιατί υπάρχει η διεθνής οικονομική ύφεση, γιατί μειώνεται η αύξηση του εθνικού προϊόντος όλης της Ευρωπαϊκής 'Ένωσης, της Βόρειας Αμερικής. Μειώνεται, δηλαδή, γενικότερα η οικονομική δραστηριότητα που γνωρίζει μια ύφεση την τελευταία περίοδο. Αυτή η διεθνής ύφεση δεν έχει μια σχετική επίδραση και στη δική μας οικονομία; Τόσο άγνοια των οικονομικών δεδομένων από την πλευρά της Νέας Δημοκρατίας; Είναι όμως οριακή αυτή η επίδραση. Θα έχουμε και πάλι τον υψηλότερο ρυθμό αύξησης του εθνικού προϊόντος στην ευρωζώνη, αλλά και γενικότερα στις χώρες του ΟΟΣΑ. Αυτή είναι η δική μας αλήθεια και αυτά είναι τα δικά τους ψεύδη, κύριε Πρόεδρε, που ευτυχώς κανέναν δεν πείθουν.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θέλετε το λόγο;
ΓΕΩΡΓΙΟΣ ΔΡΥΣ (Υφυπουργός Οικονομικών): 'Oχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Καλώς.
Κηρύσσεται περαιωμένη η συζήτηση επί της τροπολογίας με γενικό αριθμό 515 και ειδικό 24 των Υπουργών κυρίων Παπαντωνίου, Χριστοδουλάκη και Σταθόπουλου για θέματα ιδιωτικοποιήσεων και προχωράμε στην ψήφισή της.
Ερωτάται το Σώμα: Γίνεται δεκτή η τροπολογία με γενικό αριθμό 515 και ειδικό 24;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΣΠΥΡIΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 515 και ειδικό 24 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το ακροτελεύτιο άρθρο έγινε δεκτό ομοφώνως.
Συνεπώς, το νομοσχέδιο του Υπουργείου Ανάπτυξης "Σύνδεση έρευνας και τεχνολογίας με την παραγωγή και άλλες διατάξεις" έγινε δεκτό επί της αρχής και επί των άρθρων κατά πλειοψηφία και η ψήφισή του στο σύνολο αναβάλλεται για άλλη συνεδρίαση.
Στο σημείο αυτό δέχεστε, κύριοι συνάδελφοι, να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 14.24' λύεται η συνεδρίαση για αύριο ημέρα Παρασκευή 25 Μαΐου 2001 και ώρα 10.30' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης προς τον Υπουργό Γεωργίας των Βουλευτών του Συνασπισμού της Αριστεράς και της Προόδου Ασημίνας Ξηροτύρη-Αικατερινάρη, Γεωργίου Αμπατζόγλου, Μαρίας Δαμανάκη, Παναγιώτη Λαφαζάνη και Φώτη Κουβέλη, σχετικά με την αντιμετώπιση προβλημάτων του αγροτικού τομέα. 
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
,
 
 
 



