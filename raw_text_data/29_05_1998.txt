
Σελίδα 9877 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΜΒ'
Παρασκευή 29 Μαίου 1998
Αθήνα, σήμερα στις 29 Μαίου 1998, ημέρα Παρασκευή και ώρα 10.05' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Νικόλαο Ζαμπουνίδη, Βουλευτή 'Εβρου, τα ακόλουθα:
"A' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η Εταιρεία Νισυριακών Μελετών ζητεί οικονομική ενίσχυση της πολιτιστικής της δραστηριότητας.
2) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Εργατικός Σύλλογος Ελλήνων του Κεμπέκ Καναδά ζητεί την ένταξη της Ελλάδας στη νέα στρατιωτική δομή του ΝΑΤΟ.
3) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Εργατικός Σύλλογος Ελλήνων του Κεμπέκ Καναδά μιλά για το πρόβλημα της Κύπρου.
4) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία οι Ελληνικές Κοινότητες της Μελβούρνης του Σύνδεϋ και της Αδελαϊδας Αυστραλίας ζητούν να συνδεθεί η ΕΡΤ με τα μη επιχειρηματικά - πολυεθνικά - πολιτιστικά κανάλια SBS & Community TV 31 της Αυστραλίας.
5) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι εργαζόμενοι στις αστικές συγκοινωνίες της Θεσ/νίκης εκφράζουν την αντίθεσή τους στην επιχειρούμενη αλλαγή στις εργασιακές σχέσεις με Σ/Ν.
6) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύνδεσμος Εργαζομένων Πολεμικού Ναυτικού υπέβαλε προτάσεις για τη λειτουργία των Ναυστάθμων του Πολεμικού Ναυτικού και τις ανάγκες του πολιτικού προσωπικού.
7) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί διορισμό των εκπαιδευτικών μέλη της άνευ εξετάσεων.
8) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Δήμος Πλατέος Νομού Ημαθίας ζητεί τη φύλαξη της ισόπεδης διάβασης του ΟΣΕ στο Πλατύ.
9) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η 'Ενωση Ξενοδόχων Λέσβου διαμαρτύρεται για το ζήτημα της αναλογίας 60/40 του πετρελαίου κίνησης/θέρμανσης.
10) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ, ΜΑΡΙΑ ΜΠΟΣΚΟΥ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Εκτελεστική Γραμματεία Συντονιστικού Οργάνου Επιστημονικών Επιτροπών Νοσοκομείων Θεσ/νίκης υποβάλλει προτάσεις για το θέμα της εξέλιξης των γιατρών του ΕΣΥ.
11) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΕΥΑΓΓΕΛΟΣ ΜΠΟΥΤΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Εμπορικός Σύλλογος Λάρισας επισημαίνει τα προβλήματα που αντιμετωπίζουν οι ΜΜΕ.
12) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η Κοινότητα Μαγούλας Ηλείας ζητεί την επίλυση του υδρευτικού της προβλήματος.
13) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία το Επιμελητήριο Ηλείας ζητεί την ένταξη του Νομού Ηλείας στη Γ' Περιοχή του αναπτυξιακού νόμου.
14) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Αγροτικός Συνεταιρισμός Γαλήνης Λάρισας ζητεί την αποζημίωση των καλλιεργητών της περιοχής του που επλήγησαν από χαλαζόπτωση στις 26.5.98.
15) Ο Γ' Αντιπρόεδρος της Βουλής και Βουλευτής Βοιωτίας κ. ΛΟΥΚΑΣ ΑΠΟΣΤΟΛΙΔΗΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων ζητεί τη χορήγηση ισόποσου εκλογικού επιδόματος με τους υπαλλήλους Υπουργείων στους αστυνομικούς.
16) Ο Γ' Αντιπρόεδρος της Βουλής και Βουλευτής Βοιωτίας κ. ΛΟΥΚΑΣ ΑΠΟΣΤΟΛΙΔΗΣ κατέθεσε αναφορά με την οποία 
 

Επιστροφή στην κορυφή



Σελίδα 9878 
το Εργαστήριο Αστικού Περιβάλλοντος υποβάλλει εναλλακτικές προτάσεις χωροθέτησης ολυμπιακών εγκαταστάσεων 2004 - κωπηλατοδρόμιο στη λίμνη Υλίκη ή στην Παραλίμνη.
17) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Σύλλογος Εργαστηριούχων Οδοντοτεχνιτών Νομού Λάρισας ζητεί τη λήψη μέτρων για τη στήριξη του κλάδου του.
18) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία ο Γυμναστικός Αγωνιστικός Σύλλογος "ΑΡΧΕΛΑΟΣ" ζητεί οικονομική ενίσχυση για την κάλυψη λειτουργικών αναγκών του.
19) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία το Γεωτεχνικό Επιμελητήριο Ελλάδας ζητεί την υπαγωγή του Ενιαίου Φορέα Ελέγχου Τροφίμων στο Υπουργείο Γεωργίας.
20) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Ομοσπονδία Επαγγελματικών Βιοτεχνικών Εμπορικών Σωματείων Νομού Αχαϊας ζητεί πρόσθετες πληροφορίες για το νόμο που αφορά στις ενισχύσεις ιδιωτικών επιχειρήσεων για την οικονομική και περιφερειακή ανάπτυξη της χώρας.
21) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία η Κοινότητα Νεοχωρίου Βόλου Μαγνησίας ζητεί την τοποθέτηση καρτοτηλεφώνου στο Νεοχώρι Πηλίου.
22) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο κ. Ν. Αναστασόπουλος ζητεί αναβολή στράτευσης του γιού του που σπουδάζει στη Β' τάξη του ΤΕΛ Αμαρουσίου.
23) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος Γονέων και Κηδεμόνων ατόμων εκπαιδευομένων και εκπαιδευθέντων στο ΚΨΥ παράρτημα Πατρών Αχαϊας "ΑΓΙΟΙ ΑΝΑΡΓΥΡΟΙ" ζητεί να μην ισχύσει η λίστα φαρμάκων για τα άτομα με ψυχιατρικά προβλήματα.
24) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορα με την οποία το Παράρτημα Αχαϊας του Πανελλήνιου Συλλόγου Παραπληγικών ζητεί την εύρεση των κατάλληλων χώρων για την επενεξέταση των παραπληγικών σχετικά με τη χορήγηση των επιδομάτων τους.
25) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Ομοσπονδία Αγροτικών Συλλόγων Νομού Ηρακλείου ζητεί τη βελτίωση του Νόμου 2127/93 που αφορά στη φορολόγηση της τσικουδιάς.
26) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Σύλλογος Αγελαδοκτηνοτρόφων Μαγνησίας ζητεί την άμεση επιστροφή ΦΠΑ στους κτηνοτρόφους της περιφέρειάς του.
27) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Αγελαδοκτηνοτρόφων Μαγνησίας ζητεί την άμεση επιστροφή ΦΠΑ στους κτηνοτρόφους της περιφέρειάς του.
28) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί μέλη της εκπαιδευτικοί να διορίζονται χωρίς εξετάσεις.
29) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί μέλη της εκπαιδευτικοί να διορίζονται χωρίς εξετάσεις.
30) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί μέλη της εκπαιδευτικοί να διορίζονται χωρίς εξετάσεις.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5525/13.3.98 ερώτηση δόθηκε με το υπ'αριθμ. 12598/6.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 5525/13.3.98 που κατατέθηκε στη Βουλή των Ελλήνων από τους Βουλευτές κυρίους Ν. Γκατζή και Β. Μπούτα και αναφέρεται στο πιο πάνω θέμα, σας πληροφορούμε ότι:
1) Στο ΠΕΠ Θεσσαλίας έχει ενταχθεί ένα τμήμα του έργου που έχει ολοκληρωθεί συνολικού κόστους 26 εκατ. δρχ.
2) Η ολοκλήρωση του υπόλοιπου τμήματος Αφέας - Παραλία έχει ενταχθεί στη ΣΑΝΑ/1 της Ν.Α. Μαγνησίας με προϋπολογισμό 20 εκατ. δρχ. και προβλέπεται να ολοκληρωθεί εντός του 1998.
Ο Υφυπουργός
Λ. ΠΑΠΑΔΗΜΑΣ"
2. Στην με αριθμό 5526/13.3.98 ερώτηση δόθηκε με τo υπ'αριθμ. 1103/6.4.98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 5526/13.3.98 που κατέθεσε στη Βουλή ο Βουλευτής κ. Γ. Καρατζαφέρης, σχετικά με αντιμετώπιση επείγοντος περιστατικού από τη Νήσο Χίο, σας διαβιβάζουμε όσον αφορά το Υπουργείο Μεταφορών και Επικοινωνιών το σχετικό έγγραφο με αρ. πρωτ. ΔΣ/521/24.3.98 του Δ/ντος Συμβούλου της Ολυμπιακής Αεροπλοϊας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 5529/13.3.98 ερώτηση δόθηκε με το υπ'αριθμ. 44/3.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5529/13.3.1998 που κατέθεσε ο Βουλευτής κ. Λ. Παπανικολάου, σας γνωρίζουμε ότι, για το αντικείμενο αυτής, ενημερώθηκε η Εθνική Αντιπροσωπεία τη Δευτέρα 30.3.1998, κατά τη συζήτηση της 37/12.3.1998 επερώτησης.
Επισημαίνεται ότι η κρίση και αξιολόγηση των Αξιωματικών της Ελληνικής Αστυνομίας σήμερα γίνεται με αντικειμενικότητα και υπευθυνότητα από τα αρμόδια Υπηρεσιακά Συμβούλια, τα οποία είναι ανεξάρτητα συλλογικά όργανα αποτελούμενα από ανώτατους Αξιωματικούς του Σώματος, οι οποίοι κατά την αποστολή τους αυτή εφαρμόζουν πιστά τις ισχύουσες διατάξεις και ενεργούν ανεπηρέαστοι από κάθε παρέμβαση και έχοντας πάντοτε ως γνώμονα μόνο τη συνείδησή τους και το υπηρεσιακό συμφέρον.
Σύμφωνα με τις διατάξεις αυτές, η μόρφωση ορθής και αντικειμενικής κρίσης των Συμβουλίων και η αξιολόγηση των Αξιωματικών στηρίζεται αποκλειστικά και μόνο στην συνεκτίμηση των τηρουμένων στους ατομικούς τους φακέλους και λοιπά ατομικά τους έγγραφα στοιχείων που αφορούν τα ουσιαστικά τους προσόντα, την υπηρεσιακή τους απόδοση, τα ελαττώματα και τις αδυναμίες τους, τις απονεμηθείσες σε αυτούς ηθικές και υλικές αμοιβές και τις πειθαρχικές τους ποινές ή ποινικές τους καταδίκες.
Επίσης, πρόσθετη εγγύηση αμεροληψίας και αντικειμενικότητας αποτελούν τα Δευτεροβάθμια Συμβούλια Κρίσεων, που 
 

Επιστροφή στην κορυφή



Σελίδα 9879 
επανακρίνουν τις υποθέσεις, ύστερα από προσφυγή των ενδιαφερόμενων και των οποίων οι αποφάσεις είναι υποχρεωτικές για τη διοίκηση.
Στα πλαίσια αυτά διενεργήθηκαν και οι τακτικές κρίσεις του 1998, κατά τις οποίες κρίθηκαν οι Αξιωματικοί και συντάχθηκαν σύμφωνα με τις διατάξεις του Π.Δ. 24/1997 οι προβλεπόμενοι πίνακες.
Η αξιοκρατία, αποτελεί βασική κατευθυντήρια γραμμή όλων των ενεργειών μας και το έχουμε αποδείξει. Οι διατυπούμενες στην ερώτηση καταγγελίες, για προαγωγές Αξιωματικών με κομματικά κριτήρια, είναι ατυχείς και στερούνται νομικού και ουσιαστικού ερείσματος.
Ο Υπουργός
ΓΕΩΡΓΙΟΣ ΡΩΜΑΙΟΣ"
4. Στις με αριθμό 5533/13.3.98, 5655/18.3.98 ερωτήσεις δόθηκε με το υπ'αριθμ. 1104/2.4.98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση των ερωτήσεων και αναφορών με αριθμό 5533/13.3.98, 5655/18.3.98 και ΠΑΒ 3794, 3813, 3822/18.3.98, 3837/19.3.98 που κατέθεσαν στη Βουλή οι Βουλευτές κύριοι Α. Βούλγαρης, Θ. Νάκος, Ν. Κατσαρός, Δ. Κατσικόπουλος, Χ. Οικονόμου, Θ. Στάθης, Δ. Σιούφας, Α. Κανταρτζής, Ε. Μπούτας και Ν. Γκατζής σχετικά με την πορεία εκσυγχρονισμού της Σιδηροδρομικής Γραμμής Βόλου-Πλαιοφάρσαλα-Καρδίτσα-Τρίκαλα-Καλαμπάκα σας διαβιβάζουμε το με αριθμ.πρωτ. 143957/20.3.98 έγγραφο του Δ/ντος Συμβούλου του Οργανισμού Σιδηροδρόμων Ελλάδος.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
5. Στην με αριθμό 5535/16.3.98 ερώτηση δόθηκε με το υπ'αριθμ. 6/3.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5535/16.3.1998, που κατέθεσε ο Βουλευτής κ. Α. Παπαδόγγονας, σας γνωρίζουμε τα εξής:
Η παραμέληση και εκμετάλλευση των ανηλίκων είναι διαχρονικό κοινωνικό φαινόμενο διεθνών διαστάσεων, από το οποίο δεν εξαιρείται η χώρα μας.
Η επαιτεία των ανηλίκων και η οικονομική εκμετάλλευση αυτών από ενήλικες πράγματι παρουσιάζει τα τελευταία χρόνια έξαρση, η οποία οφείλεται κυρίως στην αύξηση του αριθμού των οικονομικών λαθρομεταναστών στη χώρα μας, οι οποίοι αντιμετωπίζουν προβλήματα επιβίωσης.
Το Υπουργείο μας παρακολουθεί με ιδιαίτερη ευαισθησία την αναφερόμενη εγκληματικότητα και σε συνεργασία με συναρμόδιους φορείς εφαρμόζει κατά των υπαιτίων την ισχύουσα νομοθεσία με τους απαιτούμενους λεπτούς χειρισμούς και λαμβάνει όλα τα αναγκαία μέτρα, για την περιστολή του φαινομένου αυτού, την περίθαλψη των ανηλίκων και την παροχή κάθε αναγκαίας βοήθειας προς αυτούς.
Στα πλαίσια αυτά, οι αρμόδιες Αστυνομικές Υπηρεσίες αντιμετωπίζουν την παραβατικότητα των ανηλίκων με ευαισθησία, κατανόηση και ανθρωπιά και τους παραπέμπουν όταν είναι απαραίτητο στον Εισαγγελέα Ανηλίκων, με τον οποίο συνεργάζονται στενά. Επίσης, παραπέμπουν στη Δικαιοσύνη τους ενήλικες, για εκμετάλλευση και παραμέληση αυτών.
Πρέπει να γίνει όμως κατανοητό ότι η αντιμετώπιση του ανωτέρω κοινωνικού φαινομένου και της συναφούς εγκληματικότητας είναι μία διαδικασία που δεν εξαντλείται μόνο στον τομέα της αστυνομικής δρατηριότητας, αλλά απαιτείται η ενεργός συμμετοχή και ευαισθητοποίηση όλης της κοινωνίας σε αρμονική συνεργασία με όλους τους φορείς της.
Ο Υπουργός
ΓΕΩΡΓΙΟΣ ΡΩΜΑΙΟΣ"
6. Στην με αριθμό 5537/16.3.98 ερώτηση δόθηκε με το υπ'αριθμ. 2700/9.4.98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5537/16.3.98 ερώτηση, που κατατέθηκε στη Βουλή από το Βουλευτή κ. Π. Ψωμιάδη, για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:
1. Στο Αναμορφωμένο Επιχειρησιακό πρόγραμμα "Καταπολέμηση του Αποκλεισμού από την αγορά εργασίας" προβλέπονται δράσεις που αποσκοπούν στην υποστήριξη των βασικών προσωπικών ικανοτήτων και τη βελτίωση των επαγγελματικών προσόντων των πρώην χρηστών τοξικών ουσιών, έτσι ώστε να έχουμε μια ολοκληρωμένη αντιμετώπιση του προβλήματος της ένταξης και επανένταξης στην αγορά εργασίας των απεξαρτημένων από την χρήση φαρμακευτικών ουσιών προσώπων.
Επίσης προβλέπονται δράσεις που προωθούν άμεσα στην αγορά εργασίας τα άτομα αυτά μετά το πέρας της επαγγελματικής τους κατάρτισης όπως: επιδότηση των επιχειρήσεων που θα τα απασχολήσουν-επιδότηση της αυοταπασχόλησης Συνεταιρισμών ή άλλης μορφής ΜΜΕ.
2. Ο Οργανισμός Απασχόλησης Εργατικού Δυναμικού (ΟΑΕΔ), από το 1988, προκειμένου να βοηθήσει στην κοινωνική επανένταξη των απεξαρτημένων ατόμων, στηρίζει την απασχόλησή τους, με την κατάρτιση ειδικών προγραμμάτων επιδότησης της απασχόλησης και μάλιστα με ιδιαίτερα ευνοϊκούς όρους από αυτούς των αντίστοιχων προγραμμάτων των κοινών ανέργων. Τα προγράμματα αυτά ήταν μέχρι και το έτος 1994 μονοετούς διάρκειας.
Από το 1995, τα προγράμματα σταδιακά αναπτύχθηκαν και βελτιώθηκαν ως προς τους όρους και προϋποθέσεις υπαγωγής, ως προς το ποσό της επιχορήγησης, ως προς τη χρονική τους διάρκεια κλπ.
Το 1995 για πρώτη φορά θεσμοθετήθηκε η περίοδος κατάρτισης και προσαρμογής του εργαζόμενου στην επιχείρηση, για τους πρώτους 3 μήνες απασχόλησής του, διάστημα για το οποίο ο εργοδότης δεσμεύεται να εκπαιδεύσει και να προετοιμάσει το άτομο για την ομαλή ένταξή του στην παραγωγική διαδικασία.
Το 1995 καταρτίστηκε για πρώτη φορά πρόγραμμα επιχορήγησης Νέων Ελεύθερων Επαγγελματιών Απεξαρτημένων Ατόμων για την ανάπτυξη ατομικών επιχειρήσεων.
α. Από το έτος 1997.
Τα προγράμματα Νέων Θέσεων Εργασίας (Ν.Θ.Ε) έγιναν τετραετούς διάρκειας.
β. Το πρόγραμμα Νέων Ελεύθερων Επαγγελματιών, από μονοετές που ήταν έγινε διετές.
Αναφέρουμε ότι τα τρία (3) τελευταία χρόνια, 281 απεξαρτημένα άτομα έκαναν χρήση των ειδικών γι' αυτά εφαρμοζομένων από τον ΟΑΕΔ προγραμμάτων απασχόλησης:
-225 'Ατομα τοποθετήθηκαν σε εργασία και επιχορηγήθηκε ο εργοδότης τους για την απασχόλησή τους
-56 Νέοι Ελεύθεροι Επαγγελματίες επιχορηγήθηκαν για τη δημιουργία δική τους επιχείρησης.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
7. Στην με αριθμό 5546/16.3.98 ερώτηση δόθηκε με το υπ'αριθμ. 1121/6.4.98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5546/16.3.98, που κατέθεσαν στη Βουλή οι Βουλευτές κύριοι Α. Τασούλας και Μ. Μπόσκου, σχετικά με συγκοινωνιακή απομόνωση της Ηπείρου (προβληματικό αεροδρόμιο, έλελιψη σιδηροδορμικής σύνδεσης κλπ.), σας διαβιβάζουμε τα σχετικά έγγραφα με αρ. πρωτ. Δ13/13805/644/31.3.98, ΔΣ/540/27.3.98 του Διοικητή της Υπηρεσίας Πολιτικής Αεροπορίας και του Δ/ντος Συμβούλου της Ολυμπιακής Αεροπλοϊας αντίστοιχα.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
 

Επιστροφή στην κορυφή



Σελίδα 9880 
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
8. Στην με αριθμό 5551/16-3-98 ερώτηση δόθηκε με το υπ' αριθμ. 116/2-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5551/16-3-98 που κατέθεσαν στη Βουλή οι Βουλευτές κ. κ. Β. Μπούτας, Αχ. Κανταρτζής και Ν. Γκατζής σχετικά με την ισόπεδη διάβαση του ΟΣΕ στον συνοικισμό Κουλουρίου της Λάρισας, σας διαβιβάζουμε το σχετικό έγγραφο με αρ. πρωτ. 161Ο82/195-Α/26-3-98 του Δ/ντος Συμβούλου του εν λόγω οργανισμού.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
9. Στην με αριθμό 5571/17-3-98 ερώτηση δόθηκε με το υπ' αριθμ. 2709/9-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5571/98 ερώτηση, που κατατέθηκε στη Βουλή από το Βουλευτή κ. Μ. Κεφαλογιάννη, για τα θιγόμενα σε αυτή θέματα, σας πληροφορούμε τα εξής:
Η νομιμοποίηση των αλλοδαπών στη χώρα μας επιχειρείται ώστε να νομιμοποιηθεί η παραμονή όσων εξ' αυτών εξασφαλίζουν τα προς το ζην, είναι υγιείς και δεν διώκονται για διάφορες αξιόποινες πράξεις. 'Οσοι από αυτούς δεν πληρούν τις παραπάνω προϋποθέσεις ώστε στην αρχή να αποκτήσουν τη λευκή και αργότερα την πράσινη κάρτα, θα απελαθούν. 'Ετσι πολύ σύντομα, θα περιοριστούν ή θα εξαφανιστούν φαινόμενα παρόμοια με αυτά που διαλαμβάνονται στην εν λόγω ερώτηση.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
10. Στην με αριθμό 5597/17-3-98 ερώτηση δόθηκε με το υπ' αριθμ. 5/3-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5597/17-3-98 που κατέθεσαν οι Βουλευτές κύριοι Σ. ΚΟΡΑΚΑΣ και Μ. ΑΓΓ0ΥΡΑΚΗΣ, σας γνωρίζουμε τα εξής:
Το Υπουργείο Δημόσιας Τάξης είναι ιδιαίτερα ευαίσθητο στο θέμα της πιστής εκτέλεσης του καθήκοντος των αστυνομικών και ελέγχει αυστηρά και παραδειγματικά κάθε παρεκτροπή τους από την ηθική και νομική τάξη.
Η ιδιαίτερη ευαισθησία στα θέματα της άψογης συμπεριφοράς και πιστής εκτέλεσης του Καθήκοντος από το προσωπικό της Αστυνομίας έχει επανειλημμένα δηλωθεί και έμπρακτα αποδειχθεί. 'Εχουμε δώσει δείγματα αυστηρής πάταξης κάθε έννομης πράξης που δεν συμβιβάζεται με το λειτούργημά τους.
Για το σκοπό αυτό ασκούνται αδιάλειπτα ιεραρχικοί έλεγχοι σε όλο το προσωπικό, εξετάζεται με ιδιαίτερη προσοχή και σε βάθος κάθε πληροφορία ή καταγγελία για ενέργεια ή παράλειψή τους αντίθετη με τους ισχύοντες νόμους, κανονισμούς και την ηθική τάξη και εφόσον διαπιστωθεί παράβαση αυτών λαμβάνονται αυστηρά πειθαρχικά και ποινικά μέτρα.
Επίσης, για ταχεία άσκηση και περαίωση του πειθαρχικού ελέγχου, με ιδιαίτερη προτεραιότητα για τα σοβαρά πειθαρχικά παραπτώματα, έχουμε εκσυγχρονίσει το αστυνομικό πειθαρχικό δίκαιο. Στα πλαίσια αυτά κάθε κρούσμα παρανομίας και κάθε καταγγελία σε βάρος αστυνομικών ερευνάται σε βάθος και όταν συντρέχει περίπτωση εφαρμόζονται με αυστηρότητα οι ισχύουσες διατάξεις.
Αυτό συνέβη και στη συγκεκριμένη περίπτωση. Για τα καταγγελθέντα σε βάρος των αναφερόμενων αστυνομικών διενεργήθηκε από τον Α'Υπαρχηγό του Σώματος, 'Ενορκη Διοικητική Εξέταση. Επίσης, τέθηκαν σε διαθεσιμότητα δύο αξιωματικοί οι οποίοι και σήμερα εξακολουθούν να παραμένουν στην κατάσταση αυτή.
Λόγω της σοβαρότητας του θέματος δόθηκε απόλυτη προτεραιότητα στο χειρισμό της υπόθεσης αυτής για τη σύντομη περαίωση των διοικητικών ανακριτικών πράξεων και παραπομπή των υπαιτίων στα αρμόδια Πειθαρχικά Συμβούλια.
Η αναφερόμενη 'Ενορκη Διοικητική Εξέταση περαιώθηκε μέσα στις νόμιμες προθεσμίες και στο απολύτως αναγκαίο χρονικό διάστημα και καταλογίσθηκαν ευθύνες σε σαράντα ένα (41) αστυνομικούς.
Ο Αρχηγός της Ελληνικής Αστυνομίας επί του πορίσματος της Ε.Δ.Ε. διατύπωσε την Απόφασή του, αφού αξιολόγησε τις ευθύνες καθενός εξ' αυτών. Στους είκοσι επτά (27) εκ των εμπλεκομένων αστυνομικών επεβλήθησαν πειθαρχικές ποινές αργίας με πρόσκαιρη παύση και προστίμου και ήδη έχουν εκδοθεί σχετικές πράξεις επιβολής της ποινής. Επομένως δεν τίθεται θέμα παραγραφής των πειθαρχικών αυτών παραπτωμάτων.
Επίσης τέτοιο θέμα δεν τίθεται και για τα παραπτώματα των υπολοίπων δεκατεσσάρων (14) αστυνομικών οι οποίοι βαρύνονται με σοβαρότερες πράξεις και παραλείψεις και έχουν παραπεμφθεί στο Ανώτερο Συμβούλιο Κρίσεων (Ειδικό Πειθαρχικό Συμβούλιο) με το ερώτημα της επιβολής της ποινής της απόταξης από το Σώμα.
Επισημαίνεται ότι τα παραπτώματα αυτά τα οποία επισύρουν ανώτερη πειθαρχική ποινή, φέρονται ότι τελέσθηκαν την 3Ο-4-1993 και επομένως παραγράφονται την 30-10-1998, ημερομηνία που συμπληρώνεται το ανώτατο όριο παραγραφής που προβλέπεται από τις διατάξεις της παρ. 5 του άρθρου 52 του ν. 1481/1984 με την προσμέτρηση και του χρόνου αναστολής της παραγραφής, λόγω ανάκρισης και εκδίκασης των παραπτωμάτων.
Παράλληλα με την αναφερόμενη πειθαρχική εξέλιξη της υποθέσεως, με την ανωτέρω Απόφαση του Αρχηγού της Ελληνικής Αστυνομίας διατάχθηκε και η υποβολή όλων των αντιγράφων της 'Ενορκης Διοικητικής Εξέτασης στον αρμόδιο Εισαγγελέα, προκειμένου να συσχετισθούν με την ποινική έρευνα που ενεργούσε για την ίδια υπόθεση. Τα αντίγραφα αυτά διαβιβάσθηκαν στην Εισαγγελία Πρωτοδικών Θεσσαλονίκης από την αρμόδια Υπηρεσία μας την 17-2-1998.
Επομένως, είναι προφανές, ότι δεν ανταποκρίνονται στην πραγματικότητα τα αναφερόμενα στην ερώτηση περί κινδύνου παραγραφής των αδικημάτων των αστυνομικών που εμπλέκονται στην υπόθεση.
Επίσης, θέμα ευθυνών για καθυστέρηση στη σύνταξη και παράδοση του πορίσματος της αναφερόμενης 'Ενορκης Διοικητικής Εξέτασης όπως και στη διενέργεια όλων των σχετικών με το θέμα πράξεων δεν τίθεται, καθόσον καθυστέρηση δεν υπήρξε σε κανένα στάδιο της αναφερόμενης διαδικασίας. Η 'Ενορκη Διοικητική Εξέταση, διενεργήθηκε εντός του απολύτως αναγκαίου χρόνου, ενώ και η αναφερόμενη Απόφαση του Αρχηγού του Σώματος υλοποιήθηκε, με την έκδοση των σχετικών πράξεων επιβολής ποινών, παραπεμπτικής διαταγής και διαβιβαστικών εγγράφων, χωρίς καθυστέρηση εντός του συντομότερου χρονικού διαστήματος.
Ο Υπουργός
ΓΕΩΡΓΙΟΣ ΡΩΜΑΙΟΣ"
11. Στην με αριθμό 5617/17-3-98 ερώτηση δόθηκε με το υπ' αριθμ. 1041/2-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5617, που κατέθεσαν στη Βουλή οι Βουλευτές κύριοι Νικ. Τσιατρτσιώτης και Αθαν. Χειμάρας σχετικά με ολοκλήρωση των απαραιτήτων διαδικασιών και έκδοση του σχετικού πορίσματος για την μοιραία πτήση του Ουκρανικού JΑΚΟVLEV σας πληροφορούμε ότι για το ίδιο θέμα έχουμε απαντήσει στο Σώμα, με το υπ' αριθ. Β-924/20-3-98 έγγραφό μας, αντίγραφο του οποίου επισυνάπτουμε.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
 

Επιστροφή στην κορυφή



Σελίδα 9881 
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
12. Στην με αριθμό 5626/17-3-98 ερώτηση δόθηκε με το υπ' αριθμ. 5840/9-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της με αριθμό 5626/17.3.98 ερώτησης που κατέθεσε στη Βουλή των Ελλήνων ο Βουλευτής κ. Νίκος Τσιαρτσιώνης, σας πληροφορούμε τα εξής:
Τον Ιούνιο 1997 η ΔΕΠΑ ξεκίνησε τη διαδικασία Διεθνούς Ανοικτού Διαγωνισμού προμήθειας επενδεδυμένων χαλυβδοσωλήνων υψηλής πίεσης για τον Κλάδο Κομοτηνής, ο οποίος ανέδειξε δύο μειοδότες με βάση τα εναλλακτικά τεχνικά χαρακτηριστικά των σωλήνων.
α) Για σωλήνες ελικοειδούς ραφής την "Siderourgica de tubo sol dato".
β) Για σωλήνες ευθείας ραφής την "Saw pipes L.T.D."
Ενώ όμως ο Διαγωνισμός βρισκόταν σε εξέλιξη και πριν την κατακύρωση του, η ΔΕΗ μας ενημέρωσε ότι η Μονάδα Συνδυασμένου Κύκλου της Κομοτηνής για την τροφοδότηση της οποίας βασικά είχε αποφασισθεί η κατασκευή του Κλάδου Κομοτηνής, σύμφωνα με το σχεδιασμό της, προγραμματίζεται να τεθεί σε λειτουργία το 2001. Αυτό προκάλεσε στη ΔΕΠΑ προβληματισμό σχετικά με τη σκοπιμότητα ταχείας έναρξης των εργασιών του Κλάδου Κομοτηνής και εν πάση περιπτώσει αφαίρεσε το χαρακτήρα του επείγοντος από την προμήθεια των σωλήνων του Κλάδου Κομοτηνής.
Τα ανωτέρω είχαν σαν αποτέλεσμα η ΔΕΠΑ να προχωρήσει στην ακύρωση του Διαγωνισμού με απόφαση του Διοικητικού της Συμβουλίου την 15.12.1997, κάνοντας χρήση συγκεκριμένου 'Αρθρου ('Αρθρο 17.7 των Instructions to Bidders) της διακηρύξεως του Διαγωνισμού, με το οποίο διατηρούσε το νόμιμο δικαίωμα να ακυρώσει το Διαγωνισμό ή να προχωρήσει κατ' άλλο τρόπο, χωρίς καμία υποχρέωση προς τους συμμετέχοντες.
Η ΔΕΠΑ, κάνοντας χρήση του δικαιώματος σύναψης Προγραμματικών Συμφωνιών, σύμφωνα με το ν. 2446/96 και με δεδομένο ότι, βάσει των τεχνικών απαιτήσεων της, υπάρχουν τρεις κατασκευαστικοί οίκοι στην Ελλάδα που έχουν τη δυνατότητα παραγωγής σωλήνων μέσης και υψηλής πίεσης, προχώρησε σε ανοικτές διαδικασίες με διαπραγμάτευση μαζί τους και όχι με απ' ευθείας ανάθεση, με σκοπό τη σύναψη Προγραμματικής Συμφωνίας προμήθειας σωλήνων, για την κάλυψη των αναγκών σε σωλήνες των έργων της. Συγκεκριμένα με τους:
- Σωληνουργεία Κορίνθου
- Ελληνικά Σωληνουργεία
- Σωληνουργεία Θηβών
Τελικά μετά από τις σχετικές αξιολογήσεις και με δεδομένο ότι τα Σωληνουργεία Θηβών δεν εξεδήλωσαν ενδιαφέρον, στις 17.12.97 και 18.12.97 η ΔΕΠΑ σύναψε Προγραμματικές Συμφωνίες τόσο με τα Σωληνουργεία Κορίνθου (προϋπολογισμού 4,6 δισ. δρχ.) όσο και με τα Ελληνικά Σωληνουργεία (προϋπολογισμού 1,2 δισ. δρχ) αντίστοιχα. 
Στην Προγραμματική Συμφωνία της ΔΕΠΑ με τα Σωληνουργεία Κορίνθου, οι επιμέρους ποσότητες των σωλήνων ήταν ίδιες με αυτές του διαγωνισμού 99/97, στην υλοποιηθείσα σχετική ετήσια σύμβαση σωλήνων υψηλής πίεσης τροποποιήθηκαν οι ποσότητες αυτές, σύμφωνα με τις ανάγκες του έργου. Λαμβάνοντας υπ' όψιν τα παραπάνω γεγονότα, τροποποιήθηκε το χρονοδιάγραμμα παράδοσης των σωλήνων, επιφέροντας λόγω μη πρόωρης εκταμίευσης σημαντικό χρηματοοικονομικό όφελος στην ΔΕΠΑ κατά 210.000.000 δρχ. περίπου. 
Εφαρμόζοντας τη σχετική ισοτιμία δολαρίου ΗΠΑ και μάρκου Γερμανίας κατά την ημερομηνία υπογραφής της Προγραμματικής Συμφωνίας, οι τιμές που επιτεύχθηκαν για την προμήθεια των σωλήνων υψηλής πίεσης του Κλάδου Κομοτηνής ήταν φθηνότερες από τις τιμές του μειοδότη ελικοειδούς ραφής του διαγωνισμού 99/97 (Siderourgica de Tubo Sol dato), τόσο αναφορικά με τις προσωρινές τιμές εκκίνησης που αναφέρονται στην Προγραμματική Συμφωνία (κατά 0,5%), όσο και αναφορικά με τις επιτευχθείσες οριστικές τιμές που αναφέρονται στην σχετική ετήσια σύμβαση προμήθειας των σωλήνων αυτών (κατά 1,5% συνολικά). 
Η παραπάνω διαφορά τιμών κατά 1,5% είναι πρόσθετο οικονομικό όφελος πλέον των ανωτέρω 210.000.000 δρχ περίπου.
Οι παραπάνω Προγραμματικές Συμφωνίες έγιναν σύμφωνα με το νόμο 2446/96, την υπ' αριθμόν 35/97/22.12.97 γνωμοδότηση της Επιτροπής Πολιτικής και Προγραμματισμού Προμηθειών και εγκρίθηκαν τελικά με την Α.Π.Δ1/Γ/Φ18/26916/3Ο.12.97 Υπουργική Απόφαση.
Τα Σωληνουργεία Κορίνθου Α.Ε. δεν συμμετείχαν στον ακυρωθέντα διαγωνισμό αυτοτελώς, αλλά με τη μορφή Κοινοπραξίας με την αλλοδαπή εταιρεία PREUSSAGSTAHL A.G. όπου είχαν προσφερθεί σωλήνες Γερμανικής προέλευσης και για το λόγο αυτό δε θεωρείται ότι έγινε ανάθεση σε συμμετέχοντα στον άνω ακυρωθέντα διαγωνισμό και επομένως δεν τίθεται θέμα υποβολής οικονομικής αντιπροσφοράς από τα "Σωληνουργεία Κορίνθου".
Η συναφθείσα προγραμματική συμφωνία εντάσσεται στο πλαίσιο του προγράμματος ανάπτυξης της ΔΕΠΑ, του οποίου η χρηματοδότηση έχει εξασφαλισθεί από κοινοτικούς πόρους και το Πρόγραμμα Δημοσίων Επενδύσεων. Η Ευρωπαϊκή Επιτροπή, εφόσον γίνεται σε αυτή κάποια αναφορά, είναι υποχρεωμένη να ζητήσει από το φορέα την άποψή του για την ευστάθεια ή μη των προαναφερομένων καθώς και την αποστολή των σχετικών στοιχείων, γεγονός το οποίο έγινε με την αναφερομένη επιστολή της Ευρωπαϊκής Επιτροπής.
Η Υπουργός
ΒΑΣΩ ΠΑΠΑΝΔΡΕΟΥ"
13. Στην με αριθμό 5628/17-3-98 ερώτηση δόθηκε με το υπ' αριθμ. 9/4-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5628/17-3-1998, που κατέθεσε ο Βουλευτής κ. Χ. ΘΕΟΔΩΡΟΥ, σας γνωρίζουμε τα εξής:
Η καταπολέμηση της εγκληματικότητας αποτελεί βασικό στόχο του Υπουργείου μας, το οποίο για την πρόληψη και καταστολή του φαινομένου αυτού λαμβάνει όλα τα αναγκαία μέτρα. Οι προσπάθειες προς την κατεύθυνση αυτή είναι σύντομες.
Μέσα στα πλαίσια αυτά αστυνομεύεται και ο νομός Ευβοίας από την ομώνυμη Αστυνομική Διεύθυνση, η οποία ελέγχει το φαινόμενο αυτό σε ικανοποιητικό βαθμό.
Η αναφερόμενη Υπηρεσία έχει στελεχωθεί με ανάλογο προσωπικό, μέσα από την ελλειμματική δύναμη της Ελληνικής Αστυνομίας. Κατά τις τακτικές μεταθέσεις του τρέχοντος έτους θα ληφθεί μέριμνα να ενισχυθεί με 8 Ανθυπαστυνόμους - Αρχιφύλακες και 20 Αστυφύλακες. Επίσης, προσφάτως, ενισχύθηκε η υπάρχουσα δύναμή της με την τοποθέτηση 16 νέων Αστυφυλάκων.
Για τον υλικοτεχνικό εξοπλισμό, έχουν διατεθεί σε αυτή, από τα υπάρχοντα αποθέματα, 53 οχήματα διαφόρων τύπων. Από αυτά τα 2 επιβατικά, 4 jeep και 1 δίκυκλη μοτοσικλέτα είναι προμήθειας, της τελευταίας διετίας.
Πέραν αυτού, της χορηγήθηκαν πρόσφατα, για κάλυψη των αναγκών της, 2 επιτραπέζιοι σταθμοί βάσεως, 9 πομποδέκτες οχημάτων και 7 πολυκαναλικοί πομποδέκτες, σύγχρονης τεχνολογίας. Ο υλικοτεχνικός εξοπλισμός της θα συνεχισθεί μέσα από την εξέλιξη των προγραμμάτων προμηθειών.
Στην ανωτέρω Υπηρεσία δόθηκε εντολή να εντείνει την αστυνόμευση και να λάβει αποτελεσματικά μέτρα για την πρόληψη και καταστολή της εγκληματικότητας και την εμπέδωση του αισθήματος ασφαλείας στους πολίτες.
Ο Υπουργός
ΓΕΩΡΓΙΟΣ ΡΩΜΑΙΟΣ"
14. Στην με αριθμό 5631/17-3-98 ερώτηση δόθηκε με το υπ' αριθμόν 123/3-4-98 έγγραφο από τον Υπουργό Εμπορικής Ναυτιλίας η ακόλουθη απάντηση:
 

Επιστροφή στην κορυφή



Σελίδα 9882 
"Σε απάντηση της ερώτησης 5631/17-3-1998, του Βουλευτή κ. ΒΑΡΙΝΟΥ Αθ., σας γνωρίζουμε τα εξής:
Το άρθρο 5 παρ. 3 του ν. 2575/98 που ρυθμίζει την παροχή επικουρικής σύνταξης από το ΚΕΑΝ στους δικαιούχους συνταξιούχους ναυτικούς, προβλέπει στο εδάφιο (α) αυτού την κατάρτιση και υποβολή αναλογιστικής μελέτης βιωσιμότητας του ΚΕΑΝ, προκειμένου αυτή να ληφθεί υπόψη για τον καθορισμό του ποσού της επικουρικής σύνταξης, ως ποσοστό της εκάστοτε καταβαλλόμενης κύριας σύνταξης του Ν.Α.Τ. στην οποία συμπεριλαμβάνονται και τα κάθε φύσης επιδόματα.
Η κατάρτιση της υπόψη αναλογιστικής μελέτης ολοκληρώνεται και μετά την υποβολή της θα προωθηθούν οι διαδικασίες που προβλέπει η πιο πάνω διάταξη.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
15. Στην με αριθμό 5645/18-3-98 ερώτηση του Βουλευτή κ. Κωνσταντίνου Ευμοιρίδη, δόθηκε με το υπ' αριθμ. 98/3-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στο 5645/18-3-98 ερώτημά σας που περιήλθε στην υπηρεσία μας με το ανωτέρω σχετικό έγγραφο και αφορά τον στρατιώτη Ιωάννη Θεοδώρου Καλφακάκη, σας πληροφορούμε ότι σύμφωνα με τις διατάξεις του ν. 2084/1992 ο ανωτέρω δικαιούται συντάξεως εφόσον παρουσιάζει ανικανότητα κατά ποσοστό τουλάχιστον 50% αποδεικνυομένης δια γνωματεύσεως της Α.Σ.Υ. Επιτροπής. Προκειμένου να τηρηθεί η διαδικασία που ορίζεται στο άρθρο 51 του Π.Δ. 1041/1979 περί δικαιώματος σύνταξης παθόντος εξ αιτίας της υπηρεσίας θα πρέπει ο ανωτέρω μετά την οριστική απόλυσή του από το στράτευμα να υποβάλλει αίτηση στην υπηρεσία μας μαζί με Πιστοποιητικό Στρατολογίας τύπου Α' από το οποίο να προκύπτουν όλες οι στρατολογικές μεταβολές του.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
16. Στην με αριθμό 5647/18-3-98 ερώτηση δόθηκε με το υπ' αριθμ. 66/3-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5647/18-3-1998, που κατέθεσε ο Βουλευτής κ. Π. ΤΑΤΟΥΛΗΣ, σας γνωρίζουμε ότι μετά τις ρυθμίσεις του ν. 2218/1994, όπως τροποποιήθηκε με το ν. 2240/1994, το προσωπικό της Αγροφυλακής, που υπηρετούσε στις περιφερειακές Υπηρεσίες, θεωρείται αποσπασμένο στις Νομαρχιακές Αυτοδιοικήσεις, οι οποίες είναι πλέον αρμόδιες για την αγροτική ασφάλεια της περιοχής τους και την πλήρωση των κενών οργανικών θέσεων προσωπικού.
Ο Υπουργός
ΓΕΩΡΓΙΟΣ ΡΩΜΑΙΟΣ"
17. Στην με αριθμό 5649/18-3-98 ερώτηση δόθηκε με το υπ' αριθμ. 1154/6-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5649/18-3-98 που κατέθεσε στη Βουλή ο Βουλευτής κ. Γιαν. Κουράκης σχετικά με τη λειτουργία Ταχ. Γραφείων σε Δήμους του Ν. Ηρακλείου, σας διαβιβάζουμε το σχετικό έγγραφο με αρ. πρωτ. 1141/13590/025/31-3-98 του Δ/ντος Συμβούλου του εν λόγω Οργανισμού.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
18. Στην με αριθμό 5653/18-3-98 ερώτηση δόθηκε με το υπ' αριθμ. 1157/10-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5653/18-3-98 που κατέθεσε στη Βουλή ο Βουλευτής κ. Γ. Καρατζαφέρης, σχετικά με το δρομολόγιο Αθήνα - Λονδίνο - Πράγα που πραγματοποίησε το Πρωθυπουργικό Αεροσκάφος "FALCOΝ", σας διαβιβάζουμε το σχετικό έγγραφο με αρ. πρωτ. ΠΔΣ και ΔΣ/1335/31-3-98 του Προέδρου Δ.Σ. και Δ/ντος Συμβούλου Ο.Α.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
19. Στην με αριθμό 5704/19-3-98 ερώτηση δόθηκε με το υπ' αριθμ. 80/4-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5704/19-3-1998, που κατέθεσε ο Βουλευτής κ. Λ. ΠΑΠΑΓΕΩΡΓΟΠΟΥΛΟΣ, σας γνωρίζουμε τα εξής:
Το Αρχηγείο Πυροσβεστικού Σώματος, στα πλαίσια ενός νέου σχεδιασμού της πυροπροσταίας της χώρας, σε συνδυασμό με την επικείμενη ανάληψη της δασοπυρόσβεσης, μελετά την αναδιάρθρωση των Υπηρεσιών του καθώς και την ίδρυση νέων, με γνώμονα την πληρέστερη κάλυψη περιοχών που δεν καλύπτονται σήμερα σε ικανοποιητικό βαθμό.
Στη βάση αυτή εξετάζεται και το θέμα της ίδρυσης και λειτουργίας Πυροσβεστικού Κλιμακίου στο Δήμο Αλιβερίου, για την αναβάθμιση της πυροπροστασίας της περιοχής.
Το εν λόγω Πυροσβεστικό Κλιμάκιο πρόκειται να λειτουργήσει κατά τη φετινή θερινή περίοδο ενώ θα επιδιωχθεί, εφόσον πληρωθούν οι απαραίτητες προϋποθέσεις, η λειτουργία του καθ' όλη τη διάρκεια του έτους.
Ο Υπουργός
ΓΕΩΡΓΙΟΣ ΡΩΜΑΙΟΣ"
20. Στην με αριθμό 5707/19-3-98 ερώτηση δόθηκε με το υπ' αριθμ. 127/3-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5705/19-3-1998, που κατέθεσε ο Βουλευτής κ. Β. ΓΙΟΒΑΝΟΥΔΑΣ, σας γνωρίζουμε για το αναφερόμενο θέμα ενημερώθηκε η ΕΘνική Αντιπροσωπεία την 19-3-1998 κατά τη συζήτηση της 1175/16-3-1998 επίκαιρης ερώτησης, με το ίδιο περιεχόμενο, που κατέθεσε ο Βουλευτής κ. Ε. ΑΠΟΣΤΟΛΟΥ.
Ο Υπουργός
ΓΕΩΡΓΙΟΣ ΡΩΜΑΙΟΣ"
21. Στην με αριθμό 5731/20-3-98 ερώτηση δόθηκε με το υπ'αριθμ. 433/1-4-98έγγραφο από τον Yφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5731/20-3-98 που κατέθεσαν οι βουλευτές κύριοι Αχιλ. Κανταρτζής και Απόστ. Τασούλας, σας γνωρίζουμε τα ακόλουθα:
Για την αναπλήρωση των διδακτικών ωρών που χάθηκαν λόγω καταλήψεων έχει εφαρμογή το άρθρο 58 του Νόμου 2145/93 σύμφωνα με τον οποίο το διδακτικό έτος παρατείνεται τόσες ημέρες όσες διήρκεσε η κατάληψη σε κάθε σχολείο.
Το ΥΠΕΠΘ με τις Υπουργικές Αποφάσεις Γ2/6657/2Ο-11-97 και Γ2/1739/10-3-98 έδωσε τη δυνατότητα στα σχολεία (συλλόγους διδασκόντων καθηγητών) να αποφασίσουν σχετικά με τους επί πλέον τρόπους αναπλήρωσης -(διδασκαλία κατά τη διάρκεια των διακοπών του Πάσχα, τα Σάββατα, 7η διδακτική ώρα όπου είναι δυνατόν, περικοπήεκδρομών και περιπάτων).
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
22. Στην με αριθμό 5775Β/24-3-98 ερώτηση δόθηκε με το υπ'αριθμ. 1005/9-4-98 έγγραφο από τον Υπουργό Γεωργίας 
 

Επιστροφή στην κορυφή



Σελίδα 9883 
η ακόλουθη απάντηση:
"Απαντώντας στην ερώτηση 5775 Β/24-3-98 που κατέθεσε ο Βουλευτής κ. Θ. Δαβάκης, σας πληροφορούμε ότι η πράσινη ισοτιμία δραχμής -ECU χρησιμοποιείται στο Γεωργικό τομέα για την μετατροπή ποσών και μέτρων που εκφράζονται σε ΕCU σε εθνικό νόμισμα.
Μετά τις πρόσφατες νομισματικές εξελίξεις η προσαρμογή της πράσινης ισοτιμίας της δραχμής ήταν άμεση και από το ύψος των 312,493 δρχ. ECU ανήλθε, από 24-3-98 στις 349,703 δρχ./ECU, ήτοι ποσοστό προσαρμογής 12,0%.
Η άμεση αυτή αναπροσαρμογή της πράσινης ισοτιμίας θα επηρεάσει θετικά τον γεωργικό τομέα της οικονομίας μας διότι συνεπάγεται αύξηση όλων των μέτρων και των ποσών, που εισπράττουν οι 'Ελληνες γεωργοί, ανάλογα. Εκτιμάται ότι η παραπάνω αναπροσαρμογή σε ετήσια βάση συνεπάγεται αύξηση των εισροών μας από το Κοινοτικό Γεωργικό Ταμείο κατά 100- 200 δισ. δρχ.
Η θέση σε ισχύ της νέας πράσινης ισοτιμίας δεν συνεπάγεται αυτόματα και την εφαρμογή της. Κάθε θεσμική τιμή και ενίσχυση μετατρέπεται σε εθνικό νόμισμα με την πράσινη ισοτιμία που ισχύει όταν επέρχεται το γεγονός, που δίνει δικαίωμα στην ενίσχυση (εξαγωγή, παρέμβαση, ενισχύσεις στην παραγωγή κλπ.). Η έννοια αυτή αποδίδεται με τον όρο "γενεσιουργό αίτιο" και ορίζεται λεπτομερώς στους κοινοτικούς κανονισμούς.
Για παράδειγμα:
Στις εξαγωγικές επιστροφές γενεσιουργό αίτιο της πράσινης ισοτιμίας είναι η ημερομηνία της διασάφησης εξαγωγής.
Στα οπωροκηπευτικά, η ελάχιστη τιμή και η ενίσχυση στη μεταποίηση έχει ως γενεσιουργό αίτιο την πρώτη ημέρα του μήνα παράδοσης του προϊόντος.
Στην αγελαδοτροφία ισχύει η πράσινη ισοτιμία της 1ης Ιανουαρίου κ.ο.κ.
Από τα παραπάνω είναι φανερό ότι οι εισροές και από τον FEOGA και το εισόδημα του παραγωγού θ' αυξάνονται σταδιακά ανάλογα με τις εμπορικές περιόδους των προϊόντων.
Ο Υπουργός
ΣΤ. ΤΖΟΥΜΑΚΑΣ"
23. Στην με αριθμό 5778/24-3-98 ερώτηση δόθηκε με το υπ'αριθμ. 1006/9-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5778/24-3-98 που κατέθεσε ο Βουλευτής κ. Α. Χειμάρας, σας πληροφορούμε τα εξής:
Σύμφωνα με την αλιευτική νομοθεσία τα όρια του Μαλιακού Κόλπου ορίζονται, ως η θαλάσσια περιοχή που περικλείεται εσωτερικά της νοητής γραμμής που ενώνει το Α. Καραβοφάναρο με το Α. Χιλιομίλι. Στην παραπάνω περιοχή λόγω της ιδιαιτερότητάς της έχουν ήδη ληφθεί πρόσθετα απαγορευτικά μέτρα που έχουν σαν στόχο εκτός από την προστασία της αλιευτικής παραγωγής και την προστασία ευαίσθητων θαλάσσιων περιοχών όπως το λειβάρι όπου έχει απαγορευθεί κάθε μορφής αλιευτική δραστηριότητα.
Με την αριθμ. 232046/4-8-98 Υπουργική απόφαση επεκτάθηκαν τα περιοριστικά μέτρα που ισχύουν στο Μαλιακό κόλπο, για τα δυναμικά έργαλεία Μηχ/των Γριγρί στη θαλάσσια περιοχή εσωτερικά της νοητής γραμμής που ενώνει το Ακρ. Κνημίς - Ακρ. Λιχάδα - Ακρ. Τάπια που αντιστοιχεί στην ευρύτερη θαλάσσια περιοχή εξωτερικά του Στόμιου του Μαλιακού κόλπου περιοχή για την οποία ζητούν την επέκταση του ορίου των απαγορευτικών μέτρων που ισχύουν για τον Μαλιακό κόλπο οι ενδιαφερόμενες Αλιευτικές Οργανώσεις. Η απόφαση αυτή βρίσκεται ακόμη σε ισχύ και συλλέγονται τα σχετικά στοιχεία τα οποία μετά τη λήξη της απόφασης θα αξιολογηθούν και με βάση την αξιολόγηση θα αποφασισθεί η επέκταση ή όχι σε μόνιμη βάση των ισχυόντων περιοριστικών μέτρων.
Για την λειτουργία των ελαιοτριβείων, εργοστασίων, κ.λπ., θα πρέπει να προηγηθεί η έκδοση άδειας λειτουργίας και η άδεια διάθεσης των αποβλήτων τους σε αποδέκτη, από το Νομάρχη. Κατά συνέπεια τα συγκεκριμένα εργοστάσια θα πρέπει να ελεγχθούν λόγω αρμοδιότητας, από τις νομαρχιακές υπηρεσίες του Νομού. Οι παραπάνω έλεγχοι και η σωστή λειτουργία των εργοστασίων μπορούν να αποτρέψουν τη ρύπανση του Μαλιακού.
Ο Υπουργός
ΣΤΕΦ. ΤΖΟΥΜΑΚΑΣ"
24. Στην με αριθμό 5782/24-3-98 ερώτηση δόθηκε με το υπ'αριθμ. 686/10-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5782/24-3-98 ερώτησης του Βουλευτή κ. Θ. Στάθη, σας πληροφορούμε ότι οι κωφοί στην αθλητική δομή έχουν μια παράλληλη και ανεξάρτητη Οργάνωση από την Διεθνή Ολυμπιακή Επιτροπή (Δ.Ο.Ε.) και την INTERNATIONAL PARALIMPIC COMMITTEE (I.P.C.), συμμετέχουν σε αγώνες που διοργανώνονται από την Διεθνή Επιτροπή Κωφών, ενώ θα πρέπει να σημειωθεί ότι δεν συμμετέχουν ούτε στους Ολυμπιακούς Αγώνες, ούτε στους Παρολυμπιακούς.
Το Σωματείο των Κωφών (που αποκαλείται Ελληνική Ομοσπονδία Κωφών) καίτοι δεν είναι αναγνωρισμένο επιχορηγείται 50.000.000 δρχ. περίπου ετησίως.
Σε ό,τι αφορά στην Αθλήτρια Μπατζιανούλη Ειρήνη σας γνωρίζουμε ότι η Γενική Γραμματεία Αθλητισμού έχει καλύψει οικονομικά τους συγκεκριμένους αγώνες που μετείχε ως προς το θέμα όμως των προνομίων δεν υπάρχει δυνατότητα διότι παρά το γεγονός ότι η Υπηρεσία μας κατά το παρελθόν έχει ζητήσει τις προτάσεις της Ελληνικής Ομοσπονδίας Κωφών για το αν εντάσσονται στους Ολυμπιακούς Αγώνες της (Δ.Ο.Ε.) ή στους Παρολυμπιακούς (AMEA-IPC) δεν υπήρξε από την τελευταία υποβολή συγκεκριμένων προτάσεων.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
25. Στην με αριθμό 5789/26-3-98 ερώτηση δόθηκε με το υπ'αριθμ. 244/4-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5789/26-3-98 που κατέθεσε η Βουλευτής κ. Ε. Ανουσάκη, σας γνωρίζουμε ότι για το αντικείμενο αυτής ενημερώθηκε η Βουλή την 3-4-98, κατά τη συζήτηση της 1241/30-3-98 Επίκαιρης Ερώτησης με το ίδιο περιεχόμενο, που κατέθεσε η ίδια η κ. Βουλευτής, την 30-3-98 κατά τη συζήτηση της 37/12-3-98 Επερώτησης, όπως επίσης και την 1-4-98 κατά τη συζήτηση των 1214 και 1219/30-3-98 Επίκαιρων Ερωτήσεων, που κατέθεσαν οι Βουλευτές κύριοι Ν. Παπαφιλίππου και Ε. Βλασσόπουλος, αντίστοιχα.
Ο Υπουργός
ΓΕΩΡΓΙΟΣ ΡΩΜΑΙΟΣ"
26. Στην με αριθμό 5791/26-3-98 ερώτηση δόθηκε με το υπ'αριθμ. 1008/9-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5791/26-3-98 που κατέθεσαν οι Βουλευτές κύριοι Β. Μπούτας και Α. Κανταρτζής, σας πληροφορούμε τα εξής:
Οι πίνακες με πορίσματα εκτιμήσεων Δήμων και Κοινοτήτων του Νομού Καρδίτσας βρίσκονται στο στάδιο της μηχανογραφικής επεξεργασίας και υπολογίζεται ότι οι αποζημιώσεις στο σύνολό τους, για τις ζημιές αυτές θα καταβληθούν στους δικαιούχους παραγωγούς εντός του μήνα Μαϊου. Ο λόγος που οι παραπάνω αποζημιώσεις δεν έχουν καταβληθεί μέχρι σήμερα είναι ο τεράστιος όγκος εργασίας που αντιμετώπισε ο ΕΛΓΑ, από τις πρωτοφανείς σε έκταση ζημιές που προξενήθηκαν σ' ολόκληρη τη χώρα από τους παγετούς της άνοιξης του 1997.
Τέλος όσον αφορά την καταβολή προκαταβολών έναντι αποζημιώσεων για ζημιές που συνέβησαν κατά την ίδια περίοδο σε άλλες περιοχές όπως π.χ. στο Νομό Λάρισας, γνωρίζουμε 
 

Επιστροφή στην κορυφή



Σελίδα 9884 
Η σελίδα σε PDF 

Επιστροφή στην κορυφή



Σελίδα 9885 
Η σελίδα σε PDF 

Επιστροφή στην κορυφή



Σελίδα 9886 
προστίμου για τη χώρα διπλάσιου ύψους σπό την αιτούμενη εθνική ενίσχυση.
Επιδίωξη της Κυβέρνησης για τη δημόσια παρέμβαση στο ελαιόλαδο είναι:
Επίσπευση της έναρξης της δημόσιας αποθεματοποίησης αντί της 1ης Ιουλίου να ξεκινήσει την 1η Απριλίου, εκτέλεση της δημόσιας παρέμβασης στο ελαιόλαδο με διαγωνισμό και όχι με απευθείας ανάθεση, όπως ζητούν ορισμένες συνεταιριστικές οργανώσεις, εποπτεία του ποιοτικού ελέγχου από υπηρεσίες του Δημοσίου, και μη προπληρωμή χωρίς προηγούμενη ποιοτική κατάταξη του προϊόντος, που θα καθορίζει την τιμή αγοράς του.
Να ανοίξει η ιδιωτική αποθεματοποίηση για απορρόφηση 30.000 τόνων ελαιολάδου με βάση τον παλιό Κανονισμό 136/66. 
Στην διμερή συνάντηση του Υπουργείου Γεωργίας με τον Επίτροπο στις 10-2-1998 υπήρξε απόλυτη συμφωνία για τη σημερινή πραγματικότητα της αγοράς ελαιολάδου στην Ελλάδα. Η επιτροπή επιμένει να αξιοποιηθεί το μέτρο της "ιδιωτικής αποθεματοποίησης" και θυμίζει ότι στην Ελλάδα έχει χορηγηθεί τέτοιο δικαίωμα για 30.000 τόνους. 
Η άποψή μας είναι ότι οι οργανώσεις παραγωγών που έχουν δικαίωμα, σύμφωνα με τον υφιστάμενο κονονισμό 136Ο/78 να πραγματοποιήσουν ιδιωτική αποθεματοποίηση στην Ελλάδα είναι και αριθμητικά περιορισμένες και οι εγκαταστάσεις τους δεν επαρκούν για να υλοποιήσουν ένα τέτοιο πρόγραμμα. Ζήτησε τη συμφωνία της Επιτροπής ώστε οι οργανώσεις αυτές να αναθέσουν σε υπεργολάβους μέρος της υλοποίησης του προγράμματος ιδιωτικής αποθεματοποίησης.
Πράγματι η διαχειριστική επιτροπή λιπαρών ουσιών στις 25-2-98, ύστερα από πρόταση της Ελληνικής πλευράς, έκανε δεκτή την γνωμοδότηση της νομικής υπηρεσίας και χορήγησε το δικαίωμα για υπεργολαβική ανάθεση της ιδιωτικής αποθεματοποίησης του ελαιολάδου από τις αναγνωρισμένες ομάδες παραγωγών, σε οργανώσεις που δεν είναι μέλη τους. 
Αποφάσισε επίσης την μείωση του ελάχιστου όγκου προϊόντος προς αποθεματοποίηση, από 100 τόνους σε 25 τόνους. Η επιτροπή στην ίδια συνεδρίαση εισηγήθηκε την εισαγωγή 5.000 τόνων ελαιολάδου χαμηλής ποιότητος από την Τυνησία. Η εισήγηση αυτή αποσύρθηκε μετά σπό πιέσεις της ελληνικής πλευράς, με το επιχείρημα ότι δεν χρειάζεται να επιβαρυνθεί η αγορά με προϊόντα που καλύπτονται από προτιμησιακούς όρους. Με τον τρόπο αυτό διευκολύνεται ακόμη περισσότερο η ιδιωτική αποθεματοποίηση.
Υπενθυμίζεται ότι η ποσότητα που έχει κατανεμηθεί στην χώρα μας προς αποθεματοποίηση είναι 30.000 τόνοι. Η επιτυχής εφαρμογή του μέτρου θα συμβάλει θετικά στην ανακούφιση της αγοράς ελαιολάδου.
Τα αιτήματα και επιδιώξεις του βρίσκονται σε εξέλιξη στην Ε.Ε εκ μέρους του Υπουργείου Γεωργίας είναι:
α) Αναθεώρηση της ΚΟΑ ελαιολάδου.
Βασικό αίτημα της χώρας μας στα πλαίσια της αναθεώρησης της ΚΟΑ ελαιολάδου είναι να καθοριστεί εθνική ποσόστωση, έτσι ώστε όποια χώρα υπερβαίνει την ποσόστωσή της να υφίσταται και την αναλογούσα σε αυτήν ποινή. Για τον προσδιορισμό των σχετικών επιπέδων πρέπει να αξιοποιηθούν αξιόπιστα στοιχεία παραγωγής προσφάτων ετών.
Παράλληλα, επιδιώκουμε: 
Την άμεση συζήτηση των προτάσεων της Επιτροπής σε συνδυασμό και με τη συζήτηση των λοιπών προτάσεων για την αναμόρφωση της ΚΑΠ. Την αύξηση της συνολικά στηριζόμενης παραγωγής ελαιολάδου στην Ε.Ε. σε 1.800.000 τόνους. Το σημερινό ύψος στηριζόμενης παραγωγής 1.350.000 τόνων είναι ανεπαρκές, δεν λαμβάνει υπόψη το δυναμισμό παραγωγής χωρών που έχουν την τελευταία δεκαετία προσχωρήσει στην Ε.Ε. και δεν μπορεί να θεωρηθεί ρεαλιστικό. Απαιτείται μια σημαντική αναθεώρηση προς τα πάνω αυτής της οροφής.
Τη συσχέτιση της ενίσχυσης στην παραγωγή με τον όγκο της πραγματικά παραγόμενης ποσότητας. Διαφορετικά θα υπάρξει εγκατάλειψη καλλιέργειας σε πάρα πολλές περιοχές με αποτέλεσμα, είτε την περιβαλλοντική υποβάθμιση, είτε τη συγκέντρωση της καλλιέργειας σε λίγες μεγάλες επιχειρήσεις, την απομάκρυνση από την καλλιέργεια των μικρών και των οριακών παραγωγών και την όξυνση κοινωνικώνπροβλημάτων.
Την προστασία της ποιότητας του ελαιολάδου που διατίθεται στην αγορά που μπορεί εν πολλοίς να επιτευχθεί και μέσω της απαγόρευσης κυκλοφορίας μιγμάτων ελαιολάδου με σπορέλαια.
Τη θέσπιση ενός ενιαίου συστήματος ενίσχυσης στην παραγωγή. Αυτό σημαίνει, ότι είναι λογικό να καταργηθεί το ιδιαίτερο σύστημα "των μικρών παραγωγών".
Την κατάλληλη χρηματοδότηση του τομέα, ώστε να μπορέσει να ανταποκριθεί στις πραγματικές ανάγκες της αγοράς και να εξασφαλισθεί μια εμπορική μας διείσδυση σε αγορές που παρουσιάζουν ενδιαφέρον (ΗΠΑ, Ιαπωνία, κλπ.).
Την πρόβλεψη ενός μηχανισμού παρέμβασης, ο οποίος θα αποτελεί το ελάχιστο δίχτυ ασφαλείας των παραγωγών για περιπτώσεις σαφούς αδυναμίας της αγοράς να απορροφήσει το προϊόν.
Τη λήψη συνολικών μέτρων στήριξης της παραγωγής και των παραγωγών της επιτραπέζιας ελιάς.
β) 'Ελεγχος στις παράνομες εισαγωγές από τρίτες χώρες.
Το αίτημα αυτό αποτελεί πάγια θέση της Ελλάδας για το ελαιόλαδο με στόχο την καταπολέμηση της απάτης.
γ) Διάθεση ελαιολάδου για επισιτιστική βοήθεια.
Το ελαιόλαδο θα περιληφθεί ως προϊόν για το πρόγραμμα δωρεάν διάθεσης το 1998 από τη χώρα μας σε ικανή ποσότητα (επισιτιστική βοήθεια).
Σημειώνεται, ότι το πρόβλημα με το ελαιόλαδο αναμένεται να διαιωνιστεί και στις επόμενες ελαιοκομικές περιόδους, καθότι η Ισπανία εμφανίζει διαρκώς και επεκτείνει συνεχώς την ελαιοκαλλιέργεια. Υπολογίζεται, ότι η υπέρβαση τον επόμενο χρόνο θα ξεπεράσει τους 600.000 τόνους στην Ε.Ε.
Δράσεις και πρωτοβουλίες του Υπουργείου Γεωργίας σε εθνικό και κοινοτικό επίπεδο αποτελούν: 
α) 'Ελεγχος αισχροκέρδειας. 
Επιλογές της Κυβέρνησης για τον έλεγχο της αγοράς αποτελούν: Ο έλεγχος της αισχροκέρδειας από το Υπουργείο Ανάπτυξης (Σύγκληση Επιτροπής Ανταγωνισμού). 'Ηδη από τις 14-1-98 μειώθηκε η τιμή του ελαιολάδου κατά 1ΟΟ δρχ./κιλό στον καταναλωτή και από τον Φεβρουάριο άρχισε να μειώνεται σταδιακά όπως αναφέραμε και παραπάνω. 
β) 'Ελεγχος και αποτελεσματική αντιμετώπιση της νοθείας.
Η απαγόρευση διακίνησης ελαιολάδου σε συσκευασίες άνω των 5 λίτρων στοεμπόριο από μη παραγωγό. Σε περίπτωση που η διακίνηση γίνεται από παραγωγό, να συνοδεύεται από το δελτίο διακίνησης, στο οποίο θα αναγράφεται ο αριθμός του μητρώου του.
Ειδικοί έλεγχοι σε ορισμένα γεωργικά προϊόντα, όπως το λάδι. Σύμφωνα με τα άρθρα 38 έως και 45 του ν. 2538/97, συγκροτήθηκε στις 10-3-98 η Εθνική Επιτροπή Εισήγησης Κυρώσεων και ορίσθηκαν οι αρμοδιότητές της. Μετά τον ορισμό των κλιμακίων πρόκειται να αρχίσουν ειδικοί έλεγχοι στα εξής γεωργικά προϊόντα: γάλα και γαλακτοκομικά, κρέας, χυμοί φρούτων συσκευασμένοι και συσκευασμένο μέλι.
Κατά τα προαναφερόμενα άρθρα, όποιος παράγει, μεταποιεί, συσκευάζει, ανασυσκευάζει, διακινεί και ασκεί εμπορία προϊόντων ημεδαπής ή αλλοδαπής προέλευσης οφείλει εφεξής να τηρεί, πέραν των υποχρεώσεων της εθνικής και Κοινοτικής νομοθεσίας, και τα ακόλουθα:
Ημερήσια, ενσφράγιστα αρχεία εισερχομένων πρώτων υλών ή των συστατικών ή των προσθέτων που απαιτούνται για την παραγωγή των προϊόντων, καθώς και αρχεία των παραχθέντων ή συσκευασθέντων εξερχομένων προϊόντων των προϊόντων. Εφοδιασμό με την κατάλληλη ετικέτα ή αντίστοιχο συνοδευτικό έγγραφο για την σήμανσή τους σύμφωνα με τις διατάξεις της οδηγίας 791/112/ΕΟΚ. Η σήμανση αυτή πρέπει να είναι εμφανώς ευανάγνωστη, ανεξίτηλη στην ελληνική γλώσσα, χωρίς συντμήσεις, εμφανώς τοποθετημένη, να μην καλύπτεται από επικολλήσεις και να περιλαμβάνει τουλάχιστον:
"Ονομασία πώλησης του τροφίμου.
 

Επιστροφή στην κορυφή



Σελίδα 9887 
Ποσοστιαία αναγραφή των κύριων συστατικών και των συστατικών προέλευσης που περιέχονται στο προϊόν όταν αυτά υπερβαίνουν το 15% .
Τόπο προέλευσης των προϊόντων ή των συστατικών τους.
Ακριβή μάζα ή όγκο του προϊόντος. 
'Ενδειξη παρτίδας σύμφωνα με την οδηγία 89/396/ΕΟΚ.
Ημερομηνία λήξης ή ελάχιστης διατηρησιμότητας. 
Ονοματεπώνυμο και διεύθυνση του παρασκευαστή ή συσκευαστή ή στην περίπτωση αλλοδαπού προϊόντος του διακινητή του στην Ελλάδα.
Επίσης ορίζεται, ότι το ποσοστό απόκλισης των συστατικών και βασικών συστατικών απαγορεύεται να υπερβαίνει το 2%και ότι τα προϊόντα αυτά δεν μπορούν να διακινηθούν στην ελληνική αγορά, αν δεν πληρούν τις υποχρεώσεις σήμανσης.
γ) Η ανάπτυξη στρατηγικής προσέγγισης ξένων αγορών (Μarketingγια δημιουργία ζήτησης επώνυμου ελληνικού ελαιολάδου στο εξωτερικό - Προώθηση ελληνικού λαδιού μέσω Ο.Π.Ε. - Ενισχυμένα κονδύλια για προβολή της βιολογικής αξίας του λαδιού).
Σύσταση εταιρείας προώθησης αγροτικών προϊόντων. 'Εχει δοθεί στη δημοσιότητα, καθώς και σε φορείς για να εκφράσουν το ενδιαφέρον τους ως προς την ανάληψη μετοχών, σχέδιο νόμου για τη σύσταση εταιρείας προώθησης αγροτικών προϊόντων:
Σκοποί της εταιρείας είναι:
. Η προώθηση των πωλήσεων των ελληνικών αγροτικών προϊόντων και κυρίως αυτών των τροφίμων.
. Η διαμεσολάβηση στην εξεύρεση νέων αγορών ή βελτιωμένων τιμών για κάθε τρίτο στις αγορές του εσωτερικού ή εξωτερικού έναντι ευλόγου τιμήματος.
. Η αντιπροσώπευση εμπορικών οίκων συνεταιρισμών, ομάδων παραγωγών καθώς και κάθε τρίτου σε αγορές του εξωτερικού.
. Η προβολή και ανάληψη διαφημιστικών δράσεων και ενημέρωσης του κοινού έναντι ευλόγου τιμήματος καθώς και η διαχείριση προγράμματος προώθησης αγροτικών προϊόντων.
. Η εκπόνηση μελετών ανάλυσης αγορών παροχής στοιχείων τοπικών ή εθνικών αγορών και μεθόδων χρηματοδότησης για κάθε τρίτο έναντι ευλόγου τιμήματος.
. Η προετοιμασία διαβουλεύσεων τόσο μεταξύ των παραγωγών, όσο και μεταξύ των οίκων εμπορίας, καθώς και μεταξύ των τελευταίων και των παραγωγών έναντι εύλογου τιμήματος.
. Η εξεύρεση επιχειρήσεων προώθησης εντός της ενιαίας ευρωπαϊκής αγοράς ή των χώρων ΚΑΕ ή των χωρών της Ανατολικής Μεσογείου ή των υπερπόντιων χωρών για τη δημιουργία κοινοπραξιών, συγχωνεύσεων ή τη σύναψη συμβάσεων.
. Η εκπόνηση συγκριτικών μελετών για υιοθέτηση συστημάτων ανεφοδιασμού, μηχανογράφησης και ποιοτικών ελέγχων.
. Η εξεύρεση μεταφορικών μέσων αποθηκευτικών χώρων και ο συντονισμός τωνπωλήσεων.
. Η διαμεσολάβηση για εισαγωγές και εξαγωγές αγροτικών προϊόντων, καθώς και μέσων παραγωγής αυτών για τη διευκόλυνση συνεταιριστικών οργανώσεων και ο μάδων παραγωγών .
. Τήρηση διαδικασίας συνεχούς πληροφόρησης για το κόστος παραγωγής ανά προϊόν, περιοχή και εποχή.
δ) Η έγκαιρη και πλήρης χρηματοδότηση για κάλυψη αναγκών των συνεταιριστικών οργανώσεων, όσον αφορά την τυποποίηση και διάθεση ελαιολάδου.
ε) Η μείωση των επιτοκίων χορηγήσεων από την ΑΤΕ σε επίπεδα που οι Οργανώσεις να είναι ανταγωνιστικές.
στ) Προβολή του ελαιολάδου και των ευεργετικών ιδιοτήτων του μέσω καταχωρήσεων στον τύπο και διαφημίσεων στην τηλεόραση και το ραδιόφωνο.
'Οσον αφορά την κατοχύρωση της επωνυμίας προϊόντος για την βρώσιμη ελιά της Αμφισσας γνωρίζουμε ότι η κονσερβολιά Αμφισσας έχει ήδη αναγνωρισθεί ως προϊόν προστατευόμενης ονομασίας προέλευσης από την Ευρωπαϊκή 'Ενωση, σύμφωνα με τον καν.(ΕΟΚ) 2081/92
ΕΣΠΕΡΙΔΟΕΙΔΗ
Η τιμή των προϊόντων στην αγορά διαμορφώνεται ελεύθερα με βάση την προσφορά και την ζήτηση.
Οποιαδήποτε παρέμβαση στην διαμόρφωση των τιμών του προϊόντος είναι ασυμβίβαστη με το Κοινοτικό καθεστώς και επιφέρει κυρώσεις. Για την στήριξη όμως του εισοδήματος των παραγωγών το Υπουργείο Γεωργίας κατέβαλε και θα καταβάλλει κάθε προσπάθεια και μέσω της βελτίωσης του συστήματος των εξαγωγικών επιδοτήσεων και μέσω της βελτίωσης της ανταγωνιστικότητας των προϊόντων στα πλαίσια ενός διαρθρωτικού προγρ/τος για τα εσπεριδοειδή και με την διεκδίκηση αντισταθμιστικών μέτρων για την ζημιά που υφίστανται οι 'Ελληνες παραγωγοί από τις προτιμησιακές συμφωνίες με Τρίτες Χώρες και την Μεσογειακή πολιτική που ασκεί η Κοινότητα.
Αποσύρσεις: Σύμφωνα με την αρ. 362016/28-11-97 Υπουργική απόφαση κατά παρέκκλιση και για περίοδο μέχρι 3 μήνες (λήξη 28-2-98) είχε επιτραπεί για προϊόντα Ο.Π. που οδηγούνται στην απόσυρση να γίνεται χρήση διαδικασιώνβιολογικης αποσύνθεσης και τεχνικών που σέβονται το περιβάλλον πιο απλών από αυτές που προβλέπονται στα πλαίσια του Καν. (ΕΚ) αρ.22ΟΟ/96 του Συμβουλίου και καθορίζονται λεπτομερώς στην Υπουργική απόφαση αρ. 346712/97. Οι Ο.Π. θα έπρεπε στο διάστημα αυτό να ολοκληρώσουν τις διαδικασίες για την πλήρη εφαρμογή των όσων προβλέπονται στις παραπάνω αποφάσεις.
Μετά την λήξη της τρίμηνης αυτής κατά παρέκκλιση προθεσμίας ουδεμία άλλη παράταση είναι δυνατόν να δοθεί και θα πρέπει να εφαρμοσθούν τα όσα προβλέπονται στις σχετικές Υπουργικές Αποφάσεις.
Ο Υπουργός
ΣΤΕΦ. ΤΖΟΥΜΑΚΑΣ"
28. Στην με αριθμό 5837/27-3-98 ερώτηση δόθηκε με το υπ' αριθμ. 1131/2-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5837/27-3-98 που κατέθεσε στη Βουλή ο Βουλευτής κ. Ευγένιος Χαϊτίδης σχετικά με τη χορήγηση στου βενζινοπώλες αδειών κυκλοφορίας Φ.Ι.Χ. βυτιοφόρων μικτού βάρους οκτώ (8) τόνων, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθ. 1009/27-3-98 έγγραφό μας, αντίγραφο του οποίου σας επισυνάπτουμε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).
29. Στην με αριθμό 5843/27-3-98 ερώτηση δόθηκε με το υπ' αριθμ. 3800/8-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5843 που κατατέθηκε στις 27-3-98 από το Βουλευτή κ. Αναστάση Νεράντζη, σας γνωρίζουμε τα εξής:
Η εγκατάσταση σταθμών ραδιοεπικοινωνίας, στους οποίους υπάγεται και η κινητή τηλεφωνία, διέπεται από τις διατάξεις του ν. 2145/93 άρθρο 41. Η περιβαλλοντική διάσταση ελέγχεται και μέσω της διαδικασίας που έχει καθιερώσει η ΚΥΑ 69269/90 περί μελετών περιβαλλοντικών επιπτώσεων.
Σύμφωνα με το ανωτέρω άρθρο (παρ. 5) για τις σχετικές δομικές κατασκευές απαιτείται η έγκριση της πολεοδομικής υπηρεσίας η οποία ανήκει πλέον οργανικά στην οικεία Νομαρχιακή Αυτοδιοίκηση, μετά από σύμφωνη γνώμη άλλων κατά περίπτωση αρμόδιων υπηρεσιών ή και της Επιτροπής Πολεοδομικού Αρχιτεκτονικού Ελέγχου (Ε.Π.Α.Ε) για περιοχές, οικισμούς, κτίρια, μνημεία ή τοπία για τα οποία έχουν εκδοθεί ειδικές διατάξεις δόμησης ή προστασίας (παρ. 5δ).
'Οσον αφορά στην αναφερόμενη στην ερώτηση τοποθέτηση 
 

Επιστροφή στην κορυφή



Σελίδα 9888 
κεραίας επί των οδών Γρ. Λαμπράκη και Ταξιαρχών στον Κορυδαλλό, όπως μας ενημέρωσε η αρμόδια Νομαρχιακή Αυτοδιοίκηση Πειραιά έγινε χωρίς τις απαιτούμενες εγκρίσεις και για το λόγο αυτό συντάχθηκε από την οικεία Δ/νση Πολεοδομίας η από 24-3-98 έκθεση αυτοφίας σύμφωνα με τις διατάξεις του από 5-7-83 Π. Δ/γματος (ΦΕΚ 291/Δ/83).
Τέλος σας πληροφορούμε ότι ήδη βρίσκεται σε εξέλιξη η διαδικασία έκδοσης Κ.Υ.Α. (Υπουργείων ΠΕΧΩΔΕ, Μεταφορών και Επικοινωνιών, Ανάπτυξης και Υγείας και Πρόνοιας) για τα μέτρα προφύλαξης του κοινού από τις εγκαταστάσεις της κινητής τηλεφωνίας (κατ' εφαρμογή του ν. 2145/93 και του ν. 2496/97, άρθρο 38).
Ο Υπουργός
ΚΩΣΤΑΣ ΛΑΛΙΩΤΗΣ"
30. Στην με αριθμό 5859/30-3-98 ερώτηση δόθηκε με το υπ' αριθμ. 699/10-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5859/30-3-98 ερώτησης του Βουλευτή κ. Δ. Πιπεργιά σχετικα με την ολοκλήρωση των εργασιών που απαιτούνται για την εγκατάσταση χλοοτάπητα στο Κοινοτικό Στάδιο Τριάδος Ν. Ευβοίας, σας πληροφορούμε ότι μετά την ισχύ του ν. 2539/97 από 1-1-98 η Γενική Γραμματεία Αθλητισμού δεν μπορεί να χρηματοδοτήσει απευθείας Δήμο ή Κοινότητα για κατασκευή αθλητικων εγκαταστάσεων.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
31. Στην με αριθμό 5918/31-3-98 ερώτηση δόθηκε με το υπ' αριθμ. 521/9-4-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Σε απάντηση της ερώτησης 5918/31-3-98 που κατέθεσε στη Βουλή των Ελλήνων ο Βουλευτής κ. Σπήλιος Π. Σπηλιωτόπουλος, και σχετικά με την προσπάθεια για διασφάλιση των κοινωνικοασφαλιστικών δικαιωμάτων των επαναπατριζομένων από την Αυστραλία Ελλήνων και της εκεί ομογένειας, σας γνωρίζουμε τα ακόλουθα:
Οι προσπάθειές μας για σύναψη διμερούς Συμφωνίας κοινωνικής ασφάλειας με την Αυστραλία με σκοπό τη διασφάλιση των κοινωνικοασφαλιστικών δικαιωμάτων της πολυπληθούς ομογένειας έχουν αρχίσει από δεκαετίας και πλέον.
Ο κυριότερος λόγος για τον οποίο η Ελληνική πλευρά δεν έχει δεχθεί μέχρι τώρα τη σύναψη Συμφωνίας αφορά τον προτεινόμενο από τους Αυστραλούς τρόπο υπολογισμού της αυστραλιανής σύνταξης που θα καταβάλλεται εκτός Αυστραλίας. Συγκεκριμένα, με τον προτεινόμενο τρόπο υπολογισμού της σύνταξης, οι Αυστραλοί επιδιώκουν, ειδικότερα για τους 'Ελληνες που έχουν επαναπατρισθεί, μείωση της οφειλόμενης παροχής (σύνταξης) θέτοντας έται σε δυσμενέστερη θέση τους μετανάστες μας έναντι των μεταναστών όλων των χωρών της Ευρωπαϊκής 'Ενωσης, με τις οποίες η Αυστραλία έχει συνάψει διμερή Σύμβααη.
Η Αυστραλή Υπουργός, που ανέλαβε μετά τις εκλογές του Μαρτίου 1996, προκειμένου να υπάρξει πρόοδος των διαπραγματεύσεων, πρότεινε να εξετασθεί το ενδεχόμενο σύναψης ενδιάμεσης συμφωνίας που θα καλύπτει όσους είναι κάτοικοι Αυστραλίας από μία ημερομηνία και μετά (ημερομηνία που θα συμφωνηΘεί μεταξύ των δύο πλευρών) και να εξετασθεί, στο μέλλον, η δυνατότητα σύναψης ξεχωριστής συμφωνίας αναφορικά με την τακτοποίηση των κοινωνικοασφαλιστικών δικαιωμάτων όσων θα έχουν εγκαταλείψει την Αυστραλία και θα έχουν επιστρέψει στην Ελλάδα πριν την συνταξιοδότησή τους και πριν την υπό συμφωνία ημερομηνία.
Η απάντηση της Ελληνικής πλευράς ήταν ότι η Ελλάδα δεν μπορεί να δεχθεί διαφορετική μεταχείριση των επαναπατρισθέντων από την Αυστραλία έναντι των Ελλήνων που παραμένουν στη χώρα αυτή, και ότι η υπό διαπραγμάτευση Συμφωνία θα πρέπει να ρυθμίζει συνολικά το θέμα των κοινωνικοασφαλιστικών δικαιωμάτων των πολιτών των δύο χωρών και μάλιστα κατά τρόπο ανάλογο με αυτόν που εχουν ρυθμισθεί οι κοινωνικοασφαλιστικές σχέσεις της Αυστραλίας με άλλες χώρες-μέλη της Ευρωπαϊκής 'Ενωσης.
Αξίζει να σημειωθεί ότι με την άποψη αυτή έχουν συμφωνήσει πλήρως τόσο οι παράγοντες και εκπρόσωποι της εκεί ομογένειας όσο και οι εκπρόσωποι των Συλλόγων των επαναπατρισθέντων από την Αυστραλία Ελλήνων, με τους οποίους βρισκόμαστε σε συνεχή επαφή και συνεργασία.
Σε επιστολή της (Μάρτιος 1997) η Αυστραλή Υπουργός δήλωσε ότι εμμένει στην άποψή της για σύναψη ενδιάμεσης Συμφωνίας τονίζοντας παράλληλα τη βούληση στην Αυστραλιανής πλευράς για άμεση προώθησή της.
θέση της Ελληνικής πλευράς παραμένει η επιδίωξη υπογραφής πλήρους Συμφωνίας, η οποία να ρυθμίζει τα κοινωνικοασφαλιστικά δικαιώματα όλων των Ελλήνων της Αυστραλίας, δηλαδή, τόσο της εκεί ομογένειας όσο και των ήδη επαναπατρισθέντων. Εφόσον η Αυστραλιανή πλευρά συμφωνήσει, θα καταβληθεί προσπάθεια για εξεύρεση αμοιβαία αποδεκτής λύσης ως προς τον τρόπο υπολογισμού της σύνταξης, πάντοτε με τη σύμφωνη γνώμη των ενδιαφερομένων.
Η θέοη αυτή διατυπώθηκε σε επιστολή μας προς την Αυστραλή Υπουργό (Απρίλιος 1997) και έκτοτε αναμένεται η απάντηοη της Αυστραλιανής πλευράς.
Ο Υφυπουργός
ΝΙΚΟΣ ΦΑΡΜΑΚΗΣ")
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, θα αναγνωσθεί το δελτίο των επικαίρων ερωτήσεων της Δευτέρας 1 Ιουνίου 1998.
"Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου (άρθρο 130 παρ. 4 Καν. Βουλής)
1. Η με αριθμό 1563/27.5.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Εργασίας και Κοινωνικών Ασφαλίσεων, Υγείας και Πρόνοιας, Εθνικής Οικονομίας, σχετικά με τις προθέσεις της Κυβέρνησης για τη χορήγηση του επιδόματος απολύτου αναπηρίας στους παραπληγικούς συνταξιούχους γήρατος, του Ιδρύματος Κοινωνικών Ασφαλίσεων (Ι.Κ.Α.) και του Οργανισμού Γεωργικών Ασφαλίσεων (Ο.Γ.Α.).
2. Η με αριθμό 1569/27.5.98 επίκαιρη ερώτηση του Βουλευτή της Νέας Δημοκρατίας κ. Εμμανουήλ Κεφαλογιάννη, προς τον Υπουργό Οικονομικών, σχετικά με την επιβάρυνση του φόρου μεταβίβασης αγροτικών εκτάσεων κλπ.
3. Η με αριθμό 1573/27.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Υγείας και Πρόνοιας, σχετικά με τη λήψη μέτρων στελέχωσης των αγροτικών ιατρείων του Νομού Λέσβου.
4. Η με αριθμό 1575/27.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Υγείας και Πρόνοιας, σχετικά με τις οδηγίες χρήσης των φαρμάκων, τις ανεπιθύμητες παρενέργειες κλπ.
5. Η με αριθμό 1565/27.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Πολιτισμού, σχετικά με την προστασία και αναστήλωση του Θεάτρου της Αρχαίας Αιγείρας.
Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου (άρθρο 130 παρ.4 Καν. Βουλής)
1. Η με αριθμό 1560/26.5.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων προκειμένου να ελεγχθεί κατά πόσο οι εργαζόμενοι στο ζύγισμα και στη φόρτωση των καπνών ασφαλίζονται από τους εργοδότες τους κλπ.
2. Η με αριθμό 1568/27.5.98 επίκαιρη ερώτηση του Βουλευτή της Νέας Δημοκρατίας κ. Γεωργίου Σαλαγκούδη προς τον Υπουργό Γεωργίας, σχετικά με τη λήψη μέτρων προστασίας των παραγωγών ρυζιού, την καθυστέρηση έναρξης της 
 

Επιστροφή στην κορυφή



Σελίδα 9889 
παρέμβασης κλπ.
3. Η με αριθμό 1572/27.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς την Υπουργό Ανάπτυξης, σχετικά με την ελλιπή χρηματοδότηση της Επιστημονικής Βιβλιοθήκης του Εθνικού Κέντρου 'Ερευνας Φυσικών Επιστημών "Δημόκριτος", την καταβολή των συνδρομών των επιστημονικών περιοδικών κλπ.
4. Η με αριθμό 1567/27.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την ένταξη στο Κοινοτικό Πρόγραμμα URBAN που αφορά τη χρηματοδότηση Βιομηχανικών Επιχειρήσεων για αλλαγή αντικειμένου των περιοχών Περάματος και Νίκαιας κλπ.".
 

Επιστροφή στην κορυφή



Σελίδα 9890 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμεθα στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου: 
Πρώτη είναι η με αριθμό 1554/26.5.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Νικολάου Ζαμπουνίδη, προς τον Υπουργό Γεωργίας, σχετικά με τις προθέσεις της Κυβέρνησης για καταβολή αποζημιώσεων στους πληγέντες από τις πλημμύρες του 1997 αγρότες του Νομού 'Εβρου.
Η επίκαιρη ερώτηση του κ. Ζαμπουνίδη έχει ως εξής:
"Είναι γνωστά τα οξυμένα προβλήματα των αγροτών μας στο Νομό 'Εβρου, καθώς και η γενικότερη προβληματική κατάσταση στον αγροτικό τομέα παραγωγής του νομού μας.
Στην ήδη επιβαρυμένη εκ των συνθηκών κατάσταση στην αγροτική παραγωγή του Νομού 'Εβρου προστέθηκαν εκτός των άλλων (ανομβρία, παγετοί) οι πλημμύρες του 1997, οι οποίες και επανήλθαν στις 16.2.1998 και πρόσφατα 11.5.1998.
Επειδή η Πολιτεία δεν μπορεί να μείνει απαθής μπροστά στις καταστροφές αυτές, ερωτάται ο Υπουργός Γεωργίας:
1. Τι πρόκειται να πράξει η Κυβέρνηση για την ενίσχυση και αποζημίωση των αγροτών του 'Εβρου, των οποίων τα χωράφια κατεστράφησαν κατά τις πλημμύρες του 1997;
2. Ποια μέτρα πρόκειται να λάβει η Κυβέρνηση για την άμεση εκτίμηση των καταστροφών από τις πλημμύρες του 1998 και για την καταβολή των αποζημιώσεων (κινητοποίηση των γεωπόνων του ΕΛΓΑ, κλπ.);
Καταβολή των πραγματικών ζημιών απώλειας εισοδήματος αφού αποκλείεται η επανασπορά και μη αφαίρεση των δεκαπέντε ποσοστιαίων μονάδων (-15% Χ 0,88) από το ποσοστό εκτίμησης ζημίας.
3. Πότε θα καταβληθούν οι εξαγγελθείσες αποζημιώσεις ΠΣΕΑ/ΥΓ και θα δοθεί εντολή προς την ΑΤΕ για πάγωμα οφειλών για δύο τουλάχιστον χρόνια, με παράλληλη παροχή διευκολύνσεων σε νέες διανειοδοτήσεις;"
Η περίληψη η οποία γίνεται πρόχειρα και γρήγορα δεν βοηθάει και στην καλύτερη απόδοση του κυρίως περιεχομένου της ερώτησης.
Ο Υφυπουργός Γεωργίας κ. Δημήτριος Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
Υπάρχει και μία δεύτερη ερώτηση στο δεύτερο κύκλο. Αν είναι δυνατόν να ακολουθήσει μετά.
ΠΡΟΕΔΡΕΥΩΝ (Παναγιώτης Ν. Κρητικός): Δεν είναι του αυτού περιεχομένου. Θα συζητηθεί μετά, εφόσον το εγκρίνει και το Σώμα και εφόσον συμφωνούν οι ερωτώμενοι κύριοι Υπουργοί.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Πράγματι ο Νομός 'Εβρου και τον προηγούμενο χρόνο, αλλά και τώρα, έχει καταστραφεί από πρωτοφανείς πλημμύρες από καιρικά φαινόμενα, που όχι μόνο κατέστρεψαν ένα μεγάλο μέρος της παραγωγής, αλλά απαξίωσαν και αρκετές καλλιέργειες, για την τρέχουσα περίοδο.
Υπάρχει, λοιπόν, ένα τεράστιο πρόβλημα στην περιοχή 'Εβρου. Γι'αυτό, όχι μόνο το Υπουργείο Γεωργίας, αλλά και τα συναρμόδια Υπουργεία θέλουμε να πάρουμε μία σειρά μέτρα και για την αντιπλημμυρική προστασία της περιοχής, αλλά ταυτόχρονα το Υπουργείο Γεωργίας να κάνει ό,τι είναι δυνατόν για να υπάρξει ταχύτητα αποζημιώσεων στους ζημιωθέντες παραγωγούς.
Με έγγραφό μας από τις 23.2.1998 ζητήσαμε η Νομαρχία 'Εβρου να προχωρήσει στην εξατομίκευση των ζημιών που προκλήθηκαν στους παραγωγούς βάμβακος, σπαραγγιών σε γεωργοκτηνοτροφικά κτίσματα, σε θερμοκήπια κλπ. από τις βροχοπτώσεις του Νοέμβρη του 1997, ζημιές που δεν μπορούσαν να καλυφθούν λόγω των περιορισμών από τον κανονισμό του ΕΛΓΑ.
Ενημερωθήκαμε ότι για την περιοχή Αλεξανδρούπολης η εξατομίκευση ζημιών έχει τελειώσει. 'Εχουν αναρτηθεί οι καταστάσεις εξατομίκευσης για υποβολή τυχόν ενστάσεων εκ μέρους των παραγωγών και ταυτόχρονα εμείς αναμένουμε από την Ευρωπαϊκή 'Ενωση την απάντηση στη διϋπουργική απόφαση, μέσα από την οποία ζητούμε την καταβολή αποζημιώσεων μέσω ΠΣΕΑ στους παραγωγούς. 'Ηδη ο χρόνος, από την ημέρα που έχει υποβληθεί το αίτημά μας, είναι τέτοιος, που θεωρούμε ότι, αφού δεν υπάρχει απάντηση, υπάρχει μία θετική έκβαση, που σημαίνει ότι μετά την επεξεργασία των στοιχείων και τις πιθανές ενστάσεις στην περιοχή 'Εβρου, θα μπορέσουμε να προχωρήσουμε στην ανακοίνωση των αποζημιώσεων μέσω ΠΣΕΑ. Είναι δηλαδή θέμα ημερών να ανακοινώσουμε στον κόσμο το ύψος αποζημίωσης, στους δικαιούχους.
Επιπλέον θέλω να γνωρίζει ο κύριος συνάδελφος ότι το βαμβάκι που παραλάβαμε τέλος του Μάρτη, έξω από την εκκοκκιστική περίοδο, που ήταν περίπου τέσσερις χιλιάδες επτακόσιους τόνους, ήδη χθες μέσα από τη διαχειριστική επιτροπή -είναι εντελώς καινούριο θέμα αυτό- πρέπει να ξέρουν οι παραγωγοί αυτοί ότι θα πάρουν πενήντα εννιά (59) δραχμές το κιλό, εν αντιθέσει με τους άλλους παραγωγούς της χώρας, που μετά την τελευταία απόφαση της διαχειριστικής επιτροπής, το ύψος των επιστροφών ανέρχεται στις 52,7 δραχμές ανά κιλό.
'Οσον αφορά τις τελευταίες ζημιές σε πάνω από εξήντα χιλιάδες στρέμματα καλλιέργειας σε βαμβάκι, σιτηρά, αραβόσιτο, τεύτλα κλπ., οι εξατομικεύσεις θα διενεργηθούν αμέσως μετά την απόσυρση των νερών, γιατί η κατάσταση ήταν πράγματι τραγική στην περιοχή από τςι ανοιξιάτικες πλημμύρες.
Υπάρχει πολυμελές κλιμάκιο γεωπόνων εκτιμητών, οι οποίοι περιμένουν ανά πάσα στιγμή,έτσι ώστε με ταχείς ρυθμούς να ολοκληρώσουν τη δουλειά τους. 'Υστερα από αυτό, θα επισπεύσουμε τις διαδικασίες για να μπορέσουμε να αποζημιώσουμε τους παραγωγούς του 'Εβρου, οι οποίοι δέχθηκαν πράγματι αλλεπάλληλες ζημιές και τον προηγούμενο χρόνο αλλά και το τρέχον έτος από πλημμύρες, παγετούς και μία σειρά άλλα καιρικά φαινόμενα.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ζαμπουνίδης έχει το λόγο.
ΝΙΚΟΛΑΟΣ ΖΑΜΠΟΥΝΙΔΗΣ: Κύριε Πρόεδρε, έχουμε δύο απανωτές πλημμύρες στο Νομό 'Εβρου σε εκατό χιλιάδες στρέμματα τουλάχιστον στην παρέβρια περιοχή. Μιλάμε ότι η περιοχή αυτή θυμίζει πλέον πεδίο βολής. Κάθε χωριό έχει ένα λιμάνι και η ταχύτητα των νερών στα τρία-τέσσερα χιλιόμετρα απόσταση είναι ίδια με αυτή που είναι στην κοίτη του ποταμού. Το ότι δεν θρηνήσαμε θύματα, θα έλεγα ότι ήταν θέμα ελάχιστου χρόνου.
Κύριε Υπουργέ, φοβάμαι ότι δεν μου δώσατε απάντηση. Υπάρχει ένα μεγάλο ζήτημα: Τι θα γίνει με αυτά που μάζεψε τώρα το ποτάμι, που σπάρθηκαν πριν από ένα μήνα; Θα αποζημιωθούν; Μπορούν να αποζημιωθούν αυτά τα πράγματα; Αυτές οι ζημιές είναι τεράστιες και δεν υπάρχει δυνατότητα επανασποράς. Τελείωσε η σεζόν. Και μιλάμε για παραγωγές όπως είναι τα τεύτλα, η πατάτα. Δεν προλαβαίνουν να σπείρουν ξανά οι παραγωγοί. Το νερό, βεβαίως, μπορεί να φύγει μετά από ένα μήνα περίπου, αλλά είναι πολύ αργά για οποιαδήποτε σπορά. Τι θα γίνει, λοιπόν, θα υπάρξει πραγματική αποζημίωση ή θα υπάρξει αποζημίωση μόνο για τη ζημιά επανασποράς; Και τι θα γίνει με το τελικό προϊόν που θέλουν να εισπράξουν οι παραγωγοί; Με δεδομένο, βέβαια, ότι είχαμε και τις ζημιές τις περσινές, που γνωρίζετε πολύ καλά τι προβλήματα δημιούργησαν! Αν δεν αποζημιωθούν και φέτος οι παραγωγοί, τότε φοβάμαι ότι αυτή η περιοχή θα περάσει όχι μόνο δύσκολα, αλλά πολλοί λίγοι θα μείνουν εκεί για να παλεύουν την υπόθεση.
Με την Αγροτική Τράπεζα κάτι πρέπει να γίνει. Δεν μπορούν οι άνθρωποι να πάνε στην Τράπεζα. Μιλάμε τουλάχιστον για εκατό χιλιάδες στρέμματα. Εάν δεν υπάρξει μια ρύθμιση των χρεών τους, δεν μπορούν να πάρουν ούτε λιπάσματα για να σπείρουν. Θα χρειαστούν κάποια δάνεια, έστω των εκατό χιλιάδων (100.000) δραχμών και διακοσίων χιλιάδων (200.000) 
 

Επιστροφή στην κορυφή



Σελίδα 9891 
δραχμών. Και αυτά τα χρήματα δεν τα δίνει σήμερα η Αγροτική Τράπεζα. Πρέπει να υπάρξει μια ρύθμιση. Αν βάλουμε και τους ανατοκισμούς εδώ πέρα, πού θα πάει; Καταστράφηκαν δυο φορές. Η πολιτεία δεν στάθηκε στο βαθμό που έπρεπε να σταθεί. Αυτά είναι λάθη του παρελθόντος, γιατί, αν δίναμε δέκα δισεκατομμύρια (10.000.000.000) δραχμές με δεκαπέντε δισεκατομμύρια (15.000.000.000) δραχμές πριν μερικά χρόνια, θα είχαμε λύσει αυτό το πρόβλημα και δεν θα πληρώναμε κάθε χρόνο δεκαπέντε δισεκατομμύρια (15.000.000.000) δραχμές και είκοσι δισεκατομμύρια (20.000.000.000) δραχμές ζημιές και μάλιστα από εθνικές δαπάνες. Είναι απαράδεκτα αυτά που γίνονται σήμερα, αλλά πρέπει να αντιμετωπίσουμε την κατάσταση. Μιλάμε πλέον για εξαθλίωση.
'Οσον αφορά τα ΠΣΕΑ, πρέπει να υπάρξουν κάποιες επιπλέον δανειοδοτήσεις πέρα από τη ρύθμιση των χρεών. 'Οσον αφορά τις δεκαπέντε ποσοστιαίες μονάδες, δεν μου είπατε τίποτε και θέλω μια απάντηση σ' αυτό, αν θα καταβληθούν, δηλαδή, οι πραγματικές ζημιές, αν θα αφαιρεθούν οι δεκαπέντε ποσοστιαίες μονάδες που είναι ένα αίτημα και επιτέλους, πότε θα καταβληθούν οι αποζημιώσεις από τον ΕΛΓΑ. Συγκεκριμένα πράγματα. Ο κόσμος περιμένει.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κατ' αρχήν, θέλω να βεβαιώσω το συνάδελφο και τους κατοίκους, που δικαιολογημένα και εκείνοι ανησυχούν και ο ίδιος μεταφέρει την αγωνία και το πραγματικό πρόβλημα των κατοίκων ότι τα πορίσματα των εκτιμήσεων θα εκφράζουν την πραγματική απώλεια του εισοδήματος. Εάν υπάρξει δυνατότητα επανασποράς ή όχι, δεν είναι θέμα που θα το κρίνουμε εδώ στο Κοινοβούλιο. Σε κάθε περίπτωση δεν θα προσπαθήσουμε να επιβάλουμε επανασπορά ή να πληρώσουμε τα έξοδα επανασποράς εκεί που δεν μπορεί να γίνει. Αυτό όμως είναι θέμα παραγωγών και εκτιμητών και υπάρχει σαφής κατεύθυνση στους γεωπόνους-εκτιμητές να εκφράσουν την άποψή τους και να συνεννοηθούν με τους παραγωγούς τι από όλα αυτά μπορεί να γίνει.
Σε κάθε περίπτωση η πρόθεση για τις ζημιές αυτές που καλύπτονται από τον ΕΛΓΑ, δηλαδή οι πλημμύρες του τρέχοντος έτους, θα αποζημιωθούν από τον ΕΛΓΑ. Για τις ζημιές του περασμένου χρόνου επειδή δεν μπορούσαν να καλυφθούν από τον κανονισμό του ΕΛΓΑ, παρεμβαίνει ο ΠΣΕΑ.
Θέλω να ξέρει ο κύριος συνάδελφος ότι καταλαβαίνω την παρατήρηση που βάζει στην ερώτησή του, αλλά δεν έχουμε πάρει απάντηση να έχω μπροστά μου τους περιορισμούς που πιθανά θα έχουμε από την επιτροπή ανταγωνισμού, για να μπορώ να σας πω αν θα ισχύσει το 15% ή όχι, δηλαδή αν θα είναι ζημιά 30% και πάνω κ.ο.κ. Είναι λεπτομέρειες για τις οποίες πράγματι αυτή την στιγμή αδυνατώ να σας δώσω σαφή απάντηση διότι πριν δυο μήνες στείλαμε την επιστολή μας στην Ευρωπαϊκή 'Ενωση και περιμένουμε πώς θα αντιδράσει η επιτροπή ανταγωνισμού.
Πρέπει να κινηθούμε μέσα σε κάποια πλαίσια, έτσι ώστε να έχει μια αποτελεσματικότητα η παρέμβασή μας και να μη χρειαστεί να δώσουμε κάποια χρήματα στους παραγωγούς και μετά απαιτείται να επιστραφούν τα χρήματα αυτά πίσω. 
'Οσον αφορά την Αγροτική Τράπεζα, έχω συνεννοηθεί με την Τράπεζα -μάλιστα σήμερα πρωί-πρωί μιλούσαμε μαζί τους- και ζητήσαμε να υπάρξουν διευκολύνσεις, ειδικότερα να υπάρξει πρόβλεψη ρύθμισης των ληξιπρόθεσμων χρεών, χωρίς τόκους ποινής σ' ένα πιθανό νέο δάνειο.
Επιπλέον, όσοι παραγωγοί έχουν χτυπηθεί από τις πλημμύρες, να μπορούν ύστερα από την εξατομίκευση των ζημιών, να αφαιρεθεί ένα μέρος των οφειλών τους και βεβαίως να εξυπηρετηθεί το υπόλοιπο δάνειο με εξάμηνες καθυστερήσεις, όσον αφορά την ανάγκη αποπληρωμής εξόφλησης των χρεών τους.
Σε κάθε, όμως, περίπτωση, ξέρουμε ότι έχει σταλεί εγκύκλιος στην Τράπεζα 'Εβρου και οι ίδιοι θα παρακολουθούμε από κοντά την εξέλιξή τους, την εφαρμογή τους στην κατεύθυνση στο να διευκολύνουμε όσο το δυνατόν περισσότερο μπορούμε τους κατοίκους του 'Εβρου που πράγματι έχουν πληγεί αλλεπάλληλα από καιρικά φαινόμενα.
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 1562/26.5.98 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Καραμηνά προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τη διαδικασία χορήγησης των αδειών λειτουργίας κέντρων διασκέδασης, τα δικαιώματα επ' αυτών, των Οργανισμών Τοπικής Αυτοδιοίκησης κλπ.
Η ερώτηση του κ. Καραμηνά σε περίληψη έχει ως εξής:
"Τον τελευταίο καιρό εξελίσσεται στα δικαστήρια της Σάμου υπόθεση σοβαρής διαμάχης μελών του Κοινοτικού Συμβουλίου της Κοινότητος Κοκκαρίου Σάμου με τον επιχειρηματία Νικόλαο Γρέβια με θέμα την άρνηση του Κοινοτικού Συμβουλίου να χορηγήσει άδεια λειτουργίας σε επειχείρηση κέντρου διασκεδάσεως του εν λόγω επιχειρηματία, στην παραλιακή ζώνη 'Αμμος του Κοκκαρίου της Σάμου. Το όλο ζήτημα κυρίως με τις καταδικαστικές αποφάσεις του δικαστηρίου με τις οποίες έχουν καταδικασθεί με τις βαρύτερες προβλεπόμενες από το νόμο ποινές για παράβαση καθήκοντος τα μέλη του Κοινοτικού Συμβουλίου (δεκαεννέα έτη περίπου συνολικά με τρείς καταδικαστικές αποφάσεις) έχει λάβει σοβαρές διαστάσεις γενικευμένης αμφισβήτησης και επίθεσης κατά των αρμοδιοτήτων της Τοπικής Αυτοδιοικήσεως, έχει ξεφύγει από τα πλαίσια τη ατομικής διένεξης και αναφέρεται πλέον σε κατάλυση θεμελιωδών δικαιωμάτων αιρετών οργάνων και της αυτονομίας του θεσμού της αυτοδιοικήσεως.
Κατόπιν αυτών, ερωτάται ο κύριος Υπουργός:
1. Είναι στη διακριτική ευχέρεια των ΟΤΑ η χορήγηση ή μη αδειών λειτουργίας κέντρων διασκεδάσεως, αφού πρώτα εξετάσουν κατά περίπτωση και λάβουν υπόψη τους τις διατάξεις της σχετικής με αυτά νομοθεσίας (ν.2307/95, ν.2503/97);
2. Τι πρόκειται να πράξετε άμεσα, ώστε να μη διώκονται και καταδικάζονται κοινοτικοί και δημοτικοί άρχοντες που ενήργησαν ή ενεργούν βάσει της κείμενης νομοθεσίας, όπως συνέβη με το Κοινοτικό Συμβούλιο Κοκκαρίου Σάμου, που έχει πρωτόδικα και μέχρι στιγμής καταδικαστεί σε συνολική φυλάκιση δεκαεννέα ετών!".
Προφανώς δεν θα καταδικάστηκαν για εφαρμογή νόμου.
Ο Υφυπουργός Εσωτερικών, Δημόσιας Διοίκησης και Αποκέντρωσης κ. Λάμπρος Παπαδήμας έχει το λόγο.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, κύριοι συνάδελφοι, από τα ερωτήματα που υποβάλλει ο αξιότιμος κύριος συνάδελφος, στο πρώτο ερώτημα η απάντηση είναι κατηγορηματική ότι δεν είναι στη διακριτική ευχέρια των ΟΤΑ να δίνουν ή να μην δίνουν άδειες. Οι ΟΤΑ είναι υποχρεωμένοι να εφαρμόζουν τους νόμους και οι νόμοι είναι συγκεκριμένοι. Για τα κέντρα διασκέδασης και για τα λοιπά κέντρα που είναι υγειονομικού ενδιαφέροντος υπάρχουν συγκεκριμένες διατάξεις που αφορούν και την κατασκευή τους και την ηχομόνωσή τους και αυτά πρέπει να εξετάζονται. Στη διαδικασία όμως χορήγησης αδειών, πρέπει να λάβει υπόψη του ο ΟΤΑ και άλλους παράγοντες, όπως είναι η προστασία του περιβάλλοντος, η υγεία των κατοίκων και ένα σωρό άλλα που αναφέρονται σαφώς στο νόμο.
Σ'αυτές τις περιπτώσεις, λοιπόν, η απόφαση του ΟΤΑ πρέπει από τη μια πλευρά να στηρίζεται σε όλα τα δικαιολογητικά που πρέπει να συγκεντρώσουν από τη διεύθυνση υγιεινής, από την Πυροσβεστική, από την πολεοδομία, από την ΕΠΑΕ, όταν μπαίνει ένα τέτοιο θέμα σαν αυτό που αναφέρατε πιο πριν. Βάσει αυτών των δικαιολογητικών θα πρέπει να χορηγούν άδειες.
Υπάρχει κάτι πολύ καλύτερο απ'αυτό, για να μην υπάρχει κανένας παραπονούμενος, γιατί ξέρετε αυτή η ιστορία έχει αφήσει πολλές φορές εκτεθειμένες τις δημοτικές αρχές ότι αυθαιρέτησαν, ότι έδωσαν άδειες εκεί που δεν έπρεπε ή στέρησαν άδειες από εκεί που έπρεπε να τις δώσουν.
Χρειάζεται να καθοριστούν χρήσεις γης μέσα στον πολεοδομικό ιστό της πόλης ή του χωριού και να καθορίζεται ότι 
 

Επιστροφή στην κορυφή



Σελίδα 9892 
στη συγκεκριμένη περιοχή θα δίδονται άδειες για κέντρα διασκέδασης, στην άλλη περιοχή για σούπερ-μάρκετ κλπ". Δεν μπορούμε παραδείγματος χάριν, να βάλουμε το σούπερ-μάρκετ σ' ένα δρόμο που δεν είναι διπλής κυκλοφορίας, που δεν έχει δυνατότητα να παρκάρουν αυτοκίνητα για να ξεφορτώσουν.
'Οσον αφορά το δεύτερο ερώτημα που βάζετε, αν θα κάνουμε κάτι για να μη δικάζονται οι δήμαρχοι κλπ., καταλαβαίνετε ότι δεν μπορεί να υπάρξει κάποια παρέμβαση στο έργο της δικαιοσύνης ούτε κάποια νομοθεσία, η οποία θα καθιστά τους δημάρχους ή τους κοινοτάρχες ουσιαστικά αδίωκτους από τις δικαστικές αρχές.
'Ερχομαι στη δική σας περίπτωση πολύ σύντομα για να αναφέρω τα εξής, απ'ό,τι τουλάχιστον ξέρω.
Η προηγούμενη ηγεσία του Υπουργείου Εσωτερικών είχε ασχοληθεί με το θέμα, γιατί ο Κοινοτάρχης του Κοκκαρίου τότε -βάσει απόφασης της κοινότητας να μη χορηγηθεί άδεια στον ενδιαφερόμενο επιχειρηματία- είχε προσφύγει κατά απόφασης της επιτροπής του άρθρου 18 που έκρινε την απόφαση αυτή του κοινοτικού συμβουλίου παράνομη, γιατί δεν είχε τη γνωμοδότηση της ΕΠΑΕ, όπως σας είπα πιο πριν. Ο Υπουργός δεν ακύρωσε την απόφαση της επιτροπής του άρθρου 18, δηλαδή ουσιαστικά ο Υπουργός επανέλαβε ότι είναι άκυρη η απόφαση του Κοινοτικού συμβουλίου. Ο πρόεδρος της κοινότητας προσέφυγε στο Συμβούλιο της Επικρατείας και το Συμβούλιο της Επικρατείας τον δικαίωσε.
Μετά, λοιπόν, τη δικαίωση από το Συμβούλιο της Επικρατείας το 1995 -αν θυμάμαι καλά- ισχύει η απόφαση του κοινοτικού συμβουλίου και δεν μπορώ να καταλάβω, γιατί υπάρχουν αυτές οι καταδίκες. 'Ισως να μην είχε χειριστεί καλά το θέμα αυτός που υπεράσπιζε τα συμφέροντα της κοινότητας και του κοινοτάρχη.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραμηνάς έχει το λόγο.
ΚΩΝΣΤΑΝΤΙΝΟΣ ΚΑΡΑΜΗΝΑΣ: Κύριε Πρόεδρε, πιθανότατα ο κύριος Υπουργός να μην κατάλαβε το πνεύμα της ερωτήσεως.
Εμείς δεν ζητάμε παρεμβάσεις του Υπουργείου Εσωτερικών στη δικαιοσύνη, αλλά ρωτάμε, επ'ευκαιρία αυτών των αποφάσεων του ποινικού δικαστηρίου της Σάμου που κατεδίκασε ολόκληρο το κοινοτικό συμβούλιο και τον πρόεδρό του στις τρεις από τις πέντε μηνύσεις που έχει υποβάλει ο εν λόγω επιχειρηματίας, σε δεκαεννιά χρόνια φυλάκιση -και δεν ξέρουμε πού θα φθάσει- και εν' όψει του εφετείου το οποίο θα γίνει την προσεχή Τετάρτη, εάν αυτό το κοινοτικό συμβούλιο, το κάθε κοινοτικό συμβούλιο, ο κάθε δήμος, πρέπει και οφείλει να εφαρμόζει το δημοτικό και κοινοτικό κώδικα, ο οποίος στο άρθρο 25 λέει ότι η χορήγηση αδειών ίδρυσης και λειτουργίας όλων των καταστημάτων και επιχειρήσεων υγειονομικού ενδιαφέροντος μεταφέρθηκε στην αποκλειστική αρμοδιότητα των δημοτικών και κοινοτικών συμβουλίων, τα οποία υποχρεούνται να εξετάσουν για τη χορήγηση ή μη των αδειών, εκτός από την πλήρωση των υγειονομικών προϋποθέσεων και τη συνδρομή κατά περίπτωση και άλλων όρων, που καθορίζονται από διατάξεις αναφερόμενες στις χρήσεις γης, στους όρους δόμησης του κτιρίου επί του οποίου στεγάζεται η επιχείρηση, στην προστασία του φυσικού, πολιτισμικού και δομημένου περιβάλλοντος και στη δασική νομοθεσία, όπως πολύ σωστά αναφέρατε.
'Ηδη δε ο πρόσφατος νόμος, ο 2503/97 διεύρυνε ακόμη περισσότερο τις εξεταζόμενες προϋποθέσεις, εισήγαγε τον προέλεγχο στη χορήγηση ή μη των αδειών και θέσπισε και άλλους εξεταζόμενους όρους, όπως την προστασία του αιγιαλού και της παραλίας, τη διαφύλαξη των αρχαιολογικών και ιστορικών τόπων, καθώς και το θεμελιώδες που αναφέρεται στην εν γένει λειτουργία της πόλης.
'Εχουμε επίσης ένα σχήμα οξύμωρο: Ερχόμαστε με το άρθρο 25, παράγραφος 2 του συγκεκριμένου κώδικα, που το αστυνομικό τμήμα Κοκκαρίου εφαρμόζουν το νόμο. Καλεί με έγγραφά του το κοινοτικό συμβούλιο στη σφράγιση, της εν λόγω επιχείρησης, η οποία εάν δεν γίνει, τότε θα διαπράξει σοβαρή παράβαση καθήκοντος το κοινοτικό συμβούλιο.
Εδώ, λοιπόν, είναι το ερώτημα. Θα εφαρμοστούν οι νόμοι; Την εφαρμογή των νόμων ζητάμε. Δεν ζητάμε καμία χαριστική πράξη ούτε κάποια ευελιξία
από το Υπουργείο ή κάποια προϋπόθεση τέτοια, που να καλύπτει τα δημοτικά συμβούλια. Θέλουμε την εφαρμογή του νόμου.
Είπατε πολύ σωστά ότι κι εσείς απορείτε, πώς καταδικάζονται οι δημοτικοί άρχοντες, μετά από αυτήν την ερμηνεία, που έδωσε το Συμβούλιο Επικρατείας.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Εγώ δεν είπα πως δεν πρέπει να καταδικάζονται οι δημοτικοί άρχοντες. Αν φταίνε και αν έχουν κάνει παραπτώματα, καλώς δικάζονται. Εγώ είπα ότι στη συγκεκριμένη περίπτωση τη δική σας, ισχύει πλέον, μετά την απόφαση του Συμβουλίου της Επικρατείας, η απόφαση που είχε πάρει το κοινοτικό συμβούλιο, να μη δώσει άδεια στον καταστηματάρχη. Κι εσείς μου λέτε ότι από εκεί και πέρα, αυτός δικάστηκε επανειλημμένα και οι δημοτικοί σύμβουλοι σε δεκαεννέα χρόνια φυλάκισης.
Δεν μπορώ να γνωρίζω εγώ πώς ακριβώς χειρίστηκαν την υπόθεση το κοινοτικό συμβούλιο και ο κοινοτάρχης, που είχαν παραπεμφθεί. Πιστεύω ότι δεν στήριξαν καλά τα συμφέροντά τους. Το ένα είναι αυτό.
Το δεύτερο. Εσείς με ρωτάτε, αν είναι στη διακριτική ευχέρεια των ΟΤΑ να δίνουν άδεια. Σας απήντησα, λοιπόν ότι δεν είναι στη διακριτική τους ευχέρεια και πολύ σωστά μου διαβάσατε μέσα στον κώδικα ότι έχουν υποχρέωση οι ΟΤΑ να τηρήσουν την κείμενη νομοθεσία. Στην κείμενη νομοθεσία και με τη διάταξη, που τη συμπληρώσαμε με τον 2503, περιλαμβάνονται, όπως είπατε, η προστασία του αιγιαλού, η προστασία του περιβάλλοντος, η προστασία αρχαιολογικών χώρων, αλλά αυτά είναι λίγο αόριστα, όπως ξέρετε. Πώς θα προστατεύσεις τον αιγιαλό, όταν δεν έχει καθοριστεί ποια θα είναι η γραμμή του αιγιαλού ή της παραλίας στη συγκεκριμένη περιοχή; Πώς θα προστατεύσεις τον αρχαιολογικό χώρο στην περίπτωση, που δεν έχει καθοριστεί ακριβώς ποιος είναι ο αρχαιολογικός χώρος;
Γι' αυτό είπα πριν ότι το μεγάλο πρόβλημα είναι ότι λείπουν τα γενικά πολεοδομικά σχέδια από τέτοιους οικισμούς, που να καθορίζουν χρήσεις γης. Αυτό είναι απαραίτητο να γίνει. Επειδή, όμως, λείπουν και δεν είναι δυνατόν από τη μια μέρα στην άλλη να φτιάξεις ένα γενικό πολεοδομικό σχέδιο και να καθορίσεις χρήσεις γης, μέχρι τότε οι αποφάσεις των κοινοτικών συμβουλίων πρέπει να είναι απόλυτα αιτιολογημένες. Να πουν, εμείς δεν δίνουμε άδεια στον ενδιαφερόμενο, γιατί αυτός σκέφτεται να φτιάξει μια προβλήτα, η οποία θα δημιουργήσει πρόβλημα στον αιγιαλό ή στην παραλία ή θα κάνει καταπάτηση αρχαιολογικού χώρου. Να αιτιολογεί.
Εγώ δεν θέλω να κρίνω την απόφαση του Συμβουλίου της Επικρατείας -που ακολούθησε- γιατί εκεί για τυπικούς λόγους το Συμβούλιο της Επικρατείας απέρριψε την απόφαση της επιτροπής του άρθρου 18 και επομένως νομιμοποίησε την απόφαση του κοινοτικού συμβουλίου.
Το Υπουργείο Εσωτερικών, τότε που ακύρωσε την απόφασή του, ορθώς την ακύρωσε, γιατί δεν είχε καμία τεκμηρίωση. Γιατί δεν είχε περάσει από ΕΠΑΕ και γιατί δεν είχε τεκμηριώσει, γιατί αρνείται να δώσει την άδεια.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, θα παρακαλέσω να προταχθεί η με αριθμό 1566/27.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος, κ. Γεωργίου Ρόκου, προς τον Υπουργό Υγείας και Πρόνοιας, σχετικά με δημοσιεύματα των εφημερίδων περί οικονομικών ατασθαλιών στον Ελληνικό Ερυθρό Σταυρό και στο 'Ιδρυμα "Ερρίκος Ντυνάν", επειδή ο κύριος Υπουργός επείγεται για να προσέλθει στο Υπουργικό Συμβούλιο.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε 
 

Επιστροφή στην κορυφή



Σελίδα 9893 
ομοφώνως.
Συζητείται, λοιπόν, η ερώτηση του κ. Ρόκου η οποία έχει ως εξής:
"Επανειλημμένα ο ημερήσιος Τύπος κατήγγειλε "οικονομικές ατασθαλίες" τόσο στον Ελληνικό Ερυθρό Σταυρό, όσο και στο 'Ιδρυμα "Ερρίκος Ντυνάν", ενώ πρόσφατα ασκήθηκε ποινική δίωξη κατά των υπευθύνων για απάτη και απιστία κατ' εξακολούθηση σε βάρος του δημοσίου.
Η τροπολογία με την οποία συστάθηκε το 'Ιδρυμα "Ερρίκος Ντυνάν" προέβλεπε μεταβίβαση περιουσιακών στοιχείων του Ελληνικού Ερυθρού Σταυρού προς το 'Ιδρυμα, αξίας δεκάδων δισεκατομμυρίων δραχμών, με σκοπό την ανέγερση νοσοκομείου στη Λεωφόρο Μεσογείων.
'Oμως το υπό ανέγερση νοσοκομείο αν και κατασκευάζεται με τη χρηματοδότηση του Ε.Ε.Σ., θα λειτουργήσει ως ιδιωτική κλινική και με νοσήλεια που προβλέπουν οι διατάξεις περί ιδιωτικών κλινικών, σε αντίθεση με τα νοσοκομεία Αμπελοκήπων και Βούλας, που ανήκουν κατά κυριότητα στον Ε.Ε.Σ. και είναι ενταγμένα στο Ε.Σ.Υ.
Το 'Ιδρυμα αν και κατασκευάζει ιδιωτική κλινική, εξαιρέθηκε από κάθε δασμό, φόρο, τέλος κλπ., ως να επρόκειτο για δημόσιο νοσοκομείο.
Επίσης εξαιρείται από κάθε διαχειριστικό έλεγχο και εκποιεί ελεύθερα και ανεξέλεγκτα τα μεταβιβασθέντα σε αυτό κληροδοτήματα του Ε.Ε.Σ. πολλών δισεκατομμυρίων.
Ερωτάται ο κύριος Υπουργός σε ποιες νομοθετικές ρυθμίσεις προτίθεται να προβεί η Κυβέρνηση, προκειμένου να σταματήσει το ξεπούλημα των περιουσιακών στοιχείων του Ε.Ε.Σ. και να αποκαταστήσει τη νομιμότητα.
Με ποιο τρόπο προτίθεται να διασφαλίσει το δημόσιο έλεγχο στο 'Ιδρυμα "Ερρίκος Ντυνάν" και την ένταξη του υπό ανέγερση νοσοκομείου στο Ε.Σ.Υ.".
Ο Υπουργός Υγείας και Πρόνοιας κ. Κωνσταντίνος Γείτονας έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ευχαριστώ, κύριε Πρόεδρε.
Κύριε συνάδελφε, θεωρώ χρήσιμο κατ'αρχήν να πω ότι η οποιαδήποτε συζήτηση δεν μπορεί σε καμία περίπτωση και από μεριά σας αλλά και από κανέναν να σκιάσει ένα έργο εκατό χρόνων για την κοινωνία που επιτελεί ο Ελληνικός Ερυθρός Σταυρός.
Ο Ελληνικός Ερυθρός Σταυρός είναι ένα σωματείο κοινωφελές, το οποίο δεν εποπτεύεται από το Υπουργείο Οικονομικών με την έννοια ότι δεν είναι κληροδότημα. Στον Ελληνικό Ερυθρό Σταυρό είναι γεγονός ότι έχουν περιέλθει κατά καιρούς σημαντικές περιουσίες είτε δια πράξεων εν ζωή είτε διά διατάξεων τελευταίας βούλησης για εκτέλεση κοινωνικών σκοπών. Για όσες από τις περιουσίες αυτές δεν έχει ορισθεί -και προσέξτε το αυτό-η εκτέλεση ειδικότερου όρου ή σκοπού, η εποπτεία του Υπουργείου Οικονομικών, έπαψε από την ώρα που περιήλθαν αυτές οι περιουσίες στον Ερυθρό Σταυρό. Αυτό το "έπαψε" αναφέρεται στα άρθρα 96 και άλλα του αναγκαστικού νόμου 2039/39.
( Στο σημείο αυτό, την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ )
Το Σωματείο Ελληνικός Ερυθρός Σταυρός, με σχετικές αιτήσεις -και εδώ αναφέρεται το ένα σκέλος της ερώτησής σας- που είχε καταθέσει στο Εφετείο Αθηνών, ζήτησε να βεβαιωθεί ότι η βούληση διαφόρων διαθετών που κατέλειπαν περιουσίες, ιδιαίτερα για κοινωφελείς σκοπούς στο "Ασκληπιείο Βούλας" και στο "Κοργιαλένειο Μπενάκειο", ότι μετά την ένταξή τους στο ΕΣΥ, δεν εξυπηρετούν αυτούς τους σκοπούς, αλλά μπορεί να πραγματοποιηθεί η βούληση με την πώλησή τους για τη χρηματοδότηση του "Ντυνάν". Εκεί λοιπόν, παρενέβη η Κυβέρνηση, η πολιτεία, με τους νομικούς συμβούλους των δύο Υπουργείων, Οικονομικών και Υγείας, άσκησε τριτανακοπές, απερρίφθησαν και οι δύο υποθέσεις Πολυμεροπούλου και Σακελλαροπούλου κερδήθηκαν από τον Ερυθρό Σταυρό στο Εφετείο. Στην πρώτη απόφαση που εκδόθηκε έχουμε κάνει αίτηση αναίρεσης στον 'Αρειο Πάγο. Περιμένουμε και την έκδοση της άλλης απόφασης για να ασκηθεί αναίρεση στον 'Αρειο Πάγο. Αυτή είναι η απάντηση στο ένα σκέλος της ερώτησής σας για την προστασία των συμφερόντων του δημοσίου έναντι της αλλαγής της χρήσης και της πωλήσεως περιουσιακών στοιχείων.
Το δεύτερο σκέλος της ερώτησής σας είναι για το 'Ιδρυμα "Ερρίκος Ντυνάν". Το Σωματείο συνέστησε αυτοτελές ίδρυμα ιδιωτικού δικαίου, το "Ερρίκος Ντυνάν". Το καταστατικό του κυρώθηκε και αυτό με το νόμο 2082/92. Σύμφωνα με το καταστατικό εξαιρείται από κάθε δασμό, φόρο ή τέλος, εξαιρείται διατάξεων του αναγκαστικού νόμου 2039/39, εξαιρείται διαχειριστικών ελέγχων εφόσον ο έλεγχος δεν είναι υποχρεωτικός.
Τι ανάμειξη έχει το Υπουργείο Υγείας σε σχέση μ'αυτό; Τίποτα. Ο ίδιος ο νόμος ρυθμίζει ότι εποπτεία ασκείται μόνο για τον τρόπο παροχής των ιατρικών υπηρεσιών. Δηλαδή, εάν τηρούνται οι γενικοί κανόνες λειτουργίες του υγειονομικού συστήματος, ο τρόπος παροχής υπηρεσιών υγείας. Προβλέπεται βέβαια ότι υποχρεούται από τη λειτουργία του εντός διμήνου από τη λήξη του χρόνου η διοίκηση του ιδρύματος να υποβάλει στον Υπουργό Υγείας απολογισμό-ισολογισμό και έκθεση πεπραγμένων. Επίσης, μπορεί το διοικητικό συμβούλιο του ιδρύματος να ζητήσει τον έλεγχο της νομιμότητας και διαχείρισης της χρήσης και από το Ελεγκτικό Συνέδριο. 'Ολα αυτά τι δείχνουν;
( Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού )
ΠΡΟΕΔΡΕΥΩΝ (Λουκάς Αποστολίδης): Ολοκληρώστε παρακαλώ, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Τελειώνω σ'ένα λεπτό, κύριε Πρόεδρε. Είναι ένα θέμα το οποίο δεν λέγεται σε λίγες λέξεις. Είναι ολόκληρη ιστορία, ίσως ιστορία δεκαετιών.
'Ολα αυτά δείχνουν ότι υπάρχει παρέμβαση κατ' αρχήν από την Κυβέρνηση για την προστασία του δημόσιου συμφέροντος,σε σχέση με την περιουσία του και αυτή η παρέμβαση θα συνεχιστεί. Και το δεύτερο ότι η εποπτεία του Υπουργείου περιορίζεται στην τήρηση των κανόνων παροχής υπηρεσιών από τη μονάδα που είναι υπό κατασκευή και όταν τεθεί σε λειτουργία.
Σε κάθε περίπτωση και αυτό θα πρέπει να σας καλύπτει διά των νομικών μας συμβούλων παρακολουθούμε όλες τις εξελίξεις και οι υπηρεσίες έχουν εντολή με κατεύθυνση των νομικών συμβούλων να παρέμβουν για οποιαδήποτε ενέργεια, περαιτέρω ενέργεια, που θα προστατεύει το συμφέρον του δημοσίου.
ΠΡΟΕΔΡΕΥΩΝ (Λουκάς Αποστολίδης): Ο κ. Ρόκος έχει το λόγο. Θα παρακαλέσω κύριε συνάδελφε, να τηρηθεί ο χρόνος.
ΓΕΩΡΓΙΟΣ ΡΟΚΟΣ: Μετά από μια τέτοια ανάπτυξη θέλω και εγώ λίγο χρόνο.
ΠΡΟΕΔΡΕΥΩΝ (Λουκάς Αποστολίδης): Δεν θα σας δώσω, διότι εδώ δεν είναι ο ένας να ακολουθεί τον άλλον.
ΓΕΩΡΓΙΟΣ ΡΟΚΟΣ: Κύριε Πρόεδρε, η τάση για ιδιωτικοποίηση των πάντων οδηγεί σε κοινωνική αναστάτωση που ζούμε και θα ζήσουμε έντονα στη χώρα μας όσο οι νεοφιλελεύθερες απόψεις θα επιδιώκεται να κυριαρχήσουν στο λαό παρά τη θέλησή του και από τη σημερινή Κυβέρνηση του ΠΑ.ΣΟ.Κ. Οι μηχανισμοί που αναπτύσσονται κυριαρχούν κάθε μέρα και περισσότερο και ελέγχουν τους πολιτικούς και τα κόμματα. Μάγοι και δάσκαλοι της ιδιωτικής πρωτοβουλίας διαπλέκονται μαζί τους. Το Εθνικό Σύστημα Υγείας, φορέας εγγύησης της ζωής εκφυλίζεται, υποτάσσεται, μεταβιβάζεται, ξεπουλιέται.
Εμείς το Εθνικό Κοινοβούλιο, συντασσόμαστε σε αυτήν την εξέλιξη με τη λειτουργία μας. Κηρώσαμε με νόμο το ν. 2092/92 τον Αύγουστο, καλοκαιριάτικα στο θερινό Τμήμα με την τακτική της μεταμεσονύκτιας τροπολογίας, χωρίς συζήτηση στη νομοπαρασκευαστική επιτροπή, χωρίς έλεγχο από το Γενικό Λογιστήριο του Κράτους για πράξεις δισεκατομμυρίων. Χωρίς διάλογο στην Ολομέλεια, μια συμβολαιογραφική πράξη και κωδικοποιημένες διατάξεις από δεκαοκτώ όργανα, μέσα σε δυο λεπτά. 'Ετσι τα περιουσιακά στοιχεία του Ελληνικού 
 

Επιστροφή στην κορυφή



Σελίδα 9894 
Ερυθρού Σταυρού, αλλά και οι κρατικές επιχορηγήσεις εκ των υστέρων, αντί να καταβληθούν στο νοσοκομείο Αμπελοκήπων και Βούλας για εκσυγχρονισμό και ανάπτυξή τους, που ανήκουν στον Ερυθρό Σταυρό και λειτουργούν στο πλαίσιο του ΕΣΥ, παραχωρήθηκαν στο ίδρυμα "μαϊμού" "Ερρίκος Ντινάν", που έγινε γι' αυτό το σκοπό και είναι ανεξάρτητο πια από τον ιδρυτικό του φορέα, με σκοπό την κατασκευή ιδιωτικής κλινικής με ημερήσιο νοσήλειο περί ιδιωτικών κλινικών -άρθρο 7 παράγραφος 2ε-απαλλασσόμενο παντός δασμού, φόρου τέλους κλπ. -άρθρο 14 παράγραφοι 1 και 2 και άρθρο 18 παράγραφος 5- απαλλασσόμενο από κάθε κρατικό διαχειριστικό έλεγχο -άρθρο 1 παράγραφος 1 και άρθρο 4 παράγραφος 2 του ν. 2092/92. 'Ετσι δύναται πια το ίδιο το ίδρυμα "μαϊμού" να εκποιεί από εδώ και πέρα ελεύθερα και ανεξέλεγκτα τα σε αυτό παραχωρηθέντα από τον δάσκαλο της ιδιωτικής πρωτοβουλίας -κατά τον κ. Γιαννόπουλο- παράγοντα της υγείας που μπήκε από το παράθυρο μέσα στο σύστημα υγείας.
Ας μην εμπλακούμε τουλάχιστον στην εισαγγελική παρέμβαση, για να μην καταρρακωθεί και η δικαιοσύνη, μιας και το κύρος μας με τις αποφάσεις μας στο Κοινοβούλιο το καταρρακώνουμε καθημερινά, επιτείνοντας την αξιοπιστία της πολιτικής και των πολιτικών, αλλά και των κομμάτων, οδηγώντας την κοινωνία σε έκρηξη. Είναι σημαντικά και λυπάμαι που δεν έχω χρόνο να σας δώσω και συγκεκριμένα στοιχεία, θα το φροντίσω όμως γιατί το θεωρώ ιδιαίτερη υποχρέωση μιας και βεβαίως θέλω να αποφύγω αυτό που είπατε προχθές εσείς, κύριε Υφυπουργέ, να γίνω και εγώ νοσοκομειακοπαράγοντας, αλλά έχω μια ιδιαίτερη ευαισθησία, όπως έχει το ΔΗΚΚΙ στο σύνολό του, να βγάλει στη φόρα αυτό που γίνεται πραγματικά σήμερα στον τομέα της υγείας.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, νομίζω ότι σας απάντησα και συγκεκριμένα και όσο μπορούσα πιο αναλυτικά στο χρόνο που έχω.
Το μεν θέμα που θίγετε στην ερώτησή σας, της προστασίας δηλαδή του δημόσιου συμφέροντος, όσον αφορά τα περιουσιακά στοιχεία των δύο ιδρυμάτων που ανήκουν στο ΕΣΥ, το χειρίσθηκε το Nομικό Συμβούλιο του Κράτους, υπάρχει ανεξάρτητη δικαιοσύνη, η υπόθεση κερδήθηκε από την άλλη μεριά και γι αυτό υπάρχει η διαδικασία της αίτησης αναίρεσης στον Αρειο Πάγο. Δεν μπορούμε να κάνουμε τίποτε άλλο.
Οσον αφορά το θέμα του ιδρύματος Ντυνάν το οποίο όπως επιβεβαιώσατε έγινε το 1992 με αυτά τα χαρακτηριστικά, έχω να πω ότι περιορίζεται ο δικός μας ρόλος του Υπουργείου στην τήρηση των γενικών κανόνων παροχής υπηρεσιών που ισχύουν για όλο το υγειονομικό σύστημα.
Μάλιστα, ακούστε τι λέει το σχετικό άρθρο: " εποπτεία ως προς τον τρόπο παροχής των υπηρεσιών υγείας και ως προς τον τρόπο άσκησης του ιατρικού νοσηλευτικού επιστημονικού και εκπαιδευτικού έργου του 'Ιδρύματος..." και ότι προβλέπεται να υποβάλλεται κάθε χρόνο όταν θα λειτουργήσει έκθεση στον Υπουργό.
Σε αυτά, λοιπόν, τα πλαίσια και δεδομένων αυτών των εξελίξεων που είπατε, θα εξαντλήσουμε όλα εκείνα τα περιθώρια, έτσι ώστε αυτό τουλάχιστον που μας ανετέθη με το ν.2092/92 να το εκπληρώσουμε. Αυτό που μας ανατέθη ως αποστολή. Λαμβάνω υπόψη και τις παρατηρήσεις σας. Αυτήν τη στιγμή όμως, ως Κυβέρνηση και ως Υπουργείο Υγείας αυτά μπορώ να πω.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Εισερχόμαστε στην τρίτη με αριθμό 1570/27.5.98 επίκαιρη ερώτηση της Βουλευτού του ΚΚΕ κ. Μαρίας Μπόσκου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη χρηματοδότηση του Ψυχολογικού Κέντρου Βόρειας Ελλάδας (Ψ.Κ.Β.Ε.).
Σε περίληψη η ερώτηση της κυρίας συναδέλφου έχει ως εξής:
"'Ενα χρόνο μετά τις κινητοποιήσεις των εργαζομένων στο Ψυχολογικό Κέντρο Βόρειας Ελλάδας (Ψ.Κ.Β.Ε.). που λειτουργεί στη Θεσσαλονίκη και τις υποσχέσεις που δόθηκαν από τους αρμόδιους ότι θα αντιμετωπίσουν με θετικό τρόπο τα μεγάλα ελλείμματα και τα χρέη του ιδρύματος προς το Ι.Κ.Α., τους εργαζόμενους και τους προμηθευτές, το Ψ.Κ.Β.Ε. βρίσκεται ξανά στο ίδιο αδιέξοδο. Χρέη προς το Ι.Κ.Α., χρέη προς τους προμηθευτές, απλήρωτοι για μήνες οι εργαζόμενοι.
Η ελλιπής χρηματοδότηση και η οικονομική ασφυξία, σαν αποτέλεσμα της κυβερνητικής πολιτικής, συνεπάγεται συνεχή μείωση της επιχορήγησης στα προνοιακά ιδρύματα, κάνοντας προβληματική την ύπαρξη και στην παραπέρα λειτουργία του ιδρύματος με ανυπολόγιστες επιπτώσεις στα παιδιά με ειδικές ανάγκες και στους εργαζόμενους σε αυτό.
Ερωτάται ο κύριος Υπουργός:
-Αν προτίθεται να χρηματοδοτήσει επαρκώς και άμεσα το ίδρυμα, ώστε να ανταποκριθεί στις υποχρεώσεις του Ι.Κ.Α., των προμηθευτών και των εργαζομένων.
-Αν είναι στις προθέσεις της Κυβέρνησης να εξασφαλίσει την ομαλή χρηματοδότηση του στο μέλλον, ώστε απρόσκοπτα να προσφέρει τις υπηρεσίες του στα παιδιά με ειδικές ανάγκες, τα οποία σε καμιά περίπτωση δεν πρέπει να πέσουν θύματα αντιλαϊκών επιλογών και ορισμένες φορές μιας άγονης διαμάχης ανάμεσα στο Υπουργείο και στη Νομαρχία για το ποιος έχει την ευθύνη της χρηματοδότησης των προνοιακών ιδρυμάτων".
Ο Υφυπουργός Υγείας και Πρόνοιας κ. Κοτσώνης έχει το λόγο.
ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, το Ψυχολογικό Κέντρο Βορείου Ελλάδος είναι ΝΠΙΔ και εποπτεύεται από τη Νομαρχιακή Αυτοδιοίκηση Θεσσαλονίκης, χρηματοδοτείται από τον τακτικό κρατικό προϋπολογισμό και το Δ.Σ. του ιδρύματος ορίζεται από τη Νομαρχιακή Αυτοδιοίκηση Θεσσαλονίκης.
Εφόσον,λοιπόν, θεωρούμε ότι όλοι στηρίζουμε τη Νομαρχιακή Αυτοδιοίκηση, στην οποία συνεχώς ζητάτε να περνάμε αρμοδιότητες, θα πρέπει να καταλάβουμε επιτέλους αυτές τις διαδικασίες ποιος είναι υπεύθυνος και γιατί.
Το Υπουργείο Υγείας και Πρόνοιας καλύπτει συμπληρωματικά και ανάλογα με τις υπάρχουσες οικονομικές πιστώσεις επιχορηγεί τα προκύπτοντα ελλείμματα του τακτικού προϋπολογισμού του ιδρύματος και άλλων αναλόγων ιδρυμάτων.'Ηδη το Υπουργείο Υγείας και Πρόνοιας προώθησε απόφαση μεταφοράς πίστωσης με την οποία το Ψυχολογικό Κέντρο Βορείου Ελλάδος επιχορηγείται με το ποσό των είκοσι εκατομμυρίων (20.000.000) δραχμών για κάλυψη οφειλών ασφαλιστικών ταμείων και μισθοδοσίας προσωπικού. Αυτά τα είκοσι εκατομμύρια (20.000.000) δραχμές προφανώς δεν φτάνουν. Μας ήρθε η πληροφορία ότι υπάρχει μια αναστάτωση στο ίδρυμα σχετικά με έλλειψη χρηματοδότησης, χρέη κλπ. Ανέβηκα με συνεργάτες μου στη Θεσσαλονίκη. Μάλιστα, συνταξιδέψαμε, κύριε Πρόεδρε, προχθές. Εγώ γύρισα χθες. Συναντήσαμε και τη διοίκηση του Ιδρύματος και τη διοίκηση των εργαζομένων. Και μπορώ να διαβεβαιώσω τη Βουλή στη συνέχεια ότι θα καλυφθούν τα ελλείμματα και από τη Νομαρχιακή Αυτοδιοίκηση της Θεσσαλονίκης και από τη Γενική Γραμματεία της Περιφέρειας και από το Υπουργείο.
'Ομως το πρόβλημα, κύριε Πρόεδρε, προέκυψε γιατί το Ψ.Κ.Β.Ε. δεν απεικόνισε στον οικονομικό προϋπολογισμό του 1998 το ακριβές ποσό που απαιτείται για τις ανελαστικές δαπάνες, μισθοδοσία, λειτουργικά, με αποτέλεσμα να δημιουργηθεί το οικονομικό αδιέξοδο στους εργαζόμενους και σε όλες τις υποχρεώσεις του Ιδρύματος.
'Οπως και να είναι θα λυθεί το πρόβλημα, γιατί πράγματι συμφωνώ ότι το να μένουν οι εργαζόμενοι απλήρωτοι για δεδουλευμένα ή το να υπάρχουν χρέη στο ΙΚΑ κλπ. είναι ένα πρόβλημα, το οποίο δεν πρέπει να συμβαίνει, δεν πρέπει να συνεχίζεται. Πραγματικά βρίσκομαι στην ικανοποιητική θέση να διαβεβαιώσω την Βουλή ότι εδώ και ένα χρόνο περίπου ελάχιστες τέτοιες περιπτώσεις υπάρχουν σε όλο τον ελλαδικό χώρο. 'Εχουμε καταφέρει να ελέγξουμε την κατάσταση και ο 
 

Επιστροφή στην κορυφή



Σελίδα 9895 
καθένας αναλαμβάνει την ευθύνη του, όπως ο νόμος επιτάσσει.
ΠΡΟΕΔΡΕΥΩΝ (Λουκάς Αποστολίδης): Η κ. Μπόσκου έχει το λόγο.
ΜΑΡΙΑ ΜΠΟΣΚΟΥ: Κύριε Πρόεδρε, δυστυχώς επανερχόμαστε στο θέμα, γιατί έχουμε ξανακαταθέσει ερώτηση σχετική με το Ψυχολογικό Κέντρο, ακριβώς για τους ίδιους λόγους, για τα προβλήματα που αντιμετώπιζε το Ψυχολογικό Κέντρο και πέρσι, όπως προβλήματα μισθοδοσίας, προβλήματα χρεών προς το ΙΚΑ, άλλους οργανισμούς κλπ. Τότε είχαμε πάρει την υπόσχεση από τον Υπουργό -ευχή να το πω;- ότι θα λυνόταν οριστικά το πρόβλημα, πράγμα που δεν έγινε, γιατί απ' ό,τι φαίνεται τα χρέη όχι μόνο δεν έχουν πληρωθεί, αλλά έχουν συσσωρευτεί.
'Οσον αφορά τις αρμοδιότητες της Τοπικής Αυτοδιοίκησης, εμείς, αυτό που ζητάμε χρόνια τώρα είναι, μαζί με τις αρμοδιότητες να πηγαίνουν στην τοπική αυτοδιοίκηση και οι ανάλογοι πόροι, πράγμα που δεν έχει γίνει μέχρι τώρα.
Δεν ξέρω, αλλά πιστεύω πως αληθεύει αυτό που έχει κατατεθεί στη συνάντηση που έγινε με τους εκπροσώπους του Υπουργείου από πλευράς Νομαρχιακής Αυτοδιοίκησης, ότι οι δαπάνες για την πρόνοια από 3,4 δισεκατομμύρια έχουν πέσει τα τελευταία τρία χρόνια σε 2,6 δισεκατομμύρια και τελικά η Νομαρχιακή Αυτοδιοίκηση φτάνει να διαχειρίζεται το 1,6, αφού το υπόλοιπο το διαχειρίζεται η περιφέρεια. Σαφώς δεν μπορεί να χρηματοδοτήσει το ίδρυμα η Νομαρχιακή Αυτοδιοίκηση, αφού δεν έχει τους ανάλογους πόρους, όταν το Ψυχολογικό Κέντρο Βορείου Ελλάδας καταθέτει προϋπολογισμό για το 1998 της τάξης του ενός δισεκατομμυρίου (1.000.000.000) και χρηματοδοτείται με το ποσό των τριακοσίων πενήντα εκατομμυρίων (350.000.000) δραχμών περίπου.
Εμείς πιστεύουμε ότι, για να δοθεί οριστική λύση στο πρόβλημα, θα πρέπει κατ' αρχήν το νομικό πρόσωπο από ιδιωτικού δικαίου να γίνει δημοσίου δικαίου. Να υπάρχει τακτική εγγραφή στον κρατικό προϋπολογισμό με τη χρηματοδότηση, έτσι ώστε πραγματικά να συνεχίσει απρόσκοπτα τη λειτουργία του ένα τόσο σημαντικό ίδρυμα, όπως είναι το Ψυχολογικό Κέντρο. Διαφορετικά οι ευχές της Κυβέρνησης πιστεύουμε πως παραμένουν στα λόγια και δεν γίνονται πράξη. 'Ισα-ίσα υπονομεύονται από την ίδια την πολιτική της Κυβέρνησης, η οποία δεν χρηματοδοτεί αυτόν τον τομέα.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κυρία Μπόσκου, δεν είναι θέμα χρηματοδότησης. Τα χρήματα διατίθενται από τον προϋπολογισμό, όπως διετίθεντο και παλιότερα στα ίδια ποσά. Είναι θέμα ότι ακόμα δεν έχει λειτουργήσει σε όλη την Ελλάδα με απόλυτα ικανοποιητικό τρόπο η νέα κατανομή των ευθυνών. 'Ετσι προέκυψε αυτό το πρόβλημα. Πριν από ένα, ενάμιση χρόνο είχαμε πολλά τέτοια θέματα σε διάφορα ιδρύματα στην Ελλάδα. Για φέτος μέχρι στιγμής έχει παρουσιαστεί μόνο το θέμα του Ψυχολογικού Κέντρου Βορείου Ελλάδας και ελπίζω να μην παρουσιαστεί άλλο. Αλλά όπως είδατε, ανεβήκαμε στη Θεσσαλονίκη, είδαμε τους εργαζόμενους, είδαμε τη διοίκηση, τον Περιφερειάρχη και τον Νομάρχη και θα δώσουμε λύση. Δεν πρόκειται περί ευχής. Θα δώσουμε λύση στο θέμα.
ΠΡΟΕΔΡΕΥΩΝ (Λουκάς Αποστολίδης): Τέταρτη είναι η με αριθμό 1574/27.5.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Δημόσιας Τάξης, σχετικά με δημοσιεύματα στον Τύπο για συλλήψεις και απελάσεις Ρουμάνων και Αλβανών μεταναστών κλπ.
Η επίκαιρη ερώτηση έχει ως εξής:
"Στην εφημερίδα "ΑΥΓΗ" στις 27.5.98 αναφέρεται η είδηση ότι Αλβανοί και Ρουμάνοι εργάτες στα χωράφια της πατρίδας του Ρήγα Φεραίου διεκδίκησαν τα αυτονόητα, δηλαδή πέντε χιλιάδες (5.000) δραχμές κατώτατο μεροκάματο, οχτάωρο και ασφάλιση στον Ο.Γ.Α. Η απάντηση που δόθηκε ήταν η απέλαση και η επιδρομή των αστυνομικών δυνάμεων.
Ερωτάται ο κύριος Υπουργός:
Αν προτίθεται να σταματήσει το "χτύπημα" και τις απελάσεις των μεταναστών, όταν διεκδικούν όσα το Σύνταγμα και οι νόμοι ορίζουν ότι τα δικαιούνται".
Ο Υπουργός Δημόσιας Τάξης, κ. Ρωμαίος, έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.
Εκπλήσσομαι βέβαια λίγο για την ερώτηση, διότι η αυτούσια μεταφορά δημοσιευμάτων από εφημερίδα δεν είναι πάντοτε ο καλύτερος τρόπος για έλεγχο της Κυβέρνησης και πολύ περισσότερο από το ερώτημα. Διότι η κυρία συνάδελφος ασφαλώς γνωρίζει την πολιτική της Κυβέρνησης. Η διαδικασία νομιμοποίησης των αλλοδαπών -που μπορώ να πληροφορήσω το Σώμα ότι με το κλείσιμό της τις επόμενες δύο ημέρες ο αριθμός φθάνει στις τετρακόσιες χιλιάδες- αυτή η διαδικασία της νομιμοποίησης, μεταξύ των άλλων στοχεύει ακριβώς να προστατέψει τους αλλοδαπούς από την εκμετάλλευση που γινόταν μέχρι σήμερα και να μπορούν ακριβώς να διεκδικήσουν τα δικαιώματά τους και όσον αφορά στις συνθήκες εργασίας αλλά και όσον αφορά στις αμοιβές. Αυτός είναι ο βασικός στόχος. Και το Υπουργείο Δημόσιας Τάξης είχε πρωτοστατήσει σ' αυτήν τη διαδικασία.
Για τη συγκεκριμένη περίπτωση έγινε αυτή η εκδήλωση διακοσίων περίπου μεταναστών στην περιοχή για να διεκδικήσουν αύξηση της αμοιβής τους. Και εσείς ή με το δημοσίευμα το οποίο μεταφέρετε, συνδέετε τις κάποιες -και θα αναφερθώ συγκεκριμένα- απελάσεις ή επαναπροωθήσεις με αυτήν την εκδήλωση. Και αναφέρεται μάλιστα στο δημοσίευμα παρέμβαση ΕΚΑΜ , ΜΑΤ. Μα, δεν υπάρχουν τέτοιες δυνάμεις κατ' αρχήν στην περιοχή. Απλώς το αναφέρω για να επισημάνω την ακρίβεια του δημοσιεύματος. Για το ίδιο θέμα έχουν ασχοληθεί όλες οι εφημερίδες και της περιοχής και της Αθήνας. Και μόνο η εφημερίδα από την οποία υπάρχει το δημοσίευμα αναφέρεται σε δήθεν παρεμβάσεις της Αστυνομίας. 'Ομως βεβαίως γίνονται επαναπροωθήσεις, βεβαίως γίνονται απελάσεις στις εξής περιπτώσεις: Απελάσεις γίνονται όταν προκύπτουν αδικήματα και αποφάσεις δικαστηρίων και επαναπροωθήσεις μόνο στις περιπτώσεις εκείνες που δεν υπάρχουν -όχι μόνο δεν έχουν εγγραφεί-στοιχεία, δεν εχουν χαρτιά και έχουν έλθει τελευταία στη χώρα μας. Είναι ένα μέτρο το οποίο επιβάλλεται να κάνουμε όχι μόνο από την πλευρά της εγκληματικότητας αλλά και διότι η χώρα μας δεν αντέχει απεριόριστο αριθμό μεταναστών. Διότι αν αφήσουμε ελεύθερα τα σύνορα και οι μετανάστες θα αυξηθούν σε μεγάλο αριθμό θα έχουν πρόβλημα και αυτοί που νομιμοποιούνται. Και καταλαβαίνετε ποιο θα είναι το πρόβημα.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Η κ. Αλφιέρη έχει το λόγο.
ΣΤΥΛΙΑΝΗ ΑΛΦΙΕΡΗ: Ευχαριστώ, κύριε Πρόεδρε.
Κύριε Υπουργέ, το θέμα είναι η επέμβαση των ΜΑΤ και της Αστυνομίας και μη μου πείτε τώρα ότι είναι ένα ξένο γεγνός στην ελληνική κοινωνία. Σήμερα το πρωϊ στις έξι η ώρα και είκοσι λεπτά χτύπησαν πάλι τα ΜΑΤ στην ΙΟΝΙΚΗ ΤΡΑΠΕΖΑ. Μη μου πείτε τώρα ότι δεν γνωρίζετε τίποτα. Εκεί μπαίνει ένα ζήτημα. Ποια πολιτική επέλεξε η Κυβέρνηση; Την πολιτική της καταστολής για να κυνηγήσει τους 'Ελληνες εργαζόμενους ή τους ξένους εργάτες; ' Η την πολιτική του διαλόγου και της επίλυσης των προβλημάτων; Σ' αυτό παρακαλώ απαντήστε μας. Και εσείς προσωπικά σαν Υπουργείο Δημόσιας Τάξης θα πρέπει να μας πείτε εδώ εάν αυτές οι εντολές είναι προσωπικές και γίνονται κάτω από τη δική σας εντολή.
Ανέφερα το γεγονός και δεν είναι γεγονός που κατέγραψε λάθος η εφημερδια " ΑΥΓΗ". Γιατί ξέρετε και ο Τύπος είναι πηγή ειδήσεων και ελέγχει και καταθέτει γεγονότα . Είναι ένα γεγονός που απασχόλησε και το BBC. Είναι ένα γεγονός που δυσφήμησε την ίδια μας τη χώρα. 'Αρα, κύριε Υπουργέ, το ζήτημα που μπαίνει είναι ότι ο αυταρχισμός στη χώρα μας έχει μεγαλώσει όχι μόνο για τους ξένους αλλά και για τους 'Ελληνες. Λήγει η καταγραφή των ξένων. Εσείς είχατε υποσχεθεί ότι πριν λήξει η καταγραφή δεν θα υπάρξουν απελάσεις. Δυστυχώς οι απελάσεις γίνονται καθημερινά, ακόμα 
 

Επιστροφή στην κορυφή



Σελίδα 9896 
και όταν οι οικονομικοί μετανάστες έχουν όλα τα χαρτιά. 'Εχω προσωπική εμπειρία. 'Οσο για τον αυταρχισμό που λέτε ότι δεν γνωρίζετε, υπάρχει καθημερινά. Και εγώ θύμα του αυταρχισμού είμαι. Χθες στα γεγονότα του Πειραιά έφαγα ξύλο από την Αστυνομία. Μπαίνει ένα ζήτημα λοιπόν. Θα πρέπει να δώσετε εντολή να μην επεμβαίνει η Αστυνομία και τα ΜΑΤ, να έρθει το θέμα προς συζήτηση και να επιλύσουμε τα προβλήματα με ειρηνικό τρόπο.
Η επίλυση των προβλημάτων με την επέμβαση των ΜΑΤ είτε είναι 'Ελληνες είτε είναι ξένοι νομίζω ότι ούτε τη χώρα μας βοηθάει ούτε αντιμετωπίζει το πρόβλημα του εκσυγχονισμού ούτε αντιμετωπίζεται το πρόβλημα της ανάπτυξης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Παρακαλώ, κύριε Υπουργέ, θέλω να μου πείτε εάν το Υπουργείο σας καλύπτει τέτοιες μορφές βίας και αυταρχισμού, εάν το Υπουργείο σας θα συνεχίσει τις απελάσεις, όταν ακόμα οι ξένοι μετανάστες έχουν αυτό το χαρτί.
Περιμένω επίσης, να μας πείτε και για τα γεγονότα του Πειραιά. Τι θα γίνει; Θα συνεχίσετε να χτυπάτε τους εργαζόμενους στην ΙΟΝΙΚΗ;
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Εσείς είσαστε από εκεί και πιστεύω να έχετε διαπιστώσει ότι οι αστυνομικοί ήταν τα θύματα και όχι οι εργαζόμενοι. Επιτέλους! Τα είδατε. Για ποια επέμβαση μιλάτε και εσείς;
ΣΤΥΛΙΑΝΗ ΑΛΦΙΕΡΗ: Κύριε Υπουργέ...
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Σας παρακαλώ, κυρία Αλφιέρη.
ΣΤΥΛΙΑΝΗ ΑΛΦΙΕΡΗ: Εγώ σας παρακαλώ, κύριε Υπουργέ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ποια επέμβαση; Δεν υπήρξε καμία απολύτως επέμβαση.
ΣΤΥΛΙΑΝΗ ΑΛΦΙΕΡΗ: Σήμερα το πρωί.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Αντίθετα οι αστυνομικοί με πολύ υπομονή, με μεγάλη ανοχή δέχθηκαν προπηλακισμούς, ξυλοδαρμούς και όχι βέβαια από απεργούς της Ιονικής Τράπεζας. Για ποια επέμβαση των ΜΑΤ μιλάτε;
Και θέλω να σας πω, κύριε Πρόεδρε και κύριοι συνάδελφοι, ότι μέσα στο πεντάμηνο αυτού του έτους είχαμε διακόσιες πορείες στην Αθήνα. Και πείτε μας πότε επενέβησαν τα ΜΑΤ και σε ποιες περιπτώσεις; Επενέβησαν προχθές έξω από τη Βουλή, όταν οι εργαζόμενοι ήθελαν να μπουν μέσα εδώ; Εσείς οι εκπρόσωποι του ελληνικού λαού θα θέλατε ποτέ να μπουν οι εργαζόμενοι;
Θυμόμαστε εμείς οι παλαιότεροι, που δεν ήμασταν βέβαια εδώ, όταν κάποιοι -ο κ. Καψής θυμάται, εμείς, οι δημοσιογράφοι- μεγάλοι λογοτέχνες και κάποιοι άλλοι...
ΙΩΑΝΝΗΣ ΚΑΨΗΣ: Λέγε Αποστολίδης.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οχι ο Προεδρεύων βέβαια.
Θυμόμαστε, λοιπόν, όταν είχαν μπει στη Βουλή τι είχε γίνει τότε. Και όμως ούτε βία χρησιμοποιήθηκε ούτε τίποτα. Προσπάθησαν με το σώμα τους ειρηνικά να αποτρέψουν την κατάληψη της Βουλής.
Ποιος εμπόδισε, λοιπόν, όλες αυτές τις πορείες που αλωνίζουν όλη την Αθήνα και που δημιουργούν τα προβλήματα που δημιουργούν στη συγκοινωνία; Διακόσιες τρεις πορείες στο πεντάμηνο. Εξήντα εννέα το Μάϊο. Για ποια επέμβαση, λοιπόν, των ΜΑΤ συζητάμε; 
Δεν είναι, λοιπόν, τα πράγματα όπως τα λέτε. Απλά οι αστυνομικοί προστατεύουν δικαιώματα άλλων και προπηλακίζονται και τραυματίζονται από κάποιους που δεν έχουν καμμία σχέση με τους απεργούς της Ιονικής Τράπεζας. Αυτή είναι η πραγματικότητα.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Πάντως η διαφορά μας, κύριε Καψή, με τον Αποστολίδη είναι η εξής: Αυτός ο Αποστολίδης, αν θυμάμαι καλά, γιατί το έχω διαβάσει, ήθελε να μπει με τη βία μέσα και χωρίς καμία εντολή του λαού. Εμείς εδώ μπήκαμε με την εντολή του λαού και αυτή είναι η ποιοτική διαφορά.
ΙΩΑΝΝΗΣ ΚΑΨΗΣ: Κύριε Πρόεδρε, έκανα αυτήν την επισήμανση για να πω ότι εσείς δεν είστε μεγάλος λογοτέχνης, αλλά μεγάλος πολιτικός. Τι άλλο να κάνω πλέον;
ΠΡΟΕΔΡΕΥΩΝ (Λουκάς Αποστολίδης): Ωραία, κύριε Καψή.
Ακούσατε, λοιπόν, κυρία Αλφιέρη, από αυτά που είπε ο κύριος Υπουργός, ότι δεν είναι απεργοί της Ιονικής.
ΣΤΥΛΙΑΝΗ ΑΛΦΙΕΡΗ: Είναι όμως η πραγματική εικόνα.
ΠΡΟΕΔΡΕΥΩΝ (Λουκάς Αποστολίδης): Κοιτάξτε, όμως, άλλο οι απεργοί της ΙΟΝΙΚΗΣ και άλλο οι ενισχύσεις. Υπάρχει μία διαφορά.
ΣΤΥΛΙΑΝΗ ΑΛΦΙΕΡΗ: Κύριε Πρόεδρε...
ΠΡΟΕΔΡΕΥΩΝ (Λουκάς Αποστολίδης): Υπάρχει μία διαφορά, κυρία Αλφιέρη.
Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίαση μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εβδομήντα τέσσερις μαθητές και επτά συνοδοί-δάσκαλοι από το 3ο Δημοτικό Πεύκης και από το 15ο Δημοτικό Αμαρουσίου.
Τους καλωσορίζουμε στο Εθνικό Κοινοβούλιο.
(Χειροκροτήματα απ' όλες τις πτέρυγες της Βουλής)
Επίκαιρες ερωτήσεις δευτέρου κύκλου:
Πρώτη είναι η με αριθμό 1556/26.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Καψή προς τους Υπουργούς Οικονομικών, Εθνικής 'Αμυνας, σχετικά με τα προβλήματα του εργατοτεχνικού προσωπικού που εργάζεται στο Ναύσταθμο Σαλαμίνας, η οποία σε περίληψη έχει ως εξής:
"Είναι γνωστή και αποδεδειγμένη η μέγιστη συμβολή του εργατοτεχνικού προσωπικού του Ναυστάθμου Σαλαμίνος στην εκπλήρωση της αποστολής του ναυτικού μας. Σήμερα υπηρετούν χίλιοι διακόσιοι μόνο εργατοτεχνίτες, έναντι των δύο χιλιάδων διακοσίων οργανικών θέσεων και οι ανάγκες καλύπτονται με υπερωρίες.
Το 1998 όμως, το Υπουργείο Οικονομικών ενέκρινε μόνο πεντακόσια εκατομμύρια (500.000.000) δραχμές, ποσό που αντιστοιχεί στο 50% μόνο των δεδουλευμένων ωρών, ενώ αυξήθηκαν αλματωδώς τα κονδύλια για τους ιδιώτες τεχνικούς που καλούνται να καλύψουν τα κενά. Ευρισκόμεθα δηλαδή, ενώπιον μιας συγκεκαλυμμένης ιδιωτικοποίησης του Ναύσταθμου.
1. Αφού είναι βέβαιο ότι οι παραπάνω υπερωριακές ώρες εργασίας είναι απαραίτητες για το αξιόμαχο του Πολεμικού Ναυτικού, γιατί έγινε η περικοπή κατά το 1998 του ποσού του ενός δισεκατομυρίου πεντακοσίων εκατομμυρίων (1.500.000.000) δραχμών, που θα επιφέρει πολλαπλάσια επιπλέον δαπάνη από την αύξηση των ανατιθεμένων εργασιών σε ιδιώτες;
2. Πώς είναι δυνατόν να συνεχιστεί και το 1998 η πολιτική του 1997, ενώ ψηφίσθηκαν οκτώ δισεκατομμύρια (8.000.000.000) δραχμές για τις αμοιβές των εργαζομένων του Πολεμικού Ναυτικού, που καλύπτουν το 95% της εργατικής δύναμης, για το 5%, που καλύπτεται από τον ιδιωτικό τομέα, ψηφίσθηκαν είκοσι δισεκατομμύρια (20.000.000.000) δραχμές;
3. Η μείωση του εργατοτεχνικού προσωπικού παράλληλα με την περικοπή των υπερωριών θα εντείνει τη διαρροή ειδικευμένου προσωπικού για την εκτέλεση των εργασίων του Ναυστάθμου;
Σας ενημερώνω ότι οι εργαζόμενοι, για όλα τα παραπάνω, έχουν προγραμματίσει απεργιακές κινητοποιήσεις, οι οποίες θα οξύνουν το ήδη υπάρχον πρόβλημα. 
Πώς σκέφτεσθε, κύριε Υπουργέ, ν' αντιμετωπίσετε όλα τα παραπάνω;".
Ο Υφυπουργός Οικονομικών κ. Νικόλαος Χριστοδουλάκης έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σας ευχαριστώ, κύριε Πρόεδρε.
Κατ' αρχήν, θα ήθελα να θέσω υπόψη του κ. Καψή ορισμένα 
 

Επιστροφή στην κορυφή



Σελίδα 9897 
στοιχεία, τα οποία νομίζω ότι διαμορφώνουν μια πιο αντικειμενική εικόνα των πραγμάτων.
Θέλω να σας πω κύριε Καψή, ότι το ποσό δεν είναι αυτό το οποίο αναφέρετε στην ερώτησή σας -και θα εξηγήσω, γιατί οδηγηθήκατε σε αυτόν τον αριθμό- αλλά είναι πολύ μεγαλύτερο. Σας πληροφορώ ότι το σύνολο των κονδυλίων, τα οποία έχουν εγκριθεί για να χορηγηθούν στους εργαζόμενους του Ναυστάθμου Σαλαμίνας και του Ναυστάθμου Χανίων -γιατί όλα αυτά τα κονδυλια πάνε μαζί...
ΙΩΑΝΝΗΣ ΚΑΨΗΣ: Με συγχωρείτε κύριε Υπουργέ, εγώ αναφερομαι μόνο στο Ναύσταθμο Σαλαμίνας.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ναι, το ξέρω. 'Ομως εγώ θα αναφερθώ συνολικά, γιατί το ποσό, το οποίο περιήλθε σε γνώση σας, αφορά όλους και μετά κατανέμεται περαιτέρω. Δεν είναι πεντακόσια εκατομμύρια (500.000.000) δραχμές, αλλά είναι δύο δισεκατομμύρια τριακόσια εκατομμύρια (2.300.000.000) δραχμές για όλο το 1998. Και στο ποσό αυτό περιλαμβάνονται και ορισμένα εξαιρέσιμα και εορτών, γιατί καμιά φορά οι εργαζόμενοι στο Ναύσταθμο πρέπει να παραμείνουν και αυτές τις ώρες.
'Ηδη, πρέπει να σας πω ότι μόνο το πρώτο εξάμηνο του 1998, θα απορροφήσει εννιακόσια είκοσι πέντε εκατομμύρια (925.000.000) δραχμές για παροχές στους εργαζόμενους. Και σε αυτά, θα πρέπει να προστεθούν και οι ασφαλιστικές εισφορές που αντιστοιχούν. Γιατί οι εργαζόμενοι έχουν σχέση εργασίας ιδιωτικού δικαίου, είναι ασφαλισμένοι στο Ι.Κ.Α. και η υπερωριακή απασχόληση απαιτεί επίσης την κάλυψη και των ασφαλιστικών εισφορών. 'Ετσι, προκύπτει ένα ποσό το οποίο μάλιστα είναι και κατά τι ανώτερο από τα δύο δισεκατομμύρια τριακόσια εκατομμύρια (2.300.000.000) δραχμές, που σας είπα.
Πιστεύω ότι οδηγηθήκατε σε αυτό τον αριθμό των πεντακοσίων εκατομμυρίων (500.000.000) δραχμών, επειδή τα ποσά αυτά τα οποία σας ανέφερα, προέρχονται από διαφορετικές κατηγορίες...
ΙΩΑΝΝΗΣ ΚΑΨΗΣ: Εγκρίθηκαν το 1998 για το 1997;
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): 'Οχι, για το 1998. Το 1997 ήταν παρόμοια με τα ποσά τα οποία σας ανέφερα. Απλώς, το 1998 ο τρόπος με τον οποίο καταβάλλονται οι υπερωρίες άλλαξε. 'Αλλαξε για όλο το δημόσιο τομέα και φυσικά και για το Ναύσταθμο. Π;v άλλαξε; Ενώ παλαιότερα ο διακανονισμός των υπερωριών ήταν μία εσωτερική υπόθεση, τώρα γίνεται σε συνεργασία του εκάστοτε αρμόδιου Υπουργείου με το Υπουργείο Οικονομικών, έτσι ώστε να υπάρχει ένας μεγαλύτερος έλεγχος, μία μεγαλύτερη διαφάνεια και μια πιο προσεκτική κατανομή των απαραίτητων υπερωριών στο προσωπικό, το οποίο πραγματικά κάνει τις υπερωρίες αυτές. 
'Εχω και στοιχεία να σας δώσω. Θα αναφερθώ και στη συνέχεια, για να σας πω ότι οι αμοιβές εξακολουθούν να παραμένουν ικανοποιητικές για το προσωπικό αυτό το οποίο εκτελεί τις υπερωρίες. Δεν νομίζω, λοιπόν, ότι θα υπάρξει κανένα από τα προβλήματα τα οποία αναφέρετε.
Επίσης, να σας απαντήσω ότι οι αμοιβές για το 1998 δεν είναι οκτώ δισεκατομμύρια (8.000.000.000) δραχμές, που αναφέρετε. Ο προϋπολογισμός έχει προβλέψει εννέα δισεκατομμύρια οκτακόσια εκατομμύρια (9.800.000.000) δραχμές, συμπεριλαμβανομένων φυσικά και των ασφαλιστικών εισφορών. 'Ομως, αυτή είναι η ετήσια δαπάνη, την οποία καταβάλλει το κράτος.
Να σας πω, επίσης, ότι αυτά δεν είναι συγκρίσιμα με τις εξωτερικές αναθέσεις. Γιατί στις εξωτερικές αναθέσεις που γίνονται -και γίνονται και προσκαλούνται ορισμένα συνεργεία για να κάνουν δουλειά στο Ναύσταθμο- συνυπολογίζεται και το κόστος προμηθειών ανταλλακτικών κ.λ.π. Δεν είναι, πάντως, της τάξης των είκοσι δισεκατομμυρίων (20.000.000.000) δραχμών που εσείς αναφέρετε εδώ.
Τελειώνοντας, θα ήθελα να σας πω ότι οι εργαζόμενοι, με σχέση δημοσίου και ιδιωτικού δικαίου, στο Ναύσταθμο έχουν απολαύσει αρκετά μεγάλων βελτιώσεων στο μισθολόγιό τους από πέρσι. Και ότι τα ποσά, τα οποία προβλέπονται για το 1998, κατά την άποψή μου επαρκούν -θα έλεγα ότι υπερεπαρκούν- για να καλύψουν τις πραγματικές ανάγκες, τις οποίες έχει σε υπερωρίες ο Ναύσταθμος, ο οποίος πράγματι επιτελεί ένα πάρα πολύ σημαντικό έργο για το Πολεμικό Ναυτικό. Και το έργο αυτό όχι μόνο θα συνεχιστεί, αλλά και θα αναβαθμιστεί και θα αναγνωριστεί όπως του αξίζει.
Σας ευχαριστώ. 
ΠΡΟΕΔΡΕΥΩΝ (Λουκάς Αποστολίδης): Ο κ. Καψής, έχει το λόγο.
ΙΩΑΝΝΗΣ ΚΑΨΗΣ: Κύριε Υπουργέ, κατ' αρχήν, θέλω να σας ευχαριστήσω για τον πολιτισμένο και δημοκρατικότατο τρόπο με τον οποίο αντιμετωπίσατε την ερώτησή μου, πράγμα που δεν είναι σύνηθες ή τουλάχιστον, δεν συμβαίνει με όλους τους συναδέλφους σας, όπως είχα πικράν εμπειρία πρόσφατα στην Αίθουσα αυτή.
Εν τούτοις, θα μου επιτρέψετε με την ίδια καλή διάθεση να διαφωνήσω λιγάκι μαζί σας γι' αυτό το θέμα -Κατ' αρχήν είναι δικό μου το σφάλμα που έκανα την ερώτηση στα Υπουργεία Οικονομικών και 'Αμυνας. Θα έπρεπε να απαντήσει ο Υπουργός 'Αμυνας. 
Γνωρίζω πολύ καλά την κατάσταση στο Ναύσταθμο. Είναι μια από τις εκλεκτότερες μονάδες παραγωγής, με ένα προσωπικό το οποίο έχει και πνεύμα μονάδος, όπως λέγαμε.
Οι εργαζόμενοι έχουν κάνει ορισμένες υπερωρίες. Δέχομαι τον έλεγχο, δέχομαι τη διαφάνεια. 'Εκαναν υπερωρίες που τους κόπηκαν και χθες έκαναν απεργία -εδώ θα ήθελα να πω κάτι, αλλά δεν θα το πω γιατί θα οξύνω τα πράγματα- γιατί δεν πήραν δεδουλευμένα.
'Η, λοιπόν, οι αξιωματικοί του Πολεμικού Ναυτικού που εβεβαίωσαν τις υπερωρίες είπαν ψέματα, οπότε πρέπει να παραπεμφθούν στο ναυτοδικείο ή αδίκως κόπηκαν αυτές οι υπερωρίες.
Αλλά το θέμα είναι μεγαλύτερο, κύριε Υπουργέ. Αυτήν τη στιγμή αυξάνει αλματωδώς -σας ενδιαφέρει ως Υπουργό Οικονομικών και σας το καταθέτω με απόλυτη υπευθυνότητα- το κονδύλιο δαπανών υπέρ του ιδιωτικού τομέα, ο οποίος σε τινες περιπτώσεις είναι χρήσιμος και απαραίτητος διότι εισάγει τεχνογνωσία, αλλά στην πραγματικότητα κατά το μέγιστο μέρος κάνει εργασίες που μπορεί να κάνει το μόνιμο προσωπικό. Και γι' αυτό έχουμε τη διαφορά των οκτώμισι, εννέα αν θέλετε, και με τις εισφορές που λέτε εννιάμισι, με τα είκοσι δισεκατομμύρια.
Ξέρετε ακόμη κάτι άλλο κύριε Υπουργέ, το οποίο πάλι δεν είναι της αρμοδιότητάς σας, αλλά σας πληροφορώ για να τον πείτε στο συνάδελφό σας; Λόγω αυτής της ανισότητας, εκπαιδευμένοι τεχνικοί, εκπαιδευμένοι στο Ναύσταθμο φεύγουν και επανέρχονται με ιδιωτικά συνεργεία. Αυτήν τη στιγμή στο Ναύσταθμο που έχουμε μεγίστη ανάγκη εργασιακής ειρήνης και ψυχικής απόδοσης, όχι μόνο σωματικής, οι εργατοτεχνίτες απεργούν διότι δεν έχουν πάρει δεδουλευμένες υπερωρίες. Αυτό είναι ένα πραγματικό γεγονός, το οποίο δεν μπορεί να το αρνηθεί κανείς.
Δεν είναι παράφρονες να απεργούν γιατί πληρώθηκαν. Απεργούν γιατί δεν πληρώθηκαν. Οποιαδήποτε λογιστική διαφορά ή εμπλοκή και αν υπάρχει, δεν είναι αρμοδιότητα και ευθύνη των εργαζομένων, αλλά των υπευθύνων Υπουργών. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Καψή, σε όλες τις δημόσιες υπηρεσίες παρουσιάστηκε μια αναβολή, μια αναστολή των πληρωμών των υπερωριών στην αρχή του έτους, επειδή επίκειτο να ψηφιστεί ένας νόμος ο οποίος άλλαζε το καθεστώς με το οποίο θα προσδιορίζοντο οι ανάγκες σε υπερωρίες. Ο νόμος αυτός ψηφίστηκε τον Μάρτιο και μέχρι να εφαρμοστεί πέρασε ένα διάστημα, μέχρι να πάνε όλα τα χαρτιά στις υπηρεσίες, να επιστρέψουν, να υπογραφούν κλπ. Και αυτό προκάλεσε μια αναστολή για λίγους μήνες. 
Αυτό ξεπεράστηκε τώρα και σας διαβεβαιώνω ότι την ώρα που μιλάμε έχουν ήδη εκταμιευθεί μόνο μέχρι σήμερα τετρακόσια είκοσι πέντε εκατομμύρια (425.000.000) δραχμές 
 

Επιστροφή στην κορυφή



Σελίδα 9898 
για να καλύψουν τις αμοιβές των εργαζομένων, χωρίς να υπολογίζω σ' αυτά τις ασφαλιστικές εισφορές που τις ακολουθούν. Και έχουν προβλεφθεί άλλα πεντακόσια εκατομμύρια (500.000.00) δραχμές μόνο για το πρώτο εξάμηνο επιπρόσθετα, έτσι ώστε να φθάσουμε τα εννιακόσια είκοσι πέντε εκατομμύρια (925.000.000) δραχμές.
Αν υπήρξε κάποια μικρή καθυστέρηση τον περασμένο μήνα εξαιτίας του γεγονότος που σας είπα, αυτό έχει ήδη θεραπευθεί. 
Επίσης θέλω να διαβεβαιώσω και εσάς και την Εθνική Αντιπροσωπεία και τους εργαζόμενους στο Ναύσταθμο ότι όλες οι πραγματικές ανάγκες του Ναυστάθμου σε υπερωρίες ή σε εξαιρέσιμα, θα ικανοποιηθούν.
Υπάρχει μία στενή συνεργασία με το Γενικό Επιτελείο Ναυτικού, το οποίο έχει δεχθεί και έχει συμφωνήσει σε αυτές τις μεταφορές των κονδυλίων που σας είπα. Νομίζω ότι όλα τα πράγματα θα πάνε κατ'ευχήν και ομαλά.
Σας ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Τζωάννος ζητάει ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε τη ζητηθείσα άδεια.
Δεύτερη είναι η με αριθμό 1558/26.5.98 επίκαιρη ερώτηση του Βουλευτή της Νέας Δημοκρατίας κ. Ευάγγελου Πολύζου προς τους Υπουργούς Γεωργίας, Εργασίας και Κοινωνικών Ασφαλίσεων, σχετικά με τη λήψη μέτρων προστασίας των εργαζομένων στην προβληματική "Συνεταιριστική Εταιρεία Λιπασμάτων Α.Ε.".
Η επίκαιρη ερώτηση έχει ως εξής:
"Είναι γεγονός ότι η ΣΥΝ.Ε.Λ. (Συνεταιριστική Εταιρεία Λιπασμάτων Α.Ε.) βρίσκεται σε δεινή οικονομική θέση, με αποκλειστική ευθύνη της Κυβέρνησης.
'Ετσι η ΣΥΝ.Ε.Λ. που αντιμετωπίζει τεράστια οικονομικά προβλήματα δεν μπορεί πλέον να ανταποκριθεί στο ρόλο της, ως ένας υγιείς συνεταιριστικός φορέας, προς όφελος των Ελλήνων αγροτών, αλλά και της αγροτικής μας οικονομίας γενικότερα.
Μετά τα παραπάνω δεν υφίσταται διαφωνία ότι δεν μπορεί η επιχείρηση αυτή να συνεχίσει τη δραστηριότητά της και θα οδηγηθεί σε κλείσιμο ή συρρίκνωση.
Η ανησυχία μας υφίσταται στο γεγονός ότι οι ενενήντα εννέα εργαζόμενοι που καμία ευθύνη για το κατάστημα της ΣΥΝ.Ε.Λ. δεν έχουν, θα μείνουν στο δρόμο, ενώ βρίσκονται σε ηλικία 40-50 ετών.
Μετά τα παραπάνω ερωτώνται οι κύριοι Υπουργοί:
Τι μέτρα θα λάβει η Κυβέρνηση για τους εργαζόμενους που καλούνται να πληρώσουν το τίμημα της λανθασμένης πολιτικής στις συνεταιριστικές επιχειρήσεις των κυβερνήσεων του ΠΑ.ΣΟ.Κ., ενώ οι ίδιοι δεν ευθύνονται;".
Ο Υφυπουργός κ. Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
Στις 13.2.98 στο ελληνικό Κοινοβούλιο σε μία ανάλογη ερώτηση συναδέλφου είχα πει ότι έτσι όπως πάνε τα πράγματα η ΣΥΝ.Ε.Λ. κινδυνεύει οικονομικά κάθε στιγμή με κατάπτωση εγγυητικών, σφράγισμα επιταγών και διακοπή της χρηματοδότησής της και γι' αυτό απαιτούνται άμεσα γενναία μέτρα, τα οποία θα συμφωνηθούν απ'όλους τους εμπλεκόμενους εταίρους της επιχείρησης.
Αν και η ΣΥΝ.Ε.Λ. ήταν μέχρι κάποια εποχή ο σημαντικότερος φορέας διακίνησης και εμπορίας λιπασμάτων στη χώρα μας, στην πραγματικότητα μετά το 1992 περιορίστηκε το μερίδιό της και υπήρξε ανάγκη άμεσης παρέμβασης. Προς αυτήν την κατεύθυνση αποφασίστηκαν τότε, σε συνεννόηση με τη ΣΥΝ.Ε.Λ., επώδυνα μέτρα. Τα επώδυνα μέτρα πάρθηκαν τότε για να μην κλείσει η εταιρεία. Ποια ήταν αυτά;
Πρώτα απ'όλα αποφασίστηκε οικειοθελής αποχώρηση κάποιων εργαζομένων. Αυτοί οι εργαζόμενοι θα μπορούσαν να ενταχθούν σε ένα συγκεκριμένο πρόγραμμα ειδικής επιδότησης, αυξημένης αποζημίωσης, επιμόρφωσης. Επίσης θα είχαν αυξημένη ασφάλεια για μία τετραετία. Βεβαίως, αυτό δεν σημαίνει ότι κάποιοι δεν οδηγούνταν στην αναζήτηση νέας απασχόλησης ή την ανεργία. Αλλά μπροστά στη γενική διάλυση της εταιρείας και στη γενική ζημιά όλων των εργαζομένων, ήταν κάποια μέτρα που συζητούνταν.
Τίποτα απ' όλα αυτά δεν έγινε και σήμερα η ΣΥΝ.Ε.Λ. έχει περιέλθει στην πιο δεινή οικονομική κατάσταση αδυναμίας λειτουργίας λόγω του μεγάλου χρηματοδοτικού της ανοίγματος. Χρωστάει αυτήν τη στιγμή μόνο προς την Αγροτική Τράπεζα πάνω από είκοσι δύο δισεκατομμύρια (22.000.000.000) δραχμές και αυτό οφείλεται στο υψηλό λειτουργικό της κόστος, στις επισφαλείς απαιτήσεις από πελάτες, που είναι συνεταιριστικές οργανώσεις, οι οποίες αδυνατούν να πληρώσουν τα χρέη τους, αδυνατούν να εξοφλήσουν τις οφειλές τους. 'Ετσι, λοιπόν, εδώ και αρκετές ημέρες η Αγροτική Τράπεζα έχει αποφασίσει να διασφαλίσει την επανείσπραξη των οφειλών της και προτίθεται να θέσει την εταιρεία σε καθεστώς ειδικής εκκαθάρισης.
Τόσο το Υπουργείο Γεωργίας, που δεν μπορεί να έχει άμεση εμπλοκή λόγω αρμοδιότητας -δεν μπορούμε να αναμειχθούμε σε διαδικασίες εξυγίανσης της εταιρείας, τις οποίες η ίδια και οι μέτοχοί της θεωρούν απαραίτητες- όσο και τα Υπουργεία Ανάπτυξης και Εργασίας, αναζητούμε τις καλύτερες δυνατές λύσεις σε συνεργασία με την Αγροτική Τράπεζα. Γιατί το κόστος δεν είναι μόνο οικονομικό, είναι και κοινωνικό. Είναι μεγάλο θέμα να βλέπει κανείς εργαζόμενους να χάνουν τη δουλειά τους. 'Ετσι, λοιπόν, αναζητούμε την καλύτερη δυνατή πορεία εξέλιξης της ΣΥΝ.Ε.Λ.
ΠΡΟΕΔΡΕΥΩΝ (Λουκάς Αποστολίδης): 'Εχω την τιμή να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα μαθητές και ένας συνοδός του Κέντρου ΟΥΝΕΣΚΟ για τις γυναίκες και την ειρήνη στα Βαλκάνια και του Συνδέσμου εταιρειών διαβαλκανικής συνεργασίας γυναικών.
Τους καλωσορίζουμε στο εθνικό Κοινοβούλιο.
(Χειροκροτήματα απ' όλες τις πτέρυγες της Βουλής)
Ο κ. Πολύζος έχει το λόγο.
ΕΥΑΓΓΕΛΟΣ ΠΟΛΥΖΟΣ: Κύριε Πρόεδρε, η ΣΥ.ΝΕ.Λ. βρίσκεται πράγματι σε δεινή οικονομική θέση. Και αυτό βέβαια εντάσσεται μέσα στο γενικότερο πλαίσιο της κακοδιοίκησης και χρεοκοπίας των συνεταιριστικών επιχειρήσεων, που σε καμία περίπτωση δεν έχουν την ευθύνη οι εργαζόμενοι.
'Ετσι η ΣΥ.ΝΕ.Λ., που αντιμετωπίζει πράγματι τεράστια οικονομικά προβλήματα, είναι γεγονός ότι δεν μπορεί να ανταποκριθεί στο ρόλο της ως ένας υγιής συνεταιριστικός φορέας προς όφελος των Ελλήνων αγροτών αλλά και της αγροτικής μας οικονομίας.
Μετά τα παραπάνω το Δ.Σ., θέλοντας να φορτώσει, κατά την άποψή μου, στις πλάτες των εργαζομένων την αποτυχία του, προέβη σε ορισμένες απολύσεις. Και ήδη προβαίνει κάθε μήνα στο 2%. Τα άτομα αυτά που παραμένουν είναι ενενήντα εννέα και στην ηλικία των σαράντα με πενήντα ετών. Αντιλαμβάνεσθε το πρόβλημα. Βέβαια εγνώριζα ότι πλέον η Αγροτική Τράπεζα θα προχωρήσει στην εκκαθάριση εν λειτουργία της εταιρείας. Πλην όμως, το πρόβλημα δεν λύνεται. Αυτήν τη στιγμή εργάζονται ενενήντα εννέα άτομα, που αντιμετωπίζουν το φάσμα της απόλυσης. 'Ηδη οικειοθελώς αποχώρησαν τριάντα δύο. Τι θα γίνουν όμως τα ενενήντα εννέα άτομα;
Επίσης, έχω μία πληροφορία ότι σ' αυτήν την εν λειτουργία εκκαθάριση, που θα κάνετε στη ΣΥ.ΝΕ.Λ., θα γίνει μείωση του προσωπικού στη βόρειο Ελλάδα, στη Θεσσαλονίκη και στην Καβάλα. Βεβαίως Ελλάδα είναι παντού, πλην όμως υπάρχει κάποια δραστηριότητα, υπάρχει κάποιος τζίρος στη συγκεκριμένη επιχείρηση στη βόρεια Ελλάδα. Το ερώτημα το οποίο μεταφέρεται όχι μόνο από εμένα, αλλά κυρίως από τους εργαζόμενους, είναι το εξής: Τι θα γίνουν αυτοί οι ενενήντα εννέα εργαζόμενοι; Δεν πήραμε απάντηση από σας σήμερα, κύριε Υπουργέ. 'Οπως είπατε, πράγματι είχε γίνει μία επικαιρη 
 

Επιστροφή στην κορυφή



Σελίδα 9899 
ερώτηση από τον κ. Ρόκο και τότε δεν είχε δοθεί συγκεκριμένη απάντηση. Οι ενενήντα εννέα εργαζόμενοι, που είναι οικογενειάρχες με πολλές οικογενειακές υποχρεώσεις και σ' αυτήν την ηλικία των σαράντα με πενήντα ετών, αντιμετωπίζουν το πρόβλημα της ανεργίας σχετικά με το αν η Κυβέρνηση και η Αγροτική Τράπεζα δεν λάβει τα αναγκαία μέτρα, προκειμένου να τους εξασφαλίσει. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Δεν είχα υπόψη μου ότι υπάρχει επίκαιρη ερώτησή σας γι' αυτό το θέμα και παρ' όλα αυτά, τις προηγούμενες ημέρες είχα μία διαρκή, στο μέτρο του δυνατού, κινητικότητα πληροφόρησης και συναντήσεις, τόσο με τους εργαζομένους και την Αγροτική Τράπεζα όσο και με τα συναρμόδια Υπουργεία. Θέλω με κάθε ειλικρίνεια να σας βεβαιώσω ότι δεν υπάρχει τέτοια λύση, που να λέει "θα μείνουν εκείνοι, θα φύγουν οι άλλοι". Δεν καταλήξαμε. Και το λέω αυτό με όλη τη σοβαρότητα και την ευθύνη, διότι θέλω να ξανάρθω στο Κοινοβούλιο κινδυνεύοντας να αλληλοκατηγορηθούμε για υπονοούμενα ή παραπληροφόρηση ή ψευδείς δηλώσεις.
Αναζητούμε λύση. Μας αγγίζει και εμάς το πρόβλημα. Είναι εξίσου επώδυνο το πρόβλημα ανεργίας στην Καβάλα ή στην Κρήτη ή στην Πελοπόννησο ή οπουδήποτε αλλού. Ζήτησα χθες -την πληροφορία ότι σήμερα θα έχουμε την ερώτησή σας την πήρα πολύ αργότερα- ενημέρωση, εισήγηση από την ΑΤΕ για το Υπουργείο Γεωργίας, σχετικά με τη διαδικασία, τον τρόπο και τη λογική, που έχουν, όσον αφορά την εκκαθάριση εν λειτουργία, τι σημαίνει αποχώρηση ή απόλυση ή ανεργία κάποιων εργαζομένων.
Και βεβαίως σ' αυτά τα πλαίσια θα συζητήσουμε με όλα τα συναρμόδια Υπουργεία, διότι δεν είναι μόνο δική μου αρμοδιότητα αυτό το θέμα. Εγώ είμαι χρήστης των λιπασμάτων και απ' αυτήν την άποψη ενδιαφέρομαι κάθε βιομηχανία λιπασμάτων να μην κλείνει. Αφού συζητήσουμε, θα πληροφορήσουμε το Σώμα. Σας μιλώ με κάθε ειλικρίνεια. Θέλω το Σώμα να γνωρίζει ότι θα έχουμε μία δύσκολη πορεία σε ένα δύσκολο και σύνθετο πρόβλημα που δεν έχει απάντηση, ναι ή όχι, όπως εσείς την επιζητάτε και δικαιολογημένα.
ΠΡΟΕΔΡΕΥΩΝ (Λουκάς Αποστολίδης): Τρίτη είναι η με αριθμό 1571/27.5.98 επίκαιρη ερώτηση της Βουλευτού του Κομμουνιστικού Κόμματος Ελλάδος κ. Μαρίας Μπόσκου προς τους Υπουργούς Περιβάλλοντος, Χωροταξίας και Δημοσίων 'Εργων, Εθνικής Παιδείας και Θρησκευμάτων, σχετικά με την καθυστέρηση ανέγερσης του 2ου Λυκείου στο Δήμο της Ελευσίνας.
Η επίκαιρη ερώτηση της κ. Μπόσκου έχει ως εξής:
"Στην Ελευσίνα στο κτίριο του 2ου Γυμνάσιου συστεγάζονται και το 4ο Γυμνάσιο και το 2ο Λύκειο, με αποτέλεσμα να λειτουργούν σε διπλή βάρδια και να μην καλύπτονται οι ανάγκες εννιακοσίων μαθητών.
Εδώ και δέκα χρόνια έχει βρεθεί ο κατάλληλος χώρος για την ανέγερση του 2ου Λυκείου στο 117 Ο.Τ. του Δήμου Ελευσίνας, όμως μέχρι σήμερα οι διάφορες γραφειοκρατικές διαδικασίες εμποδίζουν ακόμα και τον χαρακτηρισμό του συγκεκριμένου οικοδομικού τετραγώνου σε χώρο για ανέγερση σχολείου.
Οι γονείς, οι μαθητές και οι εκπαιδευτικοί αγανακτισμένοι απ' αυτήν την κατάσταση προχώρησαν σε κινητοποιήσεις με αίτημα την άμεση λύση του προβλήματος.
Ερωτώνται οι κύριοι Υπουργοί:
Αν το ΥΠΕΧΩΔΕ θα αποχαρακτηρίσει επιτέλους το συγκεκριμένο οικοδομικό τετράγωνο από δημοτική αγορά σε χώρο ανέγερσης του 2ου Λυκείου.
Αν θα δοθούν άμεσα τα αναγκαία κονδύλια για την κατασκευή του κτιρίου του 2ου Λυκείου".
O Yφυπουργός Παιδείας κ. Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριοι συνάδελφοι, από την αλληλογραφία που αναπτύχθηκε μεταξύ του Υπουργείου Παιδείας, του Οργανισμού Σχολικών Κτιρίων και του ΥΠΕΧΩΔΕ, προκύπτουν βασίμως τα εξής δεδομένα: Πρώτα απ' όλα ο ΟΣΚ επιδιώκει την απόκτηση αυτού του χώρου και ακολουθεί τη διαδικασία της αναγκαστικής απαλλοτρίωσης. Αυτές οι διαδικασίες είναι χρονοβόρες. Είναι διαδικασίες που πολλές φορές ξεπερνούν την πενταετία. Η σχετική αγωγή του ΟΣΚ για τον καθορισμό τιμής προσωρινής αποζημίωσης εκδικάστηκε στο πρωτοδικείο στις 19.9.97. Οι ιδιοκτήτες του οικοπέδου έχουν προσφύγει στο Συμβούλιο της Επικρατείας για να ακυρώσουν την κοινή υπουργική απόφαση. Ο ΟΣΚ έχει ήδη υποβάλει το σχετικό υπόμνημα και ζητά την απόρριψη της αίτησης των αντιδίκων από το Συμβούλιο Επικρατείας. 
Επίσης ο Οργανισμός Σχολικών Κτιρίων με σχετικό έγγραφό του στη Νομαρχία Δυτικής Αττικής, Τμήμα Πολεοδομίας, έχει ζητήσει το χαρακτηρισμό του χώρου ως σχολικού. Σύμφωνα δε με τη διαβεβαίωση του ΥΠΕΧΩΔΕ είναι έτοιμο μόλις εκδοθεί η απόφαση του Συμβουλίου Επικρατείας να προχωρήσει στην έκδοση του σχετικού προεδρικού διατάγματος, με το οποίο αποχαρακτηρίζεται αυτή η έκταση και χαρακτηρίζεται ως έκταση διδακτηρίου.
Επομένως η διαδικασία βρίσκεται σε εξέλιξη. 'Εχουμε ζητήσει να προωθηθεί με όσον το δυνατόν ταχύτερους ρυθμούς. Δεν είναι όμως κάτι που εξαρτάται αποκλειστικά από την πολιτική βούληση του Υπουργείου Παιδείας.
ΠΡΟΕΔΡΕΥΩΝ (Λουκάς Αποστολίδης): Η κ. Μπόσκου έχει το λόγο.
ΜΑΡΙΑ ΜΠΟΣΚΟΥ: Το πρόβλημα στην περιοχή της Ελευσίνας είναι οξυμένο. 'Εχουμε συστέγαση τριών σχολείων με εννιακόσιους μαθητές κάτω από την ίδια στέγη. Αυτό αντικατοπτρίζει καθαρά το πρόβλημα σε όλη την περιοχή. Πέντε γυμνάσια και δύο λύκεια της περιοχής στεγάζονται μέσα σε δύο κτίρια. Το ίδιο πρόβλημα υπάρχει και με τα δημοτικά σχολεία.
Δεν μπορούμε να καταλάβουμε γιατί το ΥΠΕΧΩΔΕ περιμένει την απόφαση του Συμβουλίου της Επικρατείας, για να χαρακτηρίσει το χώρο ως χώρο ανέγερσης σχολικού κτιρίου και δεν παίρνει άμεσα την απόφαση, ώστε να είναι δεδομένη η πολιτική βούληση ότι η Κυβέρνηση θα έλθει σε σύγκρουση με τα συμφέροντα των ιδιωτών για να ανεγερθεί το σχολείο.
Οι γονείς, οι εκπαιδευτικοί και τα παιδιά της περιοχής, τέτοια απόφαση περιμένουν από την πλευρά της Κυβέρνησης. Και από κει και πέρα περιμένουν την άμεση χρηματοδότηση, ώστε να ανεγερθεί το κτίριο ταχύτατα.
Είναι μία υπόθεση που χρονίζει, όχι μόνο για πέντε χρόνια που είπε ο κύριος Υπουργός, αλλά για δέκα χρόνια. Θα είναι αμαρτία και έγκλημα να τραβήξει παραπέρα!
ΠΡΟΕΔΡΕΥΩΝ (Λουκάς Αποστολίδης): Ο κ. Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, δεν ξέρω αν υπάρχει και προϊστορία σε αυτήν την υπόθεση, αλλά από τα ιστορικά δεδομένα τα οποία έχω στα χέρια μου, φαίνεται ότι η υπόθεση ξεκίνησε με απόφαση της νομαρχίας στις 7.7.1993. Tώρα είμαστε περίπου κάποιους μήνες πριν από τον Ιούλιο του 1998, δηλαδή στα πλαίσια της πενταετίας και ευελπιστούμε ότι θα βγουν οι σχετικές αποφάσεις. Αν καθυστέρησε το Υ.ΠΕ.ΧΩ.Δ.Ε να εκδόσει τη σχετική απόφαση αποχαρακτηρισμού, το έκανε όχι γιατί αδιαφορεί, αλλά γιατί το συγκεκριμένο οικόπεδο, το οικοδομικό τετράγωνο, αγγίζει το δίκτυο της βασικής εκεί οδικής κυκλοφορίας, δηλαδή βρίσκεται σε ένα επικίνδυνο σημείο κυκλοφορίας, γι' αυτό ακριβώς υπολογίζει εάν και κατά πόσο θα πρέπει να διατεθεί για διδακτηριακό χώρο.
Βέβαια, από ό,τι μας διαβεβαιώνει εδώ, έχει λάβει την οριστική του απόφαση, υπάρχει δηλαδή η σχετική εισήγηση της αρμόδιας τεχνικής υπηρεσίας και περιμένει τη διαδικασία της απαλλοτρίωσης να ολοκληρωθεί, για να προχωρήσει και αυτό.
Να είστε βέβαιοι ότι δεν θα υπάρξει περαιτέρω καθυστέρηση. Ούτως ή άλλως, τα κονδύλια για την ανέγερση και την εκτέλεση του σχετικού έργου είναι εξασφαλισμένα.
ΠΡΟΕΔΡΕΥΩΝ (Λουκάς Αποστολίδης): Τέταρτη και τελευταία 
 

Επιστροφή στην κορυφή



Σελίδα 9900 
επίκαιρη ερώτηση είναι η με αριθμό 1564/27.5.1998 της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων προκειμένου να συνεχισθεί να ισχύει ο νόμος που προτάσσει τις προσλήψεις των καθηγητών, αυτούς που πάσχουν από την ασθένεια της μεσογειακής αναιμίας.
Η επίκαιρη ερώτηση της κ. Βασιλικής Αράπη Καραγιάννη έχει ως εξής:
"Στην κατηγορία των αναπληρωτών καθηγητών εργάζονται στα δημόσια σχολεία εκπαιδευτικοί πάσχοντες από μεσογειακή αναιμία.
Βάσει του ν. 1894/90 ΦΕΚ 110/90 τα άτομα αυτά προτάσσονται στις προσλήψεις των αναπληρωτών.
Με το νέο ν. 2525/97, που καταργείται η επετηρίδα, δεν προβλέπεται καμιά ρύθμιση του ως άνω εκπαιδευτικού προσωπικού.
Ερωτάται ο κύριος Υπουργός:
Τι μέτρα προτίθεται να πάρει, έτσι ώστε να προστατευθεί η ευαίσθητη αυτή κοινωνική ομάδα".
Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, ο πρόσφατος ν. 2525/97 με τον οποίο καταργήθηκε η επετηρίδα και καθιερώνεται ένα πενταετές μεταβατικό στάδιο παράλληλης απορρόφησης εκπαιδευτικού προσωπικού με μια ποσοστιαία αναλογία και από την επετηρίδα, αλλά και από το διαγωνισμό, δεν προβλέπει καμία εξαίρεση για καμία κατηγορία ατόμων. Η συγκεκριμένη εξαίρεση που προβλέπεται και την οποία επικαλείται η επερωτώσα συνάδελφος, η κ. Καραγιάννη, αφορά στην πρόταση για πρόσληψη αναπληρωτών επειδή πάσχουν από τη μεσογειακή αναιμία. Δεν μπορεί να δικαιολογηθεί όμως ως "αρνητικό" προσόν για απαλλαγή από το διαγωνισμό, διότι δεν προβλέπεται καμία απαλλαγή από το διαγωνισμό.
Εκείνο το οποίο μελετά και σοβαρά εξετάζει το Υπουργείο Παιδείας είναι εάν θα πρέπει στα πλαίσια του νόμου της Ειδικής Αγωγής, ο οποίος σύντομα πρόκειται να κατατεθεί και να συζητηθεί στη Βουλή, να αντιμετωπίσει με έναν ιδιαίτερο τρόπο τα άτομα με ειδικές ανάγκες, αναπληρωτές εκπαιδευτικούς, που θα πάνε σε ειδικά σχολεία. Αυτοί που θα πάνε στα γενικά δημόσια σχολεία, τα ενιαία λύκεια, τα γυμνάσια, τα δημοτικά κλπ. θα περάσουν μέσα από τη διαδικασία του διαγωνισμού άνευ εξαιρέσεων.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Η κ. Αράπη-Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Μου άρεσε, κύριε Πρόεδρε, ο χαρακτηρισμός του Υφυπουργού μας ότι προβληματίζεται για να το εξετάσει.
Κύριε Υφυπουργέ, γνωρίζετε ότι τα άτομα αυτά έχουν προβλήματα. Και φυσικά από την αγάπη που έχουν προς το επάγγελμα και για τα παιδιά και αφού κατέβαλαν πολύ μεγάλες προσπάθειες να σπουδάσουν, αυτήν τη στιγμή δουλεύουν. Εγώ σας μιλάω για τους αναπληρωτές που είναι εκατόν πενήντα.
Ο ν. 2525 δεν προβλέπει γι' αυτά τα άτομα καμία εξαίρεση. Υπάρχει επίσης και ο ν. 1648/86 για τα άτομα με ειδικές ανάγκες, που τυγχάνουν ειδικές μεταχειρίσεις. Μετά όμως από την κατάργηση δεν προβλέπεται τίποτα.
Είπατε ότι θα φέρετε τον ειδικό νόμο και ότι εξετάζετε.
Εκείνο όμως που παίζει πολύ σπουδαίο ρόλο, κύριε Υπουργέ, είναι ότι τα άτομα αυτά δεν μπορούν να προσληφθούν στον ιδιωτικό τομέα, λόγω της πάθησής τους και δεύτερον έχουν πολύ μεγάλη ανάγκη την ιατροφαρμακευτική τους περίθαλψη και τη σύνταξή τους, διότι γνωρίζετε πολύ καλά ότι κάνουν μεταγγίσεις αίματος.
Εσείς νομίζετε ότι μπορούν να πάνε να δώσουν εξετάσεις στο ΑΣΕΠ; Και το σάκχαρο θα τους ανέβει και θα πρέπει να διαβάσουν περισσότερο. Θα αντιμετωπίσουν και καρδιακά προβλήματα, πέραν από το ότι πηγαίνουν και αλλάζουν το αίμα τους. Αντιμετωπίζουν προβλήματα και με τη μετάγγιση αίματος.
'Αρα θα πρέπει να δούμε με ευαισθησία το πρόβλημα των αναπληρωτών αυτών, που είναι εκατόν πενήντα άτομα και στο νόμο που λέτε για την ειδική αγωγή, να φέρετε μια ρύθμιση, ούτως ώστε να μη δημιουργήσουμε περισσότερα προβλήματα σ' αυτά τα άτομα απ' ότι έχουν. Διότι και ευαισθησία έχουν για το χώρο της παιδείας και αγάπη και περισσότερο αγάπη που σπούδασαν με τόσα προβλήματα που έχουν.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, δυο κουβέντες θέλω να πω.
Η κοινωνική ευαισθησία της Κυβέρνησης, αλλά νομίζω και όλου του πολιτικού κόσμου, απέναντι στα άτομα που έχουν κάποιο πρόβλημα υγείας είναι δεδομένη. Από εκεί και πέρα όμως υπάρχει και ένα θέμα φιλοσοφίας, που έχει σχέση με την εκπαιδευτική πολιτική. Η εκπαιδευτική πολιτική χαράσσεται και εφαρμόζεται προκειμένου να αντιμετωπισθούν τα προβλήματα των μαθητών, των φοιτητών, όχι τα προβλήματα αυτών των ατόμων.
Θέλω να καταλήξω στο συμπέρασμα ότι λόγοι κοινωνικής ευαισθησίας δεν μπορούν να ανατρέπουν άρδην μια φιλοσοφία και μια πολιτική, όσον αφορά το χώρο της δημόσιας εκπαίδευσης. Εάν αυτά τα άτομα πρέπει πραγματικά κάπου να εργασθούν αυτό είναι άλλο θέμα. Αλλά ότι πρέπει σώνει και καλά να εργασθούν, στο χώρο της εκπαίδευσης, αυτό είναι ένα ειδικό θέμα, το οποίο μόνο με την αξιοκρατική πλέον διαδικασία, με την επιδίωξη του ποιοτικού αποτελέσματος, πρέπει να το αντιμετωπίζουμε.
Δεν χάνουμε επομένως την κοινωνική μας ευαισθησία, αλλά δεν μπορούμε να αντιμετωπίσουμε πρόχειρα και όχι αξιοκρατικά κάποια άτομα που έχουν λόγους υγείας και όχι λόγους πνευματικής ικανότητας, την οποία διαθέτουν και με την οποία μπορούν να αναμετρηθούν με τον οποιονδήποτε. Ευχαριστώ.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Για τους αναπληρωτές τι θα γίνει;
ΠΡΟΕΔΡΕΥΩΝ (Λουκάς Αποστολίδης): Ολοκληρώθηκε η συζήτηση των επικαίρων ερωτήσεων.
 

Επιστροφή στην κορυφή



Σελίδα 9901 
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ' αριθμόν 48/3.4.98 επερώτηση των Βουλευτών της Νέας Δημοκρατίας κυρίων Ανδρέα Καραγκούνη, Νικολάου Αναστασόπουλου, Αθανασίου Γιαννόπουλου, Ιωάννη Χωματά, Παναγιώτη Μελά, Παναγιώτη Σκανδαλάκη, Φάνης Πάλλη-Πετραλιά και Σπυρίδωνος Σπύρου προς τον Υπουργό Υγείας και Πρόνοιας, σχετικά με το πρόβλημα αντιμετώπισης των ναρκωτικών.
Ο κ. Καραγκούνης έχει το λόγο.
ΑΝΔΡΕΑΣ ΚΑΡΑΓΚΟΥΝΗΣ: Κυρία και κύριοι συνάδελφοι, πριν από τρία χρόνια σε επερώτηση της Νέας Δημοκρατίας για το ίδιο θέμα ο τότε και σημερινός Υφυπουργός Υγείας περίπου είχε εκμανεί και έφθασε μέχρι του σημείου να αμφισβητήσει το δικαίωμα της Αξιωματικής Αντιπολίτευσης να την υποβάλει.
Επίσης δεν πιστεύω και σήμερα να απαιτήσετε να κουβεντιάσουμε το πρόβλημα των ναρκωτικών, κύριε Υπουργέ, στο καθαρό ιατρικό και θεραπευτικό σκέλος.'Αλλωστε η πολυπλοκότητα του ζητήματος μας υποχρεώνει να το δούμε σε όλες του τις πτυχές. Εσείς δε ως συντονιστής του ΟΚΑΝΑ, που είσθε, θα πρέπει να έχετε -υποτίθεται- πλήρη γνώση του ζητήματος.
Αναρωτιέμαι, αν θα υποστηρίξετε και σήμερα ότι δεν μπορούμε να κάνουμε τίποτα, για να σταματήσουν οι θάνατοι, γιατί δεν υπάρχει μαγική συνταγή. Αλλά αυτή καθαρά είναι η μοιρολατρική άποψη, που δεν ταιριάζει στην κοινωνία μας και εμείς ως Νέα Δημοκρατία δεν την αποδεχόμαστε.
Το πρόβλημα κινείται με τεράστια δυναμική στη χώρα μας, όπως επισημαίνεται από διεθνείς οργανισμούς και όπως το ζει και το πληροφορείται ο ελληνικός λαός. Η Ελλάδα έπαψε πλέον να είναι το διαμετακομιστικό κέντρο προς την Ευρώπη και η ίδια έχει γίνει καταναλώτρια χώρα. Από τα στοιχεία που θα παραθέσω αποδεικνύεται αδιάσειστα ότι η πολιτική σας δεν έχει αρχή και τέλος, δεν έχει όραμα, δεν έχει στρατηγική, δεν έχει συλλογική δράση. Η Κυβέρνηση δεν δείχνει το ανάλογο ενδιαφέρον.
Δεν σας κατηγορώ προσωπικά ότι δεν προσπαθείτε ή ότι δεν κάνετε τίποτα, αλλά δυστυχώς κάνετε πολύ λίγα για να αντιμετωπίσουμε ως χώρα το μείζον αυτό πρόβλημα που στέλνει καθημερινά νέους στο θάνατο. 
Ούτε η Κυβέρνηση μπορεί να αρκείται στο περιστασιακό ενδιαφέρον έως και του Πρωθυπουργού, όταν οι θάνατοι φορτίζουν την ατμόσφαιρα, είτε με τις κατά καιρούς αναφορές είτε παρουσίες, που καλώς γίνονται αλλά επί της ουσίας σχεδόν τίποτα δεν υλοποιείται.
Ποία είναι η αποτελεσματικότητα αυτών των παρεμβάσεων; Και η αποτελεσματικότητα δεν αποδεικνύεται από τις πρωτοβουλίες, εξαγγελίες και πραγματικές ή εικονικές παρεμβάσεις, αλλά αν με βάση τα στατιστικά δεδομένα των θεραπευτικών κοινοτήτων και όλων των άλλων δεικτών γενικότερα μειώνονται τα κρούσματα χρήσης ναρκωτικών ουσιών, μειώνεται ο αριθμός των θανάτων ανά έτος, ανεβαίνει ίσως ο μέσος όρος ηλικίας των χρηστών, αυξάνεται ο αριθμός των αποθεραπευμένων, αυξάνεται ο αριθμός των ατόμων που επανεντάσσονται κατά τρόπο ομαλό στην κοινωνία.
Δυστυχώς για τη χώρα μας, για σας και τις πολιτικές που επαγγέλλεστε με τυμπανοκρουσίες, οι αριθμοί είναι αμείλικτοι και δείχνουν ότι σε όλους τους τομείς τα αποτελέσματα είναι πενιχρά.
Υπάρχει τριπλασιασμός του αριθμού των θανάτων στους νέους ανθρώπους από το 1990 μέχρι σήμερα και επικίνδυνη μείωση της ηλικίας έναρξης χρήσης. Το 1990 νομίζω επισημαίνονται εξήντα έξι θάνατοι και το 1997 διακόσιοι δύο θάνατοι. Τα τελευταία τέσσερα χρόνια οι θάνατοι νέων μέχρι δεκαεννιά ετών έχουν αυξηθεί κατακόρυφα. Το 1996 είχαμε δεκατέσσερις νεκρούς για ηλικίες κάτω των δεκαεννιά ετών. Το 1986, πριν μία δεκαετία, κανέναν.
Η σπουδαιότητα και η επικαιρότητα του προβλήματος είναι πρόδηλη. Το πρόβλημα είναι πολυδιάστατο. Την εντυπωσιακή ποσοτική αύξηση ακολούθησε και η ποιοτική διαφοροποίηση, όπως προανέφερα. Το τεράστιο οικονομικό κέρδος είναι το επαρκές κίνητρο για την εμπορία των ναρκωτικών ουσιών.
Το γιατί οι νέοι αποτελούν προνομιακό στόχο των κυκλωμάτων εμπορίας είναι πιο σύνθετο πρόβλημα και περιλαμβάνει αρκετές παραμέτρους και ερμηνείες. Οι προσλαμβάνουσες παραστάσεις της νεολαίας από την τηλεόραση και τα Μέσα Μαζικής Ενημέρωσης με το συνήθως χαμηλό επίπεδο παραγωγής τους, η νοοτροπία του μιμητισμού, η περιέργεια της δοκιμής, η προσπάθεια να αποδείξουν τη χειραφέτηση, συνιστούν ένα ευνοϊκό και πρόσφορο πεδίο για την έναρξη χρήσης ναρκωτικών ουσιών. Το δε ατομικό, οικογενειακό και κοινωνικό περιβάλλον, η αποϊδεολογικοποίηση της εποχής μας, η έλλειψη οραμάτων, που να εμπνέουν τη νέα γενιά, οριοθετούν το πλαίσιο των εξωγενών παραγόντων.
Αναντίρρητα στον τομέα της πρόληψης έχει ιδιαίτερη σημασία ο ρόλος των Μέσων Μαζικής Ενημέρωσης και των δημοσιογράφων, οι οποίοι στη χώρα μας, δυστυχώς, είτε χαρακτηρίζονται από ανεπαρκή γνώση του προβλήματος, προσφέροντας έτσι λανθασμένη πληροφόρηση, είτε διολισθαίνουν σ' ένα σκανδαλοθηρικό και κατάφορτο συναισθηματικών αποχρώσεων και δακρύβρεκτων περιγραφών τρόπον καταγραφής των συμβάντων.
'Ερχομαι στον τομέα της καταστολής-δράσης των εμπόρων: Τι κάνει η Κυβέρνηση για την πάταξη της νομιμοποίησης του μαύρου χρήματος; Διότι η καρδιά του ζητήματος είναι οι μεγαλέμποροι των ναρκωτικών. Ενώ προ τριετίας ψηφίστηκε ο ν.2331 στην ελληνική Βουλή, για το τεράστιο ζήτημα αυτό φαίνεται τελικά ότι η Κυβέρνηση θυσιάζει το κακώς εννοούμενο οικονομικό συμφέρον στην έλλειψη ελέγχου. 'Ετσι το μαύρο χρήμα μετατρέπεται σε ομόλογα του δημοσίου και ό,τιδήποτε άλλο, για να εξαχθεί στη συνέχεια νομίμως σε άλλες χώρες. Και αν τελικά συλληφθεί και κανένας μεγαλέμπορος, θα του γίνει ειδική περιποίηση στις φυλακές, ή θα καθυστερήσει η δίκη και θα πάρει και τις άδειες εξόδου, φυσικά για να αποδράσει. 'Η δεν είναι έτσι; Χώρες όμως όπως η Γαλλία δεν επιτρέπουν τις άδειες στους εμπόρους ναρκωτικών, στους τρομοκράτες, στους βιαστές.
Να προσθέσω ακόμη ότι δεν έχετε ιδρύσει διεύθυνση ή αρχηγείο κεντρικό στην Ελληνική Αστυνομία για τη συλλογική αντιμετώπιση του προβλήματος σε όλη την επικράτεια και να αποφεύγονται οι επικαλύψεις και ενίοτε οι συγχύσεις στη δράση. Είχαμε τέτοια παραδείγματα, δεν θέλω να τα αναφέρω.
Δεν έχετε εξοπλίσει τα αστυνομικά όργανα με την ανάλογη τεχνολογία και μέσα και δεν αναβαθμίσατε οικονομικά τα αστυνομικά όργανα, ούτε καν δε, παρέχετε τους αναγκαίους οικονομικούς πόρους για την παρακολούθηση των μεγαλεμπόρων.
Δεν αξιοποιήσατε διάφορα προγράμματα κοινοτικά για να εξοπλίσουμε την Ελληνική Αστυνομία, όταν πλέον η διακίνηση από τα βόρεια σύνορα Τουρκία, Αλβανία, Σκόπια έχει επιδυνωθεί. Καταλαβαίνετε ότι μία αποτελεσματική αντιμετώπιση χτυπάει το κακό των εμπόρων στη ρίζα. Πιστεύω ότι η συνεργασία με την INTERPOL και την EUROPOL μετά την επικύρωση της Συνθήκης του 'Αμστερνταμ και της ανταλλαγής πληροφοριών μέσω του συστήματος SIS και της αξιοποίησης δεδομένων ευαισθήτου χαρακτήρα αναφορικά με τις εγκληματικές δράσεις του οργανωμένου εγκλήματος και της μαφίας θα συμβάλει αποκλειστικά στην πάταξη.
Τι κάνετε στα σχολεία όταν βλέπετε, όπως μαρτυρούν τα στοιχεία από τις θεραπευτικές κοινότητες, η ηλικία έναρξης ινδικής κάνναβης και χαπιού είναι 14 ετών για τα αγόρια, και 15 για τα κορίτσια, ενώ της ενέσιμης χρήσης είναι 16,6 ετών για τα αγόρια και 16,3 για τα κορίτσια. 'Ηδη, λοιπόν, κατέχουμε σχεδόν τα πρωτεία στην Ευρώπη σήμερα από πλευράς θανάτων. Από πλευράς χρηστών κανένας δεν ξέρει τι γίνεται.
Είμαι αναγκασμένος να αναφερθώ και σε αυτά που συμβαίνουν, δυστυχώς, κύριοι συνάδελφοι, στις 'Ενοπλες Δυνάμεις. Και θα το κάνω με έντονο σκεπτικισμό, αλλά δεν προτίθεμαι 
 

Επιστροφή στην κορυφή



Σελίδα 9902 
να αντιμετωπίσω το θέμα ως ταμπού, λόγω της οξύτητας που έχει λάβει το προβλήμα. Στις περιοδικές αναφορές των μονάδων στα επιτελεία ο αριθμός των χρηστών παρουσιάζεται στη μεγάλη πλειοψηφία των στις περιπτώσεις ως μηδενικός ο δείκτης. Και δη από τη στιγμή που σύμφωνα με αξιόπιστες εσωτερικές πληροφορίες τα ποσοστά είναι εντόνως ανησυχητικά, ιδίως στις μονάδες πρώτης γραμμής.
Ας τολμήσει ο Υπουργός Εθνκής Αμύνης και οποισδήποτε εκπρόσωπός του μία ξαφνική επίσκεψη στους θαλάμους κατάκλισης των στρατευμένων και θα πάρει μία οσμή. Από τα επίσημα στοιχεία αυτών που έχουν παραπεμφθεί φαίνεται ότι γίνεται έναρξη χρήσης για τους μισούς χρήστες εντός του στρατεύματος, ενώ η διακίνηση και η εμπορία συνιστούν την πλέον επικερδή δραστηριότητα.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Στο Στρατό Ξηράς από την αρχή αυτού του έτους είχαμε ογδόντα οκτώ καταγεγραμμένα κρούσματα παραβίασης του νόμου περί ναρκωτικών με δράστες όχι μόνο στρατιώτες, αλλά και μονίμους υπαξιωματικούς και εθελοντές πενταετούς υπηρεσίας. Είναι χαρακτηριστικό ότι οι περιπτώσεις σύλληψης δραστών με κατοχή ναρκωτικής ουσίας μέχρι ενός γραμμαρίου, δηλαδή μιας ποσότητας που αποτελεί τεκμήριο αποκλειστικής χρήσης, είναι μόλις το 10%, ενώ οι περιπτώσεις σύλληψης με ποσότητα δέκα γραμμαρίων και άνω φθάνει το ποσοστό του 36%, πράγμα που σημαίνει ότι το πραγματικό πρόβλημα στο στρατό δεν είναι πλέον η χρηση ναρκωτικών ουσιών, αλλά η συστηματική διακίνηση και εμπορία.
Χαρακτηριστικά αναφέρω επίσης ότι υπάρχουν περιπτώσεις συλληφθέντων με μεγάλες ποσότητες, όπως εξήντα γραμμάρια, εκατό γραμμάρια, εκατόν έντεκα γραμμάρια. Τα ανωτέρω στατιστικά στοιχεία είναι άκρως ανησυχητικά με δεδομένη τη διαταγή του ΓΕΣ -έχω και τον αριθμό φακέλου και θα σας την καταθέσω- στην οποία παρέχεται η διακριτική ευχέρεια στις στρατιωτικές αρχές να επιλαμβάνονται περιπτώσεις διακίνησης, εφόσον η ποσότητα των ναρκωτικών ουσιών υπερβαίνει τη μία δόση και αφού εξεταστεί η σοβαρότητα της περίπτωσης από τον αξιωματικό της μονάδας. Μόνο αφού κριθεί σοβαρή η περίπτωση αναλαμβάνει αφ' ενός η αρμόδια εισαγγελική αρχή των στρατιωτικών δικαστηρίων και αφ' ετέρου οι γιατροί.
Στα πλαίσια αυτής της διακριτικής ευχέρειας είναι προφανές ότι μπορεί να συγκαλυφθούν περιπτώσεις, πράγμα και το οποίο γίνεται. Φρονώ ότι και αυτά τα συγκλονιστικά στοιχεία, τα οποία φέρω ενώπιόν σας, συνιστούν απλώς την κορυφή του παγόβουνου.
Σας καταθέτω την εγκύκλιο μαζί με όλες τις παραπομπές και τα δεδομένα.
(Στο σημείο αυτό ο Βουλευτής κ. Ανδρέας Καραγκούνης καταθέτει για τα Πρακτικά την προαναφερθείσα εγκύκλιο, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
'Ετσι, λοιπόν, μπορεί κανείς να κατανοήσει το υπόβαθρο του συμβάντος με το REO στο Μενίδι, της φήμης για τα πραγματικά αίτια του θανάτου του άτυχου στρατιώτη Ρωμιόπουλου, καθώς και τη ραγδαία αύξηση των υποθέσεων παραβίασης του νόμου περί ναρκωτικών, που εκδικάζονται στα ναυτοδικεία και στρατοδικεία της επικράτειας. Αναφέρω χαρακτηριστικά ορισμένα:
Στρατοδικείο Αθηνών: Το 1995 είχε δεκαεννιά περιπτώσεις, το 1996 είχε είκοσι τρεις και το 1997 είχε σαράντα εννιά.
Ναυτοδικείο Πειραιώς: Το 1995 είχε τέσσερις, το 1996 είχε είκοσι πέντε και το 1997 είχε είκοσι επτά.
Αεροδικείο Αθηνών: Το 1995 είχε οκτώ, το 1996 είχε τρεις και το 1997 είχε είκοσι επτά.
Στρατοδικείο Ξάνθης: Το 1995 είχε μηδέν περιπτώσεις, το 1996 είχε δώδεκα και το 1997 είχε είκοσι εννιά.
Καταθέτω για τα Πρακτικά τον πίνακα.
(Στο σημείο αυτό ο Βουλευτής κ. Ανδρέας Καραγκούνης καταθέτει για τα πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πώς, λοιπόν, αντιμετωπίζεται το πρόβλημα των ναρκωτικών στις 'Ενοπλες Δυνάμεις: Οι διοικητές, για να μην ακουστούν οι μονάδες, τους κάνουν απόκρυψη στοιχείων. Μήπως οι αρμόδιοι ψυχίατροι γιατροί δεν ερωτούνται, επειδή δεν τους πέφτει λόγος -γιατί έτσι έμαθα- και περιορίζονται στο να μοιράζουν ορισμένα φυλλάδια και να κάνουν ειδικές διαλέξεις; Τα γνωρίζει αυτά ο Υπουργός Εθνικής Αμύνης; Τα γνωρίζετε εσείς; Τι σημαίνουν αυτές οι αυθαίρετες ερμηνείες, ότι η χρήση από μία δόση και πάνω παραπέμπεται; Δηλαδή από μία δόση και κάτω τι γίνεται; Αυτές είναι αυθαίρετες ερμηνείες, κύριε Υφυπουργέ, που γίνονται και νομίζω ως συντονιστής του ΟΚΑΝΑ, οφείλατε να τις ξέρετε και να τις έχετε παρουσιάσει στη Βουλή.
Οι φυλακές είναι ένας άλλος ιδιάζουσας σημασίας χώρος διακίνησης ναρκωτικών ουσιών. Είναι ντροπή ακόμη να μπαίνουν φυλακή χρήστες ναρκωτικών ουσιών με ανάγκη θεραπείας και να βγαίνουν ως χρήστες πολλαπλών ναρκωτικών ουσιών, ή ως διακινητές, όργανα των εμπόρων και των κυκλωμάτων που λυμαίνονται τις φυλακές σύμφωνα και με δήλωση του Υπουργού Δικαιοσύνης. Είναι απαράδεκτο να αστειεύεται ο πρόεδρος των σωφρονιστικών υπαλλήλων, είναι δικός σας, σε συνέντευξή του αναφορικά με το αναπόφευκτο της εισαγωγής των ναρκωτικών στις φυλακές. Με δεδομένο περίπου ότι το 40% των εγκλείστων στις φυλακές είναι παραβάτες του νόμου περί ναρκωτικών, κανένα μέτρο δεν έχει ληφθεί για να αντιμετωπισθεί επί του παρόντος το θέμα της εισαγωγής των ναρκωτικών ουσιών των κυκλωμάτων και των συνεργατών τους έως τώρα. Η Κυβέρνηση αρκείται στην αντιμετώπιση και μόνο του ζητήματος σε επίπεδα επαρκούς φύλαξης των σωφρονιστικών ιδρυμάτων έως τώρα.
Βεβαίως, στη διακομματική επιτροπή ο Υπουργός Δικαιοσύνης μίλησε για θεραπευτικά προγράμματα και μεταφορά των φυλακών και για προσλήψεις σε επιστημονικό προσωπικό, που τελικά δεν του εγκρίνονται. Επί τη ευκαιρία θα ήθελα να εξάρω και την παρουσία του προέδρου της διακομματικής επιτροπής, του καθηγητού μας κ. Στεφανή, για το μεγάλο έργο που επιτελεί και που αισθανόμαστε υπερήφανοι γι'αυτόν. Η διακομματική επιτροπή θα πρέπει να συνεχίσει το έργο της με τον ίδιο και με μεγαλύτερο ζήλο, για να "σπρώξουμε" πραγματικά το πρόβλημα αυτό στη χώρα μας.
Ο Πρωθυπουργός και ο Υπουργός Δικαιοσύνης εξήγγειλαν νομοθετική ρύθμιση για την άρση του αξιοποίνου των διακινητών μικρής ποσότητας ναρκωτικών ουσιών και εστιάζεται το πρόβλημα στο πόσο μικρή πρέπει να είναι αυτή η ποσότητα.
Εμείς, η Νέα Δημοκρατία, κύριοι συνάδελφοι, δεν αντιμετωπίζουμε το πρόβλημα με ποσοτικά κριτήρια, αλλά με όρους ρεαλισμού και με αυστηρότητα, όπως αρμόζει στο τόσο σοβαρό θέμα. Επισημαίνουμε ότι η διακίνηση μικρών ποσοτήτων και η προτεινόμενη άρση του αξιοποίνου διευκολύνει την ανάπτυξη του κυκλώματος της εμπορίας. Ας έχουμε εμπιστοσύνη στους δικαστές. Αν υπάρξει ευνοϊκή ποινική μεταχείριση στους μικροδιακινητές, οι οποίοι είναι όργανα των μεγαλεμπόρων, στέλνει η Κυβέρνηση το λάθος μήνυμα και ευνοείται το κύκλωμα της εμπορίας. Οι έμποροι καραδοκούν και προσπαθούν με διάφορους τρόπους να μεγιστοποιήσουν τις πωλήσεις τους. Αυτά, ας μην τα ξεχνάει η Κυβέρνηση.
Βεβαίως, όπως ανέφερα, δεν υπάρχει συγκεκριμένος στρατηγικός σχεδιασμός με συγκεκριμένες λύσεις στη βάση χρονοδιαγράμματος. Από την άλλη, η θέση της Κυβέρνησης δεν είναι ενιαία καθώς επίσημα διά του Υπουργού Δικαιοσύνης τάσσεται κατά του διαχωρισμού μεταξύ των μαλακών και σκληρών ναρκωτικών ουσιών και εναντίον της αποποινικοποίησης, όπως και σεις, κύριε Υφυπουργέ, έχω μία συνέντευξή σας, την οποία θα δώσω.
Στον αντίποδα όμως, έχουμε τις γνωστές δηλώσεις του Υφυπουργού Εξωτερικών, που κινούνται προς την άλλη κατεύθυνση.
Επί τη ευκαιρία αυτών, θέλω να σας ρωτήσω: Τι θα υποστηρίξει η Κυβέρνηση στην προσεχή σύνοδο του Οργανισμού 
 

Επιστροφή στην κορυφή



Σελίδα 9903 
Ηνωμένων Εθνών, σε μία κορυφαία διάσκεψη, για την αντιμετώπιση του προβλήματος;
'Οσον αφορά τα προγράμματα χορηγήσεως υποκαταστάτων της μεθαδόνης, επιχειρείται να παρουσιαστεί ως επιτυχία ο αριθμός των προσερχομένων. Τελευταία άκουσα ότι ο κύριος Πρωθυπουργός ανεβάζει τα άτομα στα δύο χιλιάδες τετρακόσια, σε μία πρόσφατη συνέντευξή του, ενώ στην επιτροπή άκουσα για χίλια επτακόσια ενενήντα ένα άτομα, που υπέβαλαν αίτηση συμμετοχής στο πρόγραμμα χορήγησης για τα τρία τελευταία χρόνια, ενώ όπως ξέρουμε, οι ηρωινομανείς υπολογίζονται από πενήντα χιλιάδες έως εκατό χιλιάδες.
Αναφορικά με τους απεξαρτηθέντες, αναφέρθηκε ο αριθμός των εξήντα εννέα, χωρίς να παρακολουθείται αν και αυτός ο ελάχιστος αριθμός έχει ή δεν έχει αρχίσει εκ νέου τη χρήση και κυρίως αν έχει επιτευχθεί η κοινωνική επανένταξη αυτών των νέων ανθρώπων και κυρίως με την εύρεση εργασίας.
Πώς εκτιμάται ειδικά από την τριμελή επιτροπή στην ετήσια έκθεσή της αυτό το θεραπευτικό πρόγραμμα; Επίσης, τι γίνεται με τους αρρώστους, στους οποίους αποτυγχάνει η θεραπεία; Τι θα τους κάνετε; Συντήρηση;
Οι αιτήσεις το 1998 είναι μόνο είκοσι εννιά. 'Αραγε, η πρόδηλη απροθυμία των χρηστών να συμμετάσχουν στα προγράμματα απεξάρτησης περιορίζεται μόνο στην ύπαρξη λίστας, ή μήπως έχει να κάνει και με την αναποτελεσματικότητα του προγράμματος; Το ίδιο πρόβλημα παρατηρείται και στα "στεγνά" προγράμματα. 
Βεβαίως συμφωνώ στο να υπάρξει ένας έλεγχος στη χορήγηση μεθαδόνης από τα ειδικά κέντρα, αν και δεν αποτελεί πανάκεια η χορήγηση μεθαδόνης, αφού δεν παύει να είναι ναρκωτική ουσία, όπως όλοι μας ξέρουμε, αλλά συμφωνώ στην επιλογή των περιστατικών. Δεν νομίζετε, όμως, ότι υπάρχει και μια ευθύνη για το ρυθμό χελώνας με τον οποίο καλύπτεται η υπόθεση;
Η εμπειρία της μεθαδόνης, κύριοι συνάδελφοι, αναδράμει τουλάχιστον μία τριαντακονταπενταετία και οι προσδοκίες που δημιούργησε ήταν έντονες. Θέλω λοιπόν, να ρωτήσω: Γιατί αυτή η σφικτή πολιτική; Εξηγήστε μας επίσης, γιατί αυτή η δυσλειτουργία, η απροθυμία συνεργασίας μεταξύ ΟΚΑΝΑ και ΚΕΘΕΑ, με ποια στοιχεία κάνατε τις προσλήψεις και πώς τυχαίνει να είναι όλοι κομματικοί σας φίλοι; Πρόσφατα στη Θεσσαλονίκη, αν θυμάμαι, στους εξήντα εννιά που πήρατε, πιθανόν να σας ξέφυγε μία γιατρός, που να μην είναι του κόμματός σας.
Πείτε μας, πώς θα πείσετε, να προσέλθουν προς θεραπεία; Γνωρίζετε ότι μεταξύ δεκατεσσάρων χιλιάδων κρατικών γιατρών του ΕΣΥ μόνο εννιά -απ' ό,τι ξέρω- ασχολούνται με θεραπευτικά προγράμματα; Την ίδια στιγμή που άλλες χώρες ασχολούνται σε πανεπιστημιακό επίπεδο για την εκπαίδευση στελεχών στα ναρκωτικά, εμείς σήμερα εκπαιδεύουμε σωστά με ρυθμούς χελώνας και δεν νομίζω να ξεπερνούν τα διακόσια πενήντα άτομα. 'Ηδη έχουμε αναπτύξει μόνο δεκατρία κέντρα απεξάρτησης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, παρακαλώ την ανοχή σας για μισό λεπτό.
Επί τη ευκαιρία, απαντήστε μου, αν έχετε follow up όλων αυτών των στοιχείων, των ανθρώπων βεβαίως που θεραπεύτηκαν.
(Στο σημείο αυτό ο Βουλευτής κ. Ανδρέας Καραγκούνης καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριοι συνάδελφοι, το πρόβλημα των ναρκωτικών είναι πολύπλοκο και όσον αφορά τα αίτια και όσον αφορά τις επιπτώσεις του, που συμβάλλουν στην αποσάθρωση του κοινωνικού ιστού της χώρας, στη δημιουργία ενδοοικογενειακών δραμάτων, στην ενίσχυση της εγκληματικότητας και στο θάνατο των νέων ανθρώπων.
Κρίνεται σκόπιμο η Κυβέρνηση να αναλάβει πλέον τις ευθύνες της και να αντιμετωπίσει το πρόβλημα συνολικά και όχι με αποσπασματικές ρυθμίσεις, με στρατηγική και σχεδιασμό για σταθεροποίηση αρχικώς και μετέπειτα στη μείωση του φαινομένου και όχι με κριτήρια ιδεολογικού μανιχαϊσμού και μικροκομματικής ψηφοθηρίας σε εκμετάλλευση του προβλήματος των χρηστών.
Πρέπει να σταθούμε με ευθύνη απέναντι στην ελληνική οικογένεια και στην ελληνική κοινωνία, που βιώνει αυτό το πρόβλημα και να σταθούμε όλοι αλληλέγγυοι και να φανούμε αντάξιοι του έθνους μας.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καραγκούνη.
Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα μαθητές και τέσσερις συνοδοί-δάσκαλοι από το 1ο Δημοτικό Σχολείο της Ερυθραίας Αττικής.
Η Βουλή τους καλωσορίζει.
(Χειροκροτήματα από όλες πτέρυγες)
Για τα παιδιά θέλω να πω ότι σήμερα έχουμε κοινοβουλευτικό έλεγχο και υπάρχουν στην Αίθουσα μόνο οι Βουλευτές που ερωτούν και οι Υπουργοί οι οποίοι απαντούν στις ερωτήσεις των Βουλευτών, ή στην επερώτηση που κάνουν συγκεκριμένα σήμερα οι Βουλευτές της Νέας Δημοκρατίας.
Επίσης, έχω την τιμή να ανακοινώσω στο Σώμα ότι με επιστολή του ο κ. Σταύρος Δήμας ορίζει ως Κοινοβουλευτικό Εκπρόσωπο για την επερώτηση αυτή το Βουλευτή Α' Πειραιώς κ. Βασίλειο Μιχαλολιάκο.
Eπίσης, ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Ορέστης Κολοζώφ ορίζει ως ειδικό Κοινοβουλευτικό Εκπρόσωπο για την επερώτηση αυτή το Βουλευτή κ. Απόστολο Τασούλα.
Τέλος, ο Πρόεδρος του Δημοκρατικού Κοινωνικού Κινήματος κ. Δημήτρης Τσοβόλας ορίζει για την ίδια επερώτηση ως Κοινοβουλευτικό Εκπρόσωπο τον Βουλευτή κ. Ιωάννη Δημαρά.
Ο κ. Αναστασόπουλος έχει το λόγο για πέντε λεπτά, για να πρωτολογήσει.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Πρόεδρε, κύριε Υπουργέ, για πολλοστή φορά στην Αίθουσα του Κοινοβουλίου υψώνεται η φωνή Συμπολίτευσης και Αντιπολίτευσης, προκειμένου να υπάρξει μια σημαντική προστασία στα νέα εκείνα παιδιά, τα οποία έχουν πέσει θύματα των ναρκωτικών ουσιών.
Υπήρξε και στο παρελθόν αλλά και στο παρόν μία προσπάθεια, η οποία όμως δεν είναι σημαντική, για να δώσει μια καλύτερη λύση στο πρόβλημα.
Επειδή ο χρόνος μου είναι λίγος και επειδή τα γενικά του θέματος τα ανέπτυξε κατά άψογο τρόπο ο συνάδελφος κ. Καραγκούνης, θα περιοριστώ στο πρόβλημα των ναρκωτικών στους νέους ανθρώπους.
Θα αναφερθώ σε στοιχεία, τα οποία έχουν προκύψει από διάφορες έρευνες, που έχουν γίνει μέχρι σήμερα.
Μία από αυτές τις έρευνες έχει κάνει στο παρελθόν ο κ. Στεφανής με τη Γενική Γραμματεία Νέας Γενιάς, άλλη έρευνα έχει κάνει η Παιδιατρική Κλινική του Πανεπιστημίου Θεσσαλονίκης, μία άλλη έχει κάνει η έδρα της Πειραματικής Φαρμακολογίας του Πανεπιστημίου Ιωαννίνων και διάφοροι άλλοι, οι οποίοι ανεβάζουν το ποσοστό χρήσης ναρκωτικών ουσιών σε παιδιά σχολικής ηλικίας σε ποσοστό 6% έως 12% με 13%. Το ποσοστό αυτό εξαρτάται από το βαθμό εκπαίδευσης, από το είδος του σχολείου, από την κοινωνική θέση, από το αν ο νέος είναι εργαζόμενος και φοιτά σε νυχτερινό σχολείο κλπ. Δηλαδή είναι ένα ποσοστό, κύριε Υπουργέ, το οποίο είναι αρκετά σημαντικό. Φυσικά σε άλλες χώρες, όπως στη Γερμανία ή στη Γαλλία, το ποσοστό αυτό φτάνει το 19% με 20%. Δεν σημαίνει όμως ότι πρέπει εμείς να αναπαυόμαστε και να δεχόμαστε καθημερινώς ένα με δύο νεκρούς στα διάφορα αλσύλλια, που κυρίως είναι νέοι άνθρωποι. Πρέπει αυτούς τους ανθρώπους να τους προστατεύσουμε και να προσπαθήσουμε μέσα από κάποια βοήθεια από θεραπευτικές κοινότητες, ή από χορήγηση μεθαδόνης, να σώσουμε αυτούς 
 

Επιστροφή στην κορυφή



Σελίδα 9904 
τους ανθρώπους.
Ομόφωνα είχαμε ψηφίσει το νόμο -εγώ τον είχα φέρει στη Βουλή τότε εκ μέρους της Νέας Δημοκρατίας- και είχαμε δημιουργήσει τον ΟΚΑΝΑ, τον οποίο έχετε λειτουργήσει, αλλά η ταπεινή μου γνώμη είναι ότι ακόμα δεν έχει αρκετά προχωρήσει. 'Οταν οι θέσεις για απεξάρτηση κυμαίνονται γύρω στις πεντακόσιες το χρόνο, δεν είναι ικανοποιητικές οι θέσεις αυτές ώστε να καλύψουν τις ανάγκες της ελληνικής κοινωνίας -δυστυχώς- στο μείζον αυτό πρόβλημα.
Υπάρχει όμως και το ΚΕΘΕΑ, το οποίο έχει προσφέρει μια σημαντική βοήθεια στον τομέα των ναρκωτικών, κύριοι συνάδελφοι. 'Εχει τις έξι θεραπευτικές κοινότητες, τις οποίες υποστηρίζει, αλλά οι πιστώσεις οι οποίες χορηγούνται για τη σωματική ή την ψυχική απεξάρτηση στις κοινότητες αυτές δεν είναι ικανοποιητικές.
Σας αναφέρω ένα χαρακτηριστικό νούμερο. Μόνο στην "ΙΘΑΚΗ" για μια δεκαετία ενεγράφησαν διακόσια άτομα και θεραπεύτηκαν σαράντα. 
Τα στοιχεία, που σας λέω μέσα στην Αίθουσα αυτή είναι από μελέτες, κύριε Υπουργέ, και δεν πρέπει να αμφισβητηθούν.
Κύριε Υπουργέ, η ευθύνη σας είναι μεγάλη σήμερα. Πρέπει να χορηγήσετε μεγαλύτερες πιστώσεις για τη στήριξη των νέων ατόμων.
Πρέπει κάποια στιγμή τα λόγια της Εκκλησίας να μη μένουν στους άμβωνες, αλλά να γίνουν πράξεις, με το να δημιουργήσουν και οι εκκλησίες θεραπευτικές κοινότητες, όπως προβλέπει και ο νόμος. Κάποτε πρέπει και οι δήμοι και η νομαρχιακή αυτοδιοίκηση και οι ιδιώτες, όσοι μπορούν, να βάλουν το χέρι στην τσέπη και να δημιουργηθούν θεραπευτικές κοινότητες, μέσα από τις οποίες θα προχωρήσει η βοήθεια προς όλους αυτούς του ανθρώπους, οι οποίοι προστρέχουν σήμερα στα διάφορα τμήματα της πολιτείας και φυσικά δεν βρίσκουν την ανταπόκριση που θα έπρεπε.
Επαναλαμβάνω ότι έχουν γίνει φιλότιμες προσπάθειες, αλλά δεν είναι αρκετές. Πρέπει η πολιτεία να ευαισθητοποιηθεί περισσότερο και να επεκτείνει τις ευθύνες και προς τους άλλους φορείς που ανέφερα, προκειμένου να γίνει καλύτερη στήριξη. Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Αναστασόπουλο.
Ο κ.Αθανάσιος Γιαννόπουλος έχει το λόγο για πέντε λεπτά, για να πρωτολογήσει.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Είναι γεγονός ότι σήμερα σ'αυτήν την επερώτηση δεν θα έπρεπε να είμαστε εμείς κι εμείς. Θα έπρεπε να ήμασταν πάρα πολλοί συνάδελφοι για ένα τόσο μεγάλο, πελώριο κοινωνικό θέμα, που απασχολεί την κοινωνία μας.
Είναι γεγονός ότι το σημερινό θέμα δεν είναι ένα πεδίο αντιπαράθεσης, κύριοι Υπουργοί, μεταξύ ημών και υμών, αλλά είναι ένα πρόβλημα αγωνίας και όλοι μας πρέπει να συνεισφέρουμε με τις σκέψεις και προτάσεις μας, ώστε να λειτουργήσουμε πολλαπλασιαστικά προς την κατεύθυνση των λύσεων του τεράστιου προβλήματος των ναρκωτικών.
ΟΚΑΝΑ. Είναι ένα τεράστιο θέμα και δεν ξέρω κατά πόσον είστε ευτυχείς με τον τρόπο που λειτουργεί. Τουλάχιστον εγώ πιστεύω ότι ο ΟΚΑΝΑ, ενώ θα έπρεπε να είναι ένα συμβουλευτικό επιτελικό όργανο του Υπουργείου, να χαράζει γραμμές και να μένει σ'αυτόν ακριβώς τον προσδιορισμό, εν τούτοις έχει αναπτύξει μια νοοτροπία μιας καινούριας, θα μου επιτρέψετε να πω, ΔΕΚΟ.
Είναι ακριβώς ένας υδροκεφαλικός σχηματισμός που βλέπει καθαρά το θέμα σε μια υπαλληλική διάσταση. Το λέω αυτό, διότι οι συνάνθρωποί μας, που έχουν πέσει στο πρόβλημα των ναρκωτικών, όπως αντιλαμβάνεσθε, δεν θέλουν μεταχείριση, διαχείριση υπαλληλική. Θέλουν περισσότερο ανθρώπινες συμπεριφορές.
Το λέω αυτό, διότι ενώ ο Θεάνθρωπος πέρασε τα μεγάλα μηνύματα της θρησκείας μας, δηλαδή την αγάπη προς τον πλησίον και την αλληλεγγύη, δυστυχώς στο πέρασμα των ετών κάποιοι εχλεύασαν όλη αυτήν την κοσμοθεωρία της χριστιανικής θρησκείας. Ερχόμαστε τώρα, λοιπόν, να δούμε ότι αυτά τα διαχρονικά μηνύματα είναι αυτά τα εργαλεία που μπορούν να δώσουν λύση και σωτηρία. 'Ηταν μνημειώδης ο λόγος κατά την ενθρόνιση του Αρχιεπισκόπου, ο οποίος ανεφέρθη στα παιδιά. Αλλά ήταν και συγκινητική η θέση αυτού του εξηρτημένου ατόμου, που είπε ότι πολύ αργά άκουσε και γνώρισε τον Αρχιεπίσκοπο.
Δεν γίνεται κανένας λόγος, κύριοι Υπουργοί, για τις οργανώσεις αυτοβοηθείας, για τις οργανώσεις των ανώνυμων αλκοολικών, που στην Αμερική ξεκίνησαν το 1930, το 1960 για τους ναρκομανείς. Εδώ δεν γίνεται καμία αναφορά. Απλώς και μόνο μπαίνουμε στη λογική του να κάνουμε -και καλό είναι, έχει και την επιχειρηματολογία του- τα κέντρα πρόληψης, να κάνουμε θεραπευτικές μονάδες, οι οποίες έχουν και μεγάλη δημοσιότητα προς τα έξω, δείχνουν κάποιο έργο, το οποίο έχει κάποιες διαστάσεις.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Τι να κάνουμε; Να μην ενημερώνουμε τον κόσμο;
ΑΘΑΝΑΣΙΟΣ ΓΙΑΝΝΟΠΟΥΛΟΣ: Θα σας πω, κύριε Υπουργέ. Τουλάχιστον είχατε την ευτυχία εσείς να κόψετε αρκετές κορδέλες, να πάτε και τον Πρωθυπουργό εκεί που τον πήγατε.
Τέλος πάντων, εγώ θα σας μιλήσω πιο ανθρώπινα, πιο κοντά στο πρόβλημα, γιατί βλέπετε ότι μας αγγίζει όλους,όπου και να βρισκόμαστε.
Γι'αυτές λοιπόν τις κοινότητες των ανωνύμων ναρκομανών δεν έχει γίνει καμία συζήτηση μέχρι σήμερα.
Εγώ θα ήθελα να σας ρωτήσω και να μας απαντήσετε, γιατί η επίσημη πολιτεία, το Υπουργείο, κρύβει αυτήν την προσπάθεια τόσων ατόμων που έχουν μπει σ'αυτές τις ομάδες, ομάδες που στην Αθήνα ξεπερνούν τα τριακόσια άτομα, ομάδες που και στη Θεσσαλονίκη έχουν ξεπεράσει ένα σεβαστό αριθμό ατόμων, που δεν ζητούν τόσο μεγάλα οικονομικά μεγέθη, όσο ζητούν κάποια στοιχειώδη στήριξη.
Γιατί, λοιπόν, μπαίνουμε στη λογική της μεγάλης δαπάνης της οικονομικής, που μοιραίως ο προϋπολογισμός του Υπουργείου δεν φθάνει και δεν μπαίνουμε στις λογικές αυτές της θεραπευτικής προσπάθειας και απεξάρτησης, που έχει συγκεκριμένα παραδείγματα, συγκεκριμένα αποτελέσματα, και υπάρχει η θεωρία της θεραπείας των δώδεκα βημάτων, που εσείς καθόλου προς τα έξω δεν τα φέρνετε, κανείς δεν τα γνωρίζει και δεν γίνεται καμία προσπάθεια προς αυτήν την κατεύθυνση;
Υπάρχουν, κύριοι Υπουργοί, κάποια οργανωμένα συμφέροντα, που δεν δίνουν τη δυνατότητα αυτή στους συνανθρώπους μας, μέσα ακριβώς από το όραμα της βοήθειας και της αλληλεγγύης -ο ένας μπορεί να τραβήξει τον άλλον από τα ναρκωτικά- και μπαίνουμε σε κάποιες άλλες λογικές, όπως αυτή όπου ο ένας εξηρτημένος ναρκομανής τραβάει και τον άλλο συνάνθρωπό του και τον ρίχνει μέσα στο βούρκο. Υπάρχει και η αντίστροφη ακριβώς περίπτωση που είναι αυτή των ελευθέρων, των ανωνύμων ναρκομανών. Προς αυτήν την κατεύθυνση, ποια είναι η πολιτική σας; Τι έχετε κάνει μέχρι τώρα; Ποια είναι η δημοσιότητα που έχετε δώσει; Ποια είναι τα θεραπευτικά αποτελέσματα, τα οποία έχουν πετύχει εδώ και στο εξωτερικό; Γιατί δεν μας τα λέτε και μπαίνουμε μόνο στη λογική των κάποιων δημοσίων σχέσεων; Αυτά είναι, κύριε Υπουργέ, που πρέπει να συζητήσουμε τώρα, διότι τα νούμερα είναι τραγικά και αύριο θα έχουμε στα παγκάκια νεκρούς, αν δεν μπούμε στη λογική της πρόληψης, αλλά και της θεραπείας αυτής που είναι ανέξοδη, αλλά πρωτίστως είναι ανθρώπινη.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γιαννόπουλο.
Ο κ. Χωματάς έχει το λόγο.
ΙΩΑΝΝΗΣ ΧΩΜΑΤΑΣ: Ευχαριστώ, κύριε Πρόεδρε.
Θα πρέπει να πω ότι η Νέα Δημοκρατία με υψηλό πραγματικά αίσθημα ευθύνης και σοβαρό προβληματισμό φέρνει για δεύτερη φορά το θέμα των ναρκωτικών προς συζήτηση στη Βουλή, όχι με σκοπό και μόνον απλώς να ελέγξει την Κυβέρνηση για παραλείψεις ή ελλείψεις σ' αυτόν τον τομέα των ναρκωτικών, αλλά διότι νομίζω ότι είναι χρέος όλων μας να συζητήσουμε αυτό το θέμα με έναν καλόπιστο διάλογο, για να φανεί πραγματικά η έκταση και το μέγεθος του 
 

Επιστροφή στην κορυφή



Σελίδα 9905 
προβλήματος, που αφορά όλη την κοινωνία μας. Είναι ένα θέμα, κύριε Υπουργέ -που μου μειδιάτε- το οποίο παίρνει τεράστιες κοινωνικές διαστάσεις. Δεν έχει μόνο επιστημονικό ενδιαφέρον, αλλά έχει και πολύ μεγάλο κοινωνικό ενδιαφέρον και σημασία. Θα έλεγα ότι είναι ένα εθνικό θέμα, που παίρνει εθνικές διαστάσεις από το γεγονός ότι όλο και νεαρότερες ηλικίες εμπλέκονται στη χρήση αυτών των ναρκωτικών ουσιών.
Είναι αλήθεια ότι είναι πάρα πολύ δύσκολο να ελέγξει κανείς το θέμα αυτό, το οποίο υπήρχε, υπάρχει και θα υπάρχει, όσο εμείς δεν κάνουμε αυτό το οποίο πρέπει, για να αποτρέψουμε τη διακίνηση και τη χρήση των ναρκωτικών. Επίσης είναι ένα πρόβλημα, το οποίο πραγματικά είναι πολιπαραγοντικό και εξ αυτού του λόγου καθίσταται δύσκολη η αντιμετώπισή του. Η πολιτεία είναι πράγματι δύσκολο μόνη της, χωρίς τη συμπαράσταση όλων μας, να μπορέσει να αντιμετωπίσει το πρόβλημα.
'Ομως αυτό δεν την απαλλάσσει από τις ευθύνες της και ενέργειες τις οποίες πρέπει να κάνει, την υποδομή την οποία πρέπει να εξασφαλίσει και τη βοήθεια την οποία θα πρέπει να παράσχει σε όλες τις κοινωνικές ομάδες, διότι το πρόβλημα αφορά όλες τις κοινωνικές ομάδες, χωρίς καμία εξαίρεση και τους φτωχούς και τους πλούσιους, και τους νέους και τους ενήλικες.
Θα πρέπει να πω, κύριε Υπουργέ, ότι σχεδόν όλοι γνωρίζουν ότι οι στόχοι για την αντιμετώπιση του προβλήματος είναι η εμπόδιση, αν θέλετε, της καλλιέργειας και της παραγωγής αυτών των εξαρτησιογόνων ουσιών.
Ως κράτος εμείς, αντιλαμβάνομαι ότι είναι πάρα πολύ δύσκολο ή σχεδόν αδύνατον, να διανοηθούμε ότι μπορούμε πραγματικά να ελέγξουμε, έστω και αν γνωρίζουμε τους τόπους παραγωγής, αλλά και την καλλιέργεια και τη διακίνηση αυτών των εξαρτησιογόνων ουσιών.
Βρισκόμαστε -και πολύ καλά έχουμε κάνει- σε μια συνεργασία με διάφορα άλλα κράτη -όμορα κράτη, αν θέλετε- με το διεθνή οργανισμό των Ηνωμένων Εθνών, με τον Παγκόσμιο Οργανισμό Υγείας και με τη διαβαλκανική επιτροπή παρακολούθησης τοξικομανών και ναρκομανίας.
Εκ του γεγονότος αυτού μπορούμε πραγματικά και εμπειρίες να πάρουμε από τα προβλήματα, τα οποία είναι παρόμοια και σε άλλες χώρες που έχουν ενδεχομένως μεγαλύτερες εμπειρίες απ' ότι, εμείς και μεγαλύτερη εξάπλωση των ναρκωτικών, αλλά επίσης έχουμε και τη δυνατότητα εξ αυτής της διασύνδεσης και μόνο, να κάνουμε και συγκεκριμένες προτάσεις για την πρόληψη και καταστολή αυτού του φαινομένου.
'Ηθελα εδώ πραγματικά να μου απαντήσετε, αν πράγματι, γνωρίζετε, κύριε Υπουργέ, εάν κάτι η ελληνική Κυβέρνηση έχει προτείνει, ή προτίθεται να προτείνει προς τον Παγκόσμιο Οργανισμό Υγείας και στους άλλους αυτούς διεθνείς οργανισμούς, διότι ο απλός πολίτης διερωτάται: είναι δυνατόν σήμερα να μη γνωρίζουμε πού παράγονται αυτές οι εξαρτησιογόνες ουσίες και επομένως, εάν το γνωρίζουμε, τι είναι εκείνο που εμποδίζει να κάνουμε αυτό που πρέπει, για να μειωθεί αυτή η διασπορά των ναρκωτικών;
Το άλλο θέμα το οποίο ο καθένας καταλαβαίνει ότι θα πρέπει πραγματικά να απασχολεί την Κυβέρνηση και όλους μας είναι η δίωξη των εμπόρων ναρκωτικών. Εάν δεν μπορούμε να ελέγξουμε την παραγωγή των ναρκωτικών, την καλλιέργεια και παραγωγή των εξαρτησιογόνων ουσιών, όμως, ίσως θα ήταν ευκολότερο να ελέγξουμε τους εμπόρους ναρκωτικών. 
Εδώ η ευθύνη της Κυβέρνησης, κύριε Υπουργέ, είναι πραγματικά πάρα πολύ μεγάλη. Και αυτό φαίνεται από το γεγονός ότι οι έμποροι ναρκωτικών κινούνται ελεύθερα, θα έλεγα, ως κύριοι μπαίνουν και βγαίνουν από τις φυλακές και αφού έχουν κάνει τη δουλειά τους. Και αυτό επιβεβαιώνεται από το γεγονός ότι η διακίνηση των ναρκωτικών μέσα στις φυλακές σήμερα παρουσιάζεται πολύ ηυξημένη.
Βεβαίως, όλοι γνωρίζουμε ότι το βρόμικο αυτό χρήμα, μπορεί να διαφθείρει και τους κρατικούς ακόμη λειτουργούς και να διαβρώσει και τους κρατικούς μηχανισμούς. Αλλά πού είναι η πρόληψη από πλευράς Κυβερνήσεως γι'αυτό και μόνο το συγκεκριμένο θέμα, κύριε Υπουργέ;
Σε ό,τι αφορά την πρόληψη, εδώ θα πρέπει να πω ότι είναι γνωστό ότι ο ΟΚΑΝΑ αλλά και το ΚΕΘΕΑ έχουν κάνει αρκετά σημαντικά βήματα.'Ομως, ίσως τα βήματα αυτά δεν είναι αρκετά, παρά το γεγονός ότι το έργο τους θεωρείται θετικό.
Επίσης, δεν θεωρούνται σημαντικά τα βήματά τους από το γεγονός ότι ο αριθμός των χρηστών καθημερινά αυξάνει, διογκούται -και ακούσατε τα νούμερα που κατέθεσε στα Πρακτικά της Βουλής ο κ. Καραγκούνης- και αυτό παίρνει τεράστιες διαστάσεις και μας ανησυχεί βαθύτατα. Και εδώ οι ευθύνες της Κυβέρνησης είναι μεγάλες, διότι σε αυτό το είδος της πρόληψης ίσως να μη γίνεται αυτό το οποίο πρέπει να γίνεται. Και αυτό το λέω για τον εξής λόγο:
Είδα πολλά διαφημιστικά φυλλάδια, κύριε Στεφανή -απευθύνομαι και σε σας γι'αυτό το θέμα, διότι ίσως είστε ο μόνος, ο οποίος μπορείτε να δώσετε μια απάντηση και μία λύση- τα οποία αφορούν την πρόληψη και την αντιμετώπιση των χρηστών, αλλά και την πρόληψη αυτών που δεν έχουν έρθει σε επαφή. Από την ανάγνωση αυτών των φυλλαδίων πραγματικά υπάρχουν πολύ σοβαρές πληροφορίες, χρήσιμες, θα έλεγα αν αυτά είναι ενημερωτικά φυλλάδια. Αλλά οι πληροφορίες αυτές, που δίνονται, με τον τρόπο που δίνονται, φοβάμαι ότι είναι και διαφημιστικές ταυτόχρονα για τους ανθρώπους, που δεν έχουν έρθει καθόλου σε επαφή με αυτές τις εξαρτησιογόνες ουσίες.
ΠΡΟΕΔΡΕΥΩΝ (Παναγιώτης Σγουρίδης): Παρακαλώ, τελειώνετε.
ΙΩΑΝΝΗΣ ΧΩΜΑΤΑΣ: Τελειώνω.
Και εδώ διερωτώμαι μήπως βρισκόμαστε σε λάθος δρόμο, κύριε Υπουργέ, και μήπως θα πρέπει να επαναπροσδιορίσουμε την πολιτική μας και να ξαναδούμε αυτά τα ενημερωτικά φυλλάδια, τα οποία αντί να ωφελούν σε ορισμένες περιπτώσεις, είναι δυνατόν και να βλάπτουν;
ΠΡΟΕΔΡΕΥΩΝ (Παναγιώτης Σγουρίδης): Στα σκευάσματα, που πωλούνται στα φαρμακεία, να αναγράφουν "Βλάπτουν σοβαρά την υγεία".
ΙΩΑΝΝΗΣ ΧΩΜΑΤΑΣ: Στις οδηγίες αναφέρομαι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μελάς έχει το λόγο.
ΠΑΝΑΓΙΩΤΗΣ ΜΕΛΑΣ: Κύριε Πρόεδρε, η Νέα Δημοκρατία με αίσθημα ευθύνης φέρνει για άλλη μια φορά στην Εθνική Αντιπροσωπεία το μεγάλο πρόβλημα της εποχής, τη μάστιγα των ναρκωτικών. Διότι περί μάστιγας πρόκειται, αφού όλο και περισσότερα άτομα, όλο και μικρότερης ηλικίας άτομα μπλέκουν στα δίκτυα του λευκού θανάτου.
Φέραμε την επερώτηση αυτή στη Βουλή, αφ' ενός μεν για να παρουσιάσουμε, να αποτυπώσουμε την πραγματική σημερινή κατάσταση, αφ' ετέρου να ψέξουμε την Κυβέρνηση για την αναπάρκειά της, την αναποτελεσματικότητά της, την αδυναμία της, την ατολμία της, την αδιαφορία της στο μεγάλο αυτό πρόβλημα.
Λέω, κύριοι Υπουργοί, για την Κυβέρνηση και όχι για σας προσωπικά, διότι για την καταπολέμηση της εξάπλωσης των ναρκωτικών εμπλέκονται υπηρεσίες και πολλών άλλων Υπουργείων. Η Κυβέρνηση όμως είναι απούσα στο μεγάλο αυτό πρόβλημα, όπως είναι και σήμερα απούσα στη Βουλή, χωρίς να υποτιμώ, επαναλαμβάνω, τη δική σας παρουσία.
Θα έπρεπε να είναι σήμερα εδώ οι Υπουργοί Εμπορικής Ναυτιλίας, Δημόσιας Τάξεως, Δικαιοσύνης, Οικονομικών κλπ., για να μας πουν τι μέτρα λαμβάνουν εναντίον της εξάπλωσης των ναρκωτικών.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Διαβάστε την επερώτησή σας...
ΠΑΝΑΓΙΩΤΗΣ ΜΕΛΑΣ: Εντάξει, ίσως να μη βάλαμε τους άλλους Υπουργούς.
Κατά τη γνώμη μου, πρέπει να ρίξουμε το μεγάλο βάρος στην πρόληψη και στην καταστολή του προβλήματος, διότι και ως γιατροί, αν θέλετε, νομίζουμε ότι είναι καλύτερα το προλαμβάνειν, παρά το θεραπεύειν.
Η εξάπλωση των ναρκωτικών είναι κατά τη γνώμη μου ένας 
 

Επιστροφή στην κορυφή



Σελίδα 9906 
πόλεμος εναντίον της κοινωνίας, ένας πόλεμος που μπορεί να μη γίνεται με σφαίρες που φέρνουν τον άμεσο θάνατο, φέρνουν όμως τον αργό θάνατο με τη δόση του ναρκωτικού που περιέχουν, με σύγχρονη κοινωνική, ηθική, οικονομική εξόντωση, όχι μόνο του χρήστη αλλά και της οικογένειάς του.
'Ομως, στον πόλεμο αυτόν, που γίνεται εναντίον της κοινωνίας, εναντίον των νέων παιδιών, τι μέτρα λαμβάνει η Κυβέρνηση;
Είναι γεγονός ότι η χώρα μας βρίσκεται στο σταυροδρόμι της διακίνησης των ναρκωτικών από Ασία και Αφρική στην Ευρώπη. 
Γι' αυτό όπως είπα, θα έπρεπε να ήταν εδώ και άλλοι Υπουργοί, για να μας πουν τι κάνουν οι διάφορες υπηρεσίες των Υπουργείων των. Παίρνουν τα κατάλληλα μέτρα για την αντιμετώπιση του προβλήματος; 'Εχει παραδείγματος χάρη το Λιμενικό Σώμα το σύγχρονο εξοπλισμό για την καταπολέμηση της εισόδου των ναρκωτικών; Είναι οι υπηρεσίες των τελωνείων εξοπλισμένες πλήρως, ώστε να εμποδίζουν την είσοδο των ναρκωτικών στη χώρα μας;
Σε ένα συνέδριο τελωνειακών, που έγινε προ έτους, είπαν ότι οι υπηρεσίες αυτές δεν είναι πλήρως εξοπλισμένες για να εμποδίζουν την είσοδο των.
Είναι, αν θέλετε, οι αστυνομικοί πλήρως εξοπλισμένοι και εκπαιδευμένοι για την καταπολέμηση της εξάπλωσης των ναρκωτικών στη χώρα μας; Γι' αυτό, κύριοι Υπουργοί, θα έπρεπε η Κυβέρνηση σ' αυτά τα μείζονα θέματα να πάρει θέση. Φαίνεται όμως ότι δεν αντιμετωπίζει το πρόβλημα με ιδιαίτερη σοβαρότητα, διότι η εξάπλωση των ναρκωτικών ολοένα και αυξάνει περισσότερο. Γίνεται με άνεση, θα έλεγα, στους χώρους όπου βρίσκονται οι νέοι, στα μπαρ, στις καφετέριες, στους κήπους, στα πάρκα, στα σχολεία. Σήμερα έξω από τα σχολεία οι έμποροι ναρκωτικών πουλάνε τα ναρκωτικά και διοχετεύουν το δηλητήριο του λευκού θανάτου στα νέα παιδιά, όπως παλαιότερα στις δικές μας εποχές πουλούσαν οι κουλουράδες τα κουλούρια.
Ποια είναι η πρόληψη για τα παιδιά, ποια ενημέρωση γίνεται στα παιδιά από ειδικούς ανθρώπους, έτσι ώστε να τους ισχυροποιούν τις αντιστάσεις των απέναντι στη χρήση των ναρκωτικών και όχι να τους γίνεται διαφήμιση των ναρκωτικών;
Εάν πράγματι θέλετε την καταπολέμηση της εξάπλωσης των ναρκωτικών, πρέπει να λάβετε μέτρα ουσιαστικά. Με ευχολόγια δεν γίνεται τίποτα. Εκτός πλέον και αν η δύναμη του χρήματος, που προέρχεται από τα ναρκωτικά και που ανέρχονται σε δισεκατομμύρια την ημέρα, εμποδίζει τη δυνατότητα να αντιμετωπίσουμε αυτήν τη μάστιγα.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Τι εννοείτε κύριε συνάδελφε;
ΠΑΝΑΓΙΩΤΗΣ ΜΕΛΑΣ: Εννοώ, κύριε Υπουργέ, ότι με τα ναρκωτικά διακινείται πάρα πολύ χρήμα. Αυτό το χρήμα δεν ξέρω πώς το χρησιμοποιούν αυτοί που το χρησιμοποιούν, για να εμποδίζουν, αν θέλετε, και τη δυνατότητα να ληφθούν αποτελεσματικά μέτρα. Σκέψεις κάνω, κύριε Υπουργέ. Κυβέρνηση είσαστε και μπορείτε να πάρετε μέτρα. Εύχομαι τα μέτρα σας να είναι αποτελεσματικά. Πρέπει να πάρετε αποτελεσματικά μέτρα, διότι στην ουσία καταστρέφεται ό,τι πολιτιμότερο έχουμε. Καταστρέφεται η νεολαία μας και έχουμε χρέος, αν θέλουμε αυτό το κράτος και η κοινωνία της χώρας μας να προχωρήσει, να δράσουμε αποτελεσματικά πάνω σε αυτήν τη μάστιγα των ναρκωτικών, που καταστρέφει τα παιδιά μας.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ", σαράντα οκτώ μαθητές και τρεις συνοδοί -δάσκαλοι από το 8ο Δημοτικό Σχολείου Παλαιού Φαλήρου.
Η Βουλή τους καλωσορίζει.
(Χειροκροτήματα απ' όλες τις πτέρυγες της Βουλής)
Εδώ θα πρέπει να εξηγήσω στα παιδιά ότι σήμερα έχουμε κοινοβουλευτικό έλεγχο και γι' αυτό στην Αίθουσα βρίσκονται μόνο οι Βουλευτές που επερωτούν και οι Υπουργοί που απαντούν.
Το λόγο έχει ο Υπουργός Υγείας και Πρόνοιας για τριάντα λεπτά.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Πρόεδρε, θα κάνω χρήση μόνο δεκαπέντε λεπτών, διότι στη συνέχεια της συζήτησης θα δώσει απαντήσεις ο αρμόδιος για τα θέματα των ναρκωτικών, ο Υφυπουργός κ. Σκουλάκης.
ΠΡΟΕΔΡΕΥΩΝ (Παναγιώτης Σγουρίδης): Καλώς. Θα σας βάλω τότε δεκαπέντε λεπτά.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Με μια ανοχή βέβαια, κύριε Πρόεδρε, διότι το θέμα είναι πάρα πολύ σοβαρό.
ΠΡΟΕΔΡΕΥΩΝ (Παναγιώτης Σγουρίδης): Βεβαίως, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θα ξεκινήσω, κύριε Πρόεδρε, κύριοι συνάδελφοι, με ένα σχόλιο στην τελευταία τοποθέτηση λέγοντας, ότι και η πολιτεία συνολικά όπως εκφράζεται με όλα τα κόμματα και τους φορείς της, αλλά και ειδικότερα η Κυβέρνηση είναι παρούσα για να αντιμετωπίσει το θέμα. Και για την Κυβέρνησή μας το συγκεκριμένο θέμα είναι στο κέντρο του ενδιαφέροντός της. 'Ομως το πρόβλημα είναι μεγάλο. Η εξάπλωση της χρήσης των ναρκωτικών είναι το μείζον θέμα των σύγχρονων κοινωνιών σε παγκόσμιο επίπεδο.
ΠΑΝΑΓΙΩΤΗΣ ΜΕΛΑΣ: Το αποτέλεσμα μετράει, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θα φθάσουμε και στο αποτέλεσμα, κύριε συνάδελφε. Εγώ δεν σας διέκοψα . Μάλιστα μέχρι τώρα η συζήτηση είναι σε πάρα πολύ καλό επίπεδο. Εγώ τουλάχιστον θα την κρατήσω σε αυτό το επίπεδο. Ευτυχώς που μας ακούνε σήμερα και πολύ νέα παιδιά από τα θεωρεία. Είναι καυτό θέμα και πρέπει να το ακούσουν, διότι τα ναρκωτικά είναι η σημαντικότερη απειλή για την ατομική και δημόσια υγεία, την κοινωνική αρμονική συμβίωση, τη δημόσια τάξη και ασφάλεια και βέβαια τις κοινωνικές λειτουργίες και σχέσεις. Ιατροκοινωνικό φαινόμενο μέγα τα ναρκωτικά, που απειλεί ακόμα την ίδια τη συνοχή και την επιβίωση των κοινωνιών. Γι' αυτό και η πολιτική δεν μπορεί να αξιολογείται μόνο στο επίπεδο κάθε χώρας χωρίς αναφορά στο διεθνές πλαίσιο και στις διεθνείς παραμέτρου που το επηρεάζουν. Και είναι γνωστό ότι παρά τις συνεχείς προσπάθειες για τον περιορισμό του προβλήματος, το φαινόμενο της χρήσης των ναρκωτικών επεκτείνεται δυστυχώς σε παγκόσμιο επίπεδο.
Η χώρα μας έχει ενεργό συμμετοχή και παρακολουθεί συστηματικά τις εξελίξεις, τόσο στο πλαίσιο της Ευρωπαϊκής 'Ενωσης όσο και στο πλαίσιο των διεθνών οργανισμών. Και αυτό, προκειμένου να αναπτυχθεί η δική μας, η εθνική πολιτική, η οποία χρειάζεται- δεδομένου ότι έχουμε νέες παραμέτρους -και εμπλουτισμό συνεχώς και επικαιροποίηση. Μια νέα παράμετρος είναι τα συνθετικά ναρκωτικά, η μεγάλη απειλή, η καινούρια απειλή. Και επειδή ήμουν στο Υπουργικό Συμβούλιο, γι'αυτό δεν ήμουνα στην αρχή εδώ, με ενημέρωσε ο κ.Σκουλάκης ότι αναφέρθηκε στην αίθουσα η σύνοδος του Ο.Η.Ε. Επίκειται στις 8 με 10 Ιουνίου η ειδική συνέλευση του Ο.Η.Ε. για τα ναρκωτικά. Η χώρα μας θα έχει παρουσία. Επικεφαλής της αντιπροσωπείας θα είμαι εγώ και θα μετέχει και η εθνική συντονίστρια κ. Γιαννάκου στην αντιπροσωπεία και ο κ.Στεφανής και εκεί θα εκφραστεί συνολικά η χώρα. Η χώρα μας θα τονίσει τις ειδικές διαστάσεις που την αφορούν στο πρόβλημα ιδιαίτερα.
Επίσης, μια και μιλάμε γι'αυτό, θέλω να πω και κάτι άλλο ως Υπουργός Υγείας και Πρόνοιας της χώρας, ότι στο σύγχρονο κόσμο, παρά τις μεγάλες προόδους, νέοι μεγάλοι κίνδυνοι, ναρκωτικά, AIDS, ατυχήματα στην Ελλάδα γενικότερα, διατροφικά πρότυπα, οινόπνευμα, κάπνισμα, ρύπανση περιβάλλοντος, απειλούν το προσδόκιμο υγείας και ζωής της νέας γενιάς, παρά τις μεγάλες προόδους.
Γι'αυτό και η επένδυση σε δομές, σε υπηρεσίες δράσης, που αφορούν την υγεία των νέων μας, έχει ιδιαίτερη σημασία και για το παρόν και για το μέλλον. Και εδώ θα πρέπει να είμαστε όλοι σε επαγρύπνηση και εδώ πρέπει να επικεντρώσουμε 
 

Επιστροφή στην κορυφή



Σελίδα 9907 
τις πολιτικές μας.
Στην Ελλάδα τώρα. Είπατε τα χαρακτηριστικά του φαινομένου και στατιστικά στοιχεία. Θέλω όμως να πω -και αυτό είναι με βάση στοιχεία-ότι το φαινόμενο δεν έχει πάρει ακόμα τις διαστάσεις που έχει πάρει σε άλλες ανεπτυγμένες χώρες. Η εξάπλωση όμως της χρήσης των ναρκωτικών στη χώρα μας ακολουθεί αυξητική πορεία, η χρήση επεκτείνεται γεωγραφικά, διαπερνά όλα τα κοινωνικά στρώματα, αγγίζει όλο και μικρότερες ηλικίες και έγιναν και κάποιες αναφορές πάνω σ'αυτό, ηλικίες και στα δύο φύλα. Και αυτό είναι δυσμενής εξέλιξη.
Επίσης, όπως είπα και προηγούμενα, η εμφάνιση των συνθετικών ναρκωτικών αποτελεί μια νέα επικίνδυνη παράμετρο.
'Ετσι, λοιπόν, συνεχώς πρέπει να εμπλουτίζουμε, να διευρύνουμε την πολιτική μας με νέες δράσεις, αν θέλετε, να ενισχύουμε το εθνικό μας οπλοστάσιο. Η προσπάθειά μας πρέπει να βασίζεται -και εκεί βασίζεται- σε ένα σχέδιο, σε συλλογική προσφορά και αποτελεσματικές δράσεις. 'Ηδη, όπως ξέρετε, με πρωτοβουλία του Πρωθυπουργού κ. Κωνσταντίνου Σημίτη και κατ'εντολήν του έστειλα επιστολή στον Πρόεδρο της Βουλής, δηλαδή με πρωτοβουλία της Κυβέρνησης συνεστήθη διακομματική επιτροπή για το θέμα των ναρκωτικών. Αυτό είναι σημαντικό βήμα.
Επίσης, όπως έχει ανακοινώσει ο ίδιος ο κύριος Πρωθυπουργός, σε προσεχή συνεδρίαση του Υπουργικού Συμβουλίου θα συζητήσουμε και το θέμα των ναρκωτικών.
Πού επικεντρώνεται η πολιτική μας: Πρωταρχικός μας στόχος είναι να αντισταθούμε στην επέκταση, να προστατεύσουμε τους χρήστες. Είναι το βασικό σημείο γι'αυτό και δίνουμε έμφαση: Πρόληψη, θεραπεία, επανένταξη. Θα ειπωθούν περισσότερα από τον κ.Σκουλάκη.
Οι δράσεις μας υλοποιούνται κυρίως με προγράμματα που αναπτύσσουν ο ΟΚΑΝΑ και οι άλλες θεραπευτικές κοινότητες -ΚΕΘΕΑ, "18 'Ανω" Ψυχιατρικό Νοσοκομείο Θεσσαλονίκης κλπ. Η πρόληψη ιδιαίτερα, που έχει μεγάλη σημασία, αποτελεί πρώτη προτεραιότητα. Κάποιοι δεν το αντιλαμβάνονται, γιατί λένε τα αποτελέσματα είναι μακροπρόθεσμα. Αλλά από εκεί πρέπει να ξεκινήσουμε. Εμείς με τα κέντρα πρόληψης, στα οποία θα αναφερθεί ο κ.Σκουλάκης, τα οποία αναπτύσσουμε σε όλη την Ελλάδα, δίνουμε περισσότερες δυνατότητες για ουσιαστική συμβολή -αυτό είναι το καινούριο στοιχείο του νέου θεσμού που προωθούμε- και διευρυμένη συμμετοχή σε αυτό της οικογένειας, του σχολείου, της τοπικής κοινωνίας. Και έχουμε ξεκινήσει από το 1997 με στόχο ένα κέντρο πρόληψης σε κάθε νομό της χώρας είκοσι πέντε στο Νομό Αττικής και πέντε στη Θεσσαλονίκη. Αυτό το πρόγραμμα είναι σε εξέλιξη, θα δώσει αναλυτικά στοιχεία ο κ.Σκουλάκης.
Δημιουργούμε ένα εθνικό δίκτυο αγωγής υγείας - μιλήσατε για τα σχολεία και θα επανέλθω σ'αυτό- και θα αναπτύξουμε μαζί με το Υπουργείο Παιδείας σε πρώτη φάση δεκαέξι συμβουλευτικούς σταθμούς. Είναι στα πλαίσια της πολιτικής και των ρυθμίσεων που κάναμε και για τις υπηρεσίες σχολικής υγείας. Επίσης, προωθούμε προγράμματα για τις 'Ενοπλες Δυνάμεις, στις οποίες αναφερθήκατε, καθώς και για ειδικές ομάδες του πληθυσμού.
Αυτά, συνοπτικά, για την πρόληψη. Περισσότερα στοιχεία θα δοθούν στη συνέχεια.
Στον τομέα της θεραπείας, πέρα από τα προγράμματα που λειτουργούν -ΟΚΑΝΑ, ΚΕΘΕΑ και άλλες θεραπευτικές μονάδες- προχωρήσαμε ύστερα από αξιολόγηση -θα επανέλθω σε αυτό- στην επέκταση των προγραμμάτων υποκατάστασης, μεθαδόνης, με δημιουργία μονάδων στην Αθήνα και στη Θεσσαλονίκη. Ακόμη, θα δημιουργήσουμε και στον Πειραιά. Επίσης, επεκτείνουμε τα στεγνά προγράμματα σε Πάτρα και Ηράκλειο.
Δημιουργήσαμε το Κέντρο 'Αμεσης Βοήθειας για τους χρήστες των ναρκωτικών, το οποίο ήδη από τη λειτουργία του έχει προσφέρει σημαντικά στην προστασία της υγείας. Στο Κέντρο αυτό λειτουργεί η πρωτοποριακή δράση- "δουλειά στο δρόμο", για να μπορέσουμε να προσεγγίσουμε τους χρήστες.
Θέλω εδώ να τονίσω ότι έχουμε και χρήστες, οι οποίοι δεν μετέχουν σε κανένα πρόγραμμα θεραπείας. Οι χρήστες αυτοί έχουν προβλήματα υγείας. Και είναι θέμα και ατομικής και δημόσιας υγείας, διότι υπάρχει κίνδυνος για μεταδοτικά νοσήματα.
Αυτούς, λοιπόν, τους χρήστες προσπαθούμε με ειδικές δράσεις να τους φέρουμε σε επαφή με τις υπηρεσίες υγείας.
Για τους κρατουμένους, στους οποίους αναφερθήκατε, πέρα από τα προγράμματα πρόληψης που γίνονται -και τα κάνει κυρίως το ΚΕΘΕΑ- έχουμε και "νέα δράση". 'Ηδη αγοράστηκε το κτίριο στον Ελαιώνα Θηβών από το Υπουργείο Δικαιοσύνης. Tώρα ετοιμάζεται από το Υπουργείο Υγείας και Πρόνοιας και από το Υπουργείο Δικαιοσύνης το πλαίσιο λειτουργίας καταστήματος απεξάρτησης τοξικομανών κρατουμένων. Είναι μία σημαντική "νέα δράση".
Στον τομέα της επανένταξης -επειδή και αυτό αναφέρθηκε- γίνονται μεγάλες προσπάθειες μέσα από προγράμματα κατάρτισης και επαγγελματικής αποκατάστασης. Θέλω, όμως, να πω εδώ -και εδώ χρειάζεται η βοήθεια όλων- ότι πρέπει να ξεπεράσουμε αντιλήψεις και νοοτροπίες στην κοινωνία -και αναφέρομαι σε εργαζόμενους και εργοδότες- εάν θέλουμε να έχουμε αποτελέσματα. Δεν είναι απλά να σχεδιάσουμε, ή απλά να καταρτίσουμε και με τα κέντρα επαγγελματικής κατάρτισης να δώσουμε περισσότερες προϋποθέσεις. Χρειάζεται να ανταποκριθεί και η κοινωνία σε αυτό το θέμα.
Για το θέμα της καταστολής της δίωξης -επειδή ερωτάται και αυτό και μιλώ γενικά για όλους τους τομείς της Κυβέρνησης- το Υπουργείο Δημόσιας Τάξης, οι τελωνειακές υπηρεσίες και το Λιμενικό Σώμα στα πλαίσια ενός συντονιστικού οργάνου που υπάρχει, καταβάλλουν κάθε δυνατή προσπάθεια για τη δίωξη των εμπόρων, την αστυνόμευση παραμεθορίων περιοχών και των χερσαίων και θαλάσσιων οδών διακίνησης. Είμαστε επάνω στους άξονες διακίνησης και κυρίως πάνω στο βαλκανικό άξονα.
Εδώ με την ισχύουσα νομοθεσία προσπαθούμε να ενισχύσουμε την αποτελεσματικότητα των διωκτικών αρχών. Η Ελληνική Αστυνομία έχει παντού τμήματα και ειδικές μονάδες δίωξης ναρκωτικών στις μεγάλες περιοχές, Αθήνα και Θεσσαλονίκη, αλλά και στις παραμεθόριες περιοχές. 'Ολες οι μονάδες και του Υπουργείου Δημόσιας Τάξης και του Υπουργείου Εμπορικής Ναυτιλίας, του Λιμενικού Σώματος, αλλά και των τελωνείων, έχουν στελεχωθεί με εξειδικευμένο προσωπικό και έχουν εξοπλιστεί με σύγχρονα μέσα.
Καταθέτω εδώ δύο πίνακες που έχω από το Υπουργείο Δημόσιας Τάξης με στατιστικά στοιχεία για τα ναρκωτικά σε σχέση με τις κατασχέσεις και για την πορεία των εγκλημάτων -κατά περίπτωση- σε σχέση με τα ναρκωτικά.
(Στο σημείο αυτό ο Υπουργός Υγείας και Πρόνοιας κ. Κ. Γείτονας καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υπάρχει επίσης ιδιαίτερη συμβολή και ενεργοποίηση της τελωνειακής υπηρεσίας στην καταπολέμηση της παράνομης εισαγωγής. Η καταπολέμηση της εγκληματικότητας γενικά εντάσσεται σε ένα πλαίσιο -με τη συμμετοχή μας- στις δράσεις των διεθνών οργανισμών. Και εδώ αναφέρομαι και στη EUROPOL -μάλιστα είχαμε ψηφίσει τότε το πρώτο σκέλος όταν ήμουν εγώ Υπουργός Δημόσιας Τάξης, τη συμμετοχή μας στη Σέγκεν- αλλά κυρίως στην INTERPOL. 'Ολη δε αυτή η προσπάθεια στηρίζεται και με διμερείς συμφωνίες ιδίως όσον αφορά τις γειτονικές χώρες.
Επειδή με ρωτάτε και για το ξέπλυμα των χρημάτων, θέλω να πω ότι η ελληνική πολιτεία έχει θεσπίσει νόμο για το ξέπλυμα των χρημάτων. Και η νομοθεσία αυτή είναι ισχυρή. Και εκσυγχρονίζονται ήδη τα συστήματα οικονομικών και φορολογικών ελέγχων γι' αυτό το θέμα. Θα αναφέρω, για όσους δεν το ξέρουν -αυτά είναι τα στοιχεία από το Υπουργείο Οικονομικών και από το ΣΔΟΕ- ότι λειτουργεί εθνική επιτροπή, όπως και ο ΟΑΣΑ προβλέπει, η οποία αποτελείται από δικαστικό, εκπρόσωπο των συναρμόδιων 
 

Επιστροφή στην κορυφή



Σελίδα 9908 
Υπουργείων Οικονομικών, Δημόσιας Τάξης κλπ. και εκπρόσωπο των Τραπεζών η οποία και επιλαμβάνεται. 'Εχει επιληφθεί διακοσίων και πλέον υποθέσεων.
Πρόσφατα μάλιστα, το Φεβρουάριο αν θυμάμαι καλά, ήρθε εδώ επιτροπή του ΟΑΣΑ η οποία, όπως με πληροφόρησαν από το Υπουργείο Οικονομικών, έκανε θετικά σχόλια για την αξιολόγηση της δουλειάς που γίνεται από την επιτροπή αυτήν στην Ελλάδα. Και όπως μου είπαν, τέτοια σχόλια δεν υπάρχουν για άλλες χώρες, ακόμη και ανεπτυγμένες, της Ευρωπαϊκής 'Ενωσης.
Θα τελειώσω -είπα ότι θα προσπαθήσω να τηρήσω το χρόνο- με τρεις-τέσσερις επισημάνσεις σε ειδικά ζητήματα.
Στο θέμα εντατικοποίησης του θεραπευτικού προγράμματος μεθαδόνης που βάζετε εμείς προχωρήσαμε πολύ προσεκτικά. Ξεκίνησε ως πρόγραμμα υποκατάστασης, θεραπείας. 'Εγινε αξιολόγηση του πειραματικού προγράμματος και στη συνέχεια, το αναπτύσσουμε.
Λένε κάποιοι και έγινε σχετική συζήτηση στη Διαρκή Επιτροπή για τα ναρκωτικά, ότι η μεθαδόνη δεν είναι πανάκεια. Δεν είπε κανένας ότι είναι πανάκεια. Εμείς χρησιμοποιούμε κάθε θεραπευτική μέθοδο και προσέγγιση, που είναι επικυρωμένη από την επιστημονική κοινότητα και παραδεκτή από την παγκόσμια κοινότητα.
Υπάρχουν και άλλες απόψεις για τη μεθαδόνη. Κάποιες αρνητικές. Κάποιες άλλες προωθημένες, ότι πρέπει να προχωρήσουμε και σε προγράμματα συντήρησης. Εμείς είμαστε πάρα πολύ προσεκτικοί σ' αυτό. 'Αλλωστε, είναι θέματα τα οποία θα συζητηθούν και στο επίπεδο της Κοινοβουλευτικής επιτροπής.
'Οσον αφορά το δεύτερο θέμα, ως προς την εξάπλωση στα σχολεία και στις 'Ενοπλες Δυνάμεις, σας είπα προηγουμένως ότι εκεί αναπτύσσουμε ειδικές δράσεις και είναι σε εξέλιξη προγράμματα.
Για τα σχολεία, πέρα από τη συνεργασία των σχολείων με τις διωκτικές αρχές και με τις τοπικές κοινωνίες για την καλύτερη επιτήρηση των σχολείων, αρχίζουμε την ανάπτυξη εθνικού δικτύου αγωγής υγείας με τους πρώτους δεκαέξι συμβουλευτικούς σταθμούς. Και υλοποιούνται ήδη από τις υπάρχουσες θεραπευτικές κοινότητες και άλλα προγράμματα προς αυτήν την κατεύθυνση για τις 'Ενοπλες Δυνάμεις ιδιαίτερα. Και τώρα, έχει ξεκινήσει συνεργασία και με τον ΟΚΑΝΑ για ένα ειδικό πρόγραμμα στα κέντρα εκπαίδευσης των Ενόπλων Δυνάμεων για τη χρήση των ουσιών.
Για τους εγκλείστους των φυλακών, υλοποιούνται σήμερα προγράμματα μέσα στις φυλακές κυρίως από το ΚΕΘΕΑ. Και σας είπα ότι για τα θέματα απεξάρτησης, δημιουργούμε τη νέα μονάδα στον Ελαιώνα των Θηβών.
Τέταρτον, στο νομοθετικό πλαίσιο, με νομοσχέδια που θα φέρει το Υπουργείο Δικαιοσύνης -όπως έχουμε πει και έχει πει και ο ίδιος ο Πρωθυπουργός- θα αποσαφηνίσουμε τη διάκριση της ποινικής αντιμετώπισης των εμπόρων από τους χρήστες διακινητές. 
(Στο σημείο αυτό κτυπάει του κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε, δεν θα φάω ούτε μισό λεπτό!
Κυρίες και κύριοι συνάδελφοι, πεποίθησή μας είναι πως η παρακολούθηση των νέων δεδομένων, αναζητήσεων και προσεγγίσεων στο θέμα, ο συντονισμός και η δράση μας σε ευρωπαϊκό και παγκόσμιο επίπεδο, η εναρμόνιση θεσμών με αυτούς, καθώς και η κοινωνική πανστρατιά στο εθνικό επίπεδο, θα ενισχύσουν την αποτελεσματικότητα. Επίσης, η ανάπτυξη νέων δράσεων και σε επίπεδο πρόληψης και σε επίπεδο θεραπείας, θα είναι θετικές προς την κατεύθυνση που είπα.
Πεποίθησή μας ακόμη είναι πως η ενασχόληση των νέων με εκπαιδευτικές, πολιτιστικές, αθλητικές και εθελοντικές δράσεις, η ενίσχυση της οικογένειας, η επαναδόμηση των διαρρηγμένων κοινωνικών και οικογενειακών σχέσεων ενδυναμώνουν τα στοιχεία της προσωπικότητας του ανθρώπου και αποτρέπουν φαινόμενα εξάρτησης. Γι' αυτό και πρέπει να είναι στην προτεραιότητα όλων, για να ενισχυθούν.
Το πρόβλημα δεν είναι του διπλανού, δεν είναι της άλλης χώρας. Είναι δικό μας! 
Η συνειδητή συμμετοχή όλων μας οικογένειας, πολιτείας, εκκλησίας που αναφέρθηκε, αυτοδιοίκησης, επιστημονικών φορέων, εκπαιδευτών και του κάθε πολίτη σε αυτόν τον αγώνα, μαζί με την πολιτική συνεννόηση -και αν ήταν δυνατόν εδώ να χρησιμοποιήσω και τον όρο συναίνεση- θα δώσει πιστεύουμε τα καλύτερα αποτελέσματα. Προπαντός, θα δώσει την πίστη και δύναμη στα θύματα των ναρκωτικών, για τη δυνατότητα, αλλά και την αξία της επιστροφής σε αυτόν τον κόσμο. Τους το οφείλουμε!
Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Ο Υφυπουργός Υγείας και Πρόνοιας κ. Σκουλάκης έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν υπερέβην το χρόνο μου ούτε κατ' ελάχιστον, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Είσθε πάρα πολύ ωραίος, κύριε Υπουργέ και μάλιστα από τους Υπουργούς που έχετε αποκέντρωση στο Υπουργείο σας. Συγχαρητήρια. 
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μόνο που μου τρώτε το χρόνο, κύριε Πρόεδρε. Να τον βάλετε από την αρχή.
ΠΡΟΕΔΡΕΥΩΝ (Παναγιώτης Σγουρίδης): Είσθε έμπειρος κοινοβουλευτικός κύριε Σκουλάκη εσείς. Με τα δευτερόλεπτα θα παίζουμε; Ωραία σας βάζω από την αρχή το χρόνο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, συμπληρωματικά στα όσα είπε ο Υπουργός, ο οποίος νομίζω ότι κάλυψε σφαιρικά το θέμα, επιτρέψτε μου να κάνω μία γενική αναφορά, απαντώντας μόνο στις αιτιάσεις κάποιων συναδέλφων, γιατί δεν παρευρίσκονται και άλλοι Υπουργοί. 'Εδειξα την ερώτηση και είδατε ότι απευθύνεται αποκλειστικά στο Υπουργείο Υγείας, παρά το ότι ο αγαπητός συνάδελφος κ. Καραγκούνης δεν αναφέρθηκε στα θέματα που αφορούν το Υπουργείο Υγείας,αλλά κυρίως σε θέματα που αφορούν άλλα Υπουργεία. Εν πάση περιπτώσει απάντησε ο Υπουργός και θα προσπαθήσω και εγώ να σας απαντήσω. 
Αγαπητοί συνάδελφοι, το μεγάλο ιατρο-κοινωνικό φαινόμενο που συζητάμε σήμερα ανησυχεί και την παγκόσμια κοινότητα όπως ξέρετε και την Ευρωπαϊκή 'Ενωση και εμάς. Οι διαστάσεις του όπως είπε ο Υπουργός δεν έχουν πάρει στη χώρα μας τις διαστάσεις που έχει πάρει το φαινόμενο στις άλλες ευρωπαϊκές χώρες, όμως θεωρείται ένα από τα πρώτης προτεραιότητας προβλήματα της ελληνικής κοινωνίας.
Θα ήθελα να θυμίσω κάποια πράγματα. Η εισβολή του φαινομένου της χρήσης των ναρκωτικών ουσιών βρήκε ανοχύρωτο το δικό μας κράτος και τελείως ανέτοιμη την ελληνική κοινωνία για την αναχαίτισή του.
Στη δεκαετία του '70 οι χώρες της Δυτικής Ευρώπης και της Αμερικής πλημμύριζαν στην κυριολεξία από ναρκωτικά και στη χώρα μας η μεν πολιτεία ασχολείτο με το πρόβλημα διά μέσου των αστυνομικών δελτίων, η δε κοινωνία με απάθεια παρακολουθούσε τα γεγονότα ανήμπορη να αντιδράσει, λες και αυτά ήταν άσχετα και ξένα προς αυτήν. Αυτές είναι μεγάλες αλήθειες. Και για αρκετά χρόνια πρέπει να ομολογήσουμε ότι η θωράκιση της κοινωνίας μας βασίστηκε από μόνη της στις παραδοσιακές αξίες και στη μεγάλη συνοχή των μελών της ελληνικής οικογένειας.
Αυτή η θωράκιση όμως σιγά-σιγά απεδείχθη αναποτελεσματική και στη δεκαετία του '80 την αδιαφορία και τον εφησυχασμό διαδέχθηκε ο πανικός που εκδηλώθηκε, είτε ως κράτος καταστολής είτε ως ευαισθητοποίηση διά της ενημέρωσης με στόχο την αποτροπή της χρήσης διά της ανάδειξης των αρνητικών συνεπειών της χρήσης των ουσιών.
Η έμφαση στην κατασταλτική πολιτική και μόνο που και σήμερα δεν την αποφύγατε, σε συνδυασμό με την κοινωνική απομόνωση των χρηστών, σύντομα αποδείχτηκαν αναποτελεσματικοί μηχανισμοί.
Σήμερα ο πανικός και ο εφησυχασμός υποχωρούν και όλοι 
 

Επιστροφή στην κορυφή



Σελίδα 9909 
συμφωνούμε πως η ελληνική κοινωνία είναι υποχρεωμένη -δυστυχώς θα παρερμηνευθεί έτσι που θα το πω- να συμβιώσει με τη σκληρή πραγματικότητα των ναρκωτικών.
Σήμερα οι εξορκισμοί και τα αναθέματα παραχωρούν τη θέση τους σε αναζήτηση εναλλακτικών προσεγγίσεων και λύσεων μέσα από ευέλικτα προγράμματα πρόληψης και περιορισμού των αρνητικών στην υγεία και την κοινωνική λειτουργία, συνεπειών της χρήσης. 
Σήμερα επαναλαμβάνω όλοι συμφωνούν πως η κατασταλτική πολιτική με αυστηρές ποινές από μόνη της -ακούστε το αυτό και το λέω εν συνειδήσει- δεν έχει κανένα αποτέλεσμα, γιατί το διεθνές κύκλωμα ναρκωτικών έχει πολύ μεγαλύτερες δυνατότητες δράσης απ' ό,τι οι διάφορες κυβερνήσεις και οι κοινωνίες, λόγω της τεράστιας οικονομικής δυνατότητας των λαθρεμπόρων. Αυτά είναι γνωστά και δεν μπορεί να τα αρνηθεί κανείς.
Σήμερα επίσης, πρέπει να παραδεχτούμε πως η θεραπευτική προσέγγιση και η απεξάρτηση, είναι μία πολύ-πολύ δύσκολη ιστορία και πως εξίσου δύσκολη υπόθεση είναι η κοινωνική επανένταξη των απεξαρτημένων πρώην χρηστών.
Γι αυτό, σε όλο τον κόσμο, όλες οι κυβερνήσεις και οι κοινωνίες, έχουν εναποθέσει τις ελπίδες τους στην πρόληψη, τη μεθοδευμένη και οργανωμένη, που οδηγεί στη θωράκιση της κοινωνίας μας και κυρίως της νεολαίας μας.
Θα σας πω κάτι το οποίο το λέω συνειδητά και το λέει ένας άνθρωπος που έτυχε να βρεθεί το 1988 στο Υπουργείο Υγείας με την ίδια αρμοδιότητα. Ενώ τότε λέγαμε όλοι "πρόληψη, πρόληψη" και δεν ξέραμε τι θα κάνουμε, τώρα και εμείς σαν χώρα έχουμε τη δυνατότητα να οργανώσουμε την άμυνά μας στον τομέα αυτό μέσα από μια εθνική πολιτική πρόληψης, συνολικά για τα ναρκωτικά.
'Ερχομαι τώρα στο διά ταύτα. Από το 1993 -όπως σωστά είπατε, κύριε Αναστασόπουλε- φέρατε το σχέδιο νόμου που έγινε ο ν. 2161 που ψηφίστηκε από όλους μας και έτυχε σε μας να τον υλοποιήσουμε από το 1993 και μετά. Βασική καινοτομία του νόμου είναι ο ΟΚΑΝΑ Νομικό Πρόσωπο Ιδιωτικού Δικαίου και η έμφαση στην πρόληψη με τη δημιουργία της σχολής εκπαίδευσης στελεχών πρόληψης. 'Ηταν το μεγάλο μας θέμα γιατί λέγαμε "πρόληψη" και κανένας δεν μπορούσε να φανταστεί πως μπορούμε να κάνουμε την πρόληψη.
Μία άλλη καινοτομία ήταν οι εναλλακτικές θεραπευτικές προσεγγίσεις. Αυστηρές ποινές στον έμπορο -κανείς δεν τις αμφισβητεί- και θα τονίσω ακόμα την ευνοϊκή μεταχείριση του χρήστη. Τα κάνει αυτά η Κυβέρνηση; Βεβαίως και με το παραπάνω.
Προσπαθούμε, αγαπητοί συνάδελφοι και είμαστε ικανοποιημένοι που επιτέλους σήμερα εφαρμόζουμε εθνική πολιτική. Η κ. Γιαννάκου Κουτσίκου, όπως ξέρετε, παρέμεινε εθνική συντονίστρια από το 1993 με απόφασή μας. Το πιλοτικό πρόγραμμα της μεθαδόνης αξιολογήθηκε από επιτροπή εμπειρογνωμόνων από την κ. Γιαννάκου Κουτσίκου, από τον κ. Στεφανή και από την κ. Σπινέλη. Συνεργαζόμαστε με τις νεολαίες όλων των κομμάτων και συμφωνούμε, ιδιαίτερα στα θέματα της πρόληψης, απόλυτα.
Συνεστήθη η διακομματική επιτροπή με πρόταση του Πρωθυπουργού, η οποία λειτουργεί και θα συμβάλλει και εκείνη με το δικό της τρόπο στη βελτίωση όλων των μέτρων που η Κυβέρνηση παίρνει καθημερινά. Θα τα πάρουμε ένα ένα.
Πρόληψη. Σας είπα ότι με συνεργασία του ΟΚΑΝΑ και του ΕΠΙΨΥ του Ερευνητικού Πανεπιστημιακού Ινστιτούτου Ψυχικής Υγιεινής δημιουργήθηκε το κέντρο εκπαίδευσης στελεχών πρόληψης. Από το 1995 υπάρχει τριετής προγραμματική σύμβαση για την εκπαίδευση τριακοσίων περίπου στελεχών, προερχομένων από την Τοπική Αυτοδιοίκηση α' και β' βαθμού. Η πρόληψη είναι το μεγάλο θέμα και δεν αναφέρθηκε κανείς σας σήμερα σε αυτό.
'Ηδη αυτήν τη στιγμή έχουν εκπαιδευτεί εκατόν πενήντα στελέχη σε τρίμηνα εκπαιδευτικά σεμινάρια, τα οποία στελέχη στη συνέχεια επιστρέφουν στις περιοχές τους και αποτελούν τα στελέχη των κέντρων πρόληψης σε όλη την Ελλάδα.
Είμαστε ικανοποιημένοι και -επιτρέψτε μου να πω -περήφανοι, που έχουμε ευαισθητοποιήσει τις τοπικές κοινωνίες, οι οποίες έχουν πεισθεί ότι κάτι σοβαρό γίνεται. Είμαστε εμείς εκείνοι που επισκέφθηκαν τριάντα νομούς, έχουμε καθίσει ατέλειωτες ώρες και έχουμε συζητήσει με όλους τους φορείς νομάρχες, δημάρχους, δεσπότες και όλους τους εκπροσώπους των επιστημονικών και κοινωνικών φορέων και αυτοί έχουν πεισθεί να αυτοοργανωθούν και αυτοοργανώνονται με τη δική μας βοήθεια και συνιστούν αστικές εταιρείες μη κερδοσκοπικού χαρακτήρα. Είναι μια πολύ δύσκολη και επίπονη δουλειά. Μετά από ένα χρονικό διάστημα έξι ή οκτώ μηνών, αυτές οι εταιρείες με ευθύνη δική τους προσλαμβάνουν τα εκπαιδευμένα στελέχη ή όποια άλλα στελέχη νομίζουν εκείνες και εκπονείται ένα τριετές πρόγραμμα δράσεων, σε συνεργασία με τον ΟΚΑΝΑ.
Στη συνέχεια αν όλα έχουν δρομολογηθεί σωστά, υπογράφεται μία τριετής προγραμματική σύμβαση του ΟΚΑΝΑ με τις αστικές αυτές εταιρείες.
'Εχουμε επισκεφθεί τριάντα νομούς και είμαστε υπερήφανοι που αυτήν τη στιγμή λειτουργούν δεκαεννιά και μεθαύριο άλλα τρία, δηλαδή γύρω στα είκοσι δύο κέντρα πρόληψης. Στόχος μας είναι μέχρι το 2000 κάθε νομός να έχει το δικό του κέντρο πρόληψης. Το λεκανοπέδιο της Αθήνας θα έχει είκοσι πέντε και η Θεσσαλονίκη θα έχει πέντε κέντρα πρόληψης. Αυτά που σας λέω είναι χειροπιαστά.
Καλά κάναμε και βγάλαμε το σποτ στην τηλεόραση, γιατί είναι σποτ ευαισθητοποίησης. Να αρχίσει σιγά-σιγά ο πολίτης να στηρίζει αυτά τα κέντρα πρόληψης, διότι είναι η μεγάλη μας ελπίδα. Είναι δράσεις οι οποίες έχουν στόχο πρώτα απ'όλα το μαθητικό πληθυσμό, τους γονείς, τους εκπαιδευτικούς, γενικά έχουν στόχο ολόκληρη την κοινωνία. Είναι δράσεις αγωγής υγείας. Θα μπουν στα σχολεία αυτοί οι εξειδικευμένοι άνθρωποι. 'Ηδη μπαίνουν με έγκριση του Υπουργείου Παιδείας -δεν μπαίνει ο καθένας- για να προσεγγίσουν το μαθητή. 'Αλλα θα του πουν στην Α' γυμνασίου, άλλα στη Β' γυμνασίου, άλλα στη Γ' γυμνασίου και άλλα στο λύκειο. Θα μιλήσουν για τον καπνό, για το αλκοόλ, για τα χάπια, για τα σεξουαλικά προβλήματα και τελευταία θα μιλήσουν για τα ναρκωτικά. Αυτό είναι ένα μεγάλο πρόγραμμα. Είναι, αν θέλετε, προσπάθεια στην οποία και ο Υπουργός και εγώ αφιερώνουμε ατέλειωτες ώρες μαζί με τα στελέχη του ΟΚΑΝΑ, γιατί πιστεύουμε ότι είναι το μεγάλο θέμα.
Πότε θα αποδώοσυν τα κέντρα πρόληψης; Δεν το γνωρίζω αγαπητοί συνάδελφοι, αλλά είναι η μόνη ελπίδα σε όλο τον κόσμο. Πρόσφατα πήγαμε στην Αγγλία και καθίσαμε τρεις ημέρες μόνο για το θέμα των ναρκωτικών -μια που έχουν μεγαλύτερη εμπειρία- και είδαμε ότι ακριβώς τις ίδιες προσπάθειες κάνουν. Βέβαια έχουν ένα μεγάλο εθελοντικό κίνημα που στηρίζει αυτές τις προσπάθειες πέρα από τα επαγγελματικά στελέχη.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Εμείς, όμως, δεν έχουμε εθελοντές γι'αυτό το κίνημα και δεν έχει γίνει προσπάθεια να αποκτήσουμε εθελοντές. Απλώς το ΟΚΑΝΑ είναι μία ΔΕΚΟ καινούρια.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Γιαννόπουλε, νομίζω ότι ο τρόπος που στήνουμε αυτές τις εταιρείες είναι ένα σοκ ευαισθητοποίησης. 'Ηδη έχουμε τους πρώτους εθελοντές. Δεν θυμάμαι σε ποιο νομό ήμασταν πρόσφατα όπου σηκώθηκαν τρεις άνθρωποι και είπαν "ναι, εμείς μπαίνουμε εθελοντές στο κέντρο πρόληψης και θα φυλάμε εμείς τα σχολειά".
'Ενα μεγάλο θέμα που έχει ταλανίσει την ελληνική κοινωνία είναι αν τα σχολεία πρέπει να τα φυλάνε αστυνομικοί ή ο δήμος ή το Υπουργείο. Βεβαίως πρέπει να τα φυλάμε, αλλά δυστυχώς οι έμποροι ναρκωτικών έχουν πιάτσες παντού. Αν φυλάξουμε το σχολείο εκεί που πρέπει να το φυλάξουμε, σε συνεργασία με την τοπική και τη Νομαρχιακή Αυτοδιοίκηση και το Υπουργείο Παιδείας, ποιος θα φυλάξει την καφετέρια, το φροντιστήριο, την αλάνα της γειτονιάς, ποιος θα φυλάξει την πόρτα μας; Να είμαστε ξεκάθαροι απέναντι στην ελληνική κοινωνία.
'Ενας τρόπος υπάρχει: Ο νέος αυτός όπου και αν τον 
 

Επιστροφή στην κορυφή



Σελίδα 9910 
συναντήσει ο έμπορας να λέει "όχι, ευχαριστώ". Αυτό είναι το ζητούμενο και αυτός είναι ο μεγάλος μας στόχος.
Θεραπευτικά προγράμματα. Ενισχύουμε τις προσπάθειες όλων των φορέων που έχουν τις θεραπευτικές κοινότητες, ΚΕΘΕΑ, ΕΧΙΕΞ. Τώρα πάμε να δημιουργήσουμε στο Ηράκλειο την έβδομη θεραπευτική κοινότητα. Ενισχύουμε το ψυχιατρικό νοσοκομείο Θεσσαλονίκης στις Καρτερές για να αποκτήσει και δεύτερη θεραπευτική κοινότητα. Ενισχύουμε το 18ΑΝΩ. Και βεβαίως φέραμε -και είμαστε χαρούμενοι που το κάναμε χωρίς κλυδωνισμούς- τη μεθαδόνη στην πατρίδα μας με πολλή προσοχή. Ουδέποτε είπαμε ότι είναι πανάκεια γιατί δεν θέλουμε να στείλουμε το μήνυμα ότι η λύση όλων των προβλημάτων των ναρκωτικών είναι η μεθαδόνη. Αυτό θα έχει καταστροφικά αποτελέσματα. Είναι μία άλλου είδους θεραπευτική προσέγγιση με στόχο την απεξάρτηση. Κάναμε πιλοτική εφαρμογή ένα χρόνο. Αξιολογήθηκε το πρόγραμμα από τους ανεξάρτητους εμπειρογνώμονες και με εισήγηση δική τους επεκτείνεται. Πέρασε από το διοικητικό συμβούλιο του ΟΚΑΝΑ και αποφασίστηκε από το Υπουργείο η επέκταση των προγραμμάτων αυτών. Λειτούργησε ήδη το δεύτερο στη Θεσσαλονίκη. Προχθές καλώς εγκαινίασε ο Πρωθυπουργός -για να σταματήσει αυτή η ιστορία- το πρόγραμμα μεθαδόνης. Ο Πρωθυπουργός απέδειξε ότι έχει εμπρακτη ευαισθητοποίηση και ασχολείται με το πρόβλημα σε βάθος. Εμείς που έτυχε να είμαστε από τους ανθρώπους που έχει καλέσει κατ'επανάληψη, γνωρίζουμε ότι ασχολείται με το πρόβλημα σε βάθος και θα το δείτε στην πορεία.
Προχωρώ, κύριε Πρόεδρε:
Ο Σταθμός Πρώτων Βοηθειών: Σας καλώ, ειλικρινά, ελάτε να πάμε μία μέρα. Αξίζει τον κόπο. Εκεί είναι μία φωλιά, μία στέγη των ανθρώπων αυτών που δεν είναι ενταγμένοι σε κάποιο πρόγραμμα. Εκεί παρέχεται βοήθεια, ιατρική, οδοντιατρική, ακόμη και νομική στήριξη. Εκεί υπάρχει κοινωνική υπηρεσία η οποία προσπαθεί με πολύ κόπο -και πολλές φορές τα καταφέρνει- να επανασυνδέσει αυτούς τους ανθρώπους με τις οικογένειες τους. Εκεί υπάρχουν οι ομάδες δουλειάς. Βγαίνουν στο δρόμο. Δεν τους έχετε αντιληφθεί -και καλώς μέχρι τώρα, γιατί δεν χρειάζεται-αλλά αργότερα θα πρέπει να το μάθει η πολιτεία όπως και ο πολίτης ότι υπάρχει μία προσπάθεια. Και βέβαια απέξω είναι μία κινητή μονάδα του ΟΚΑΝΑ, ειδικώς εξοπλισμένη αλλά και ειδικώς στελεχωμένη από επιστήμονες που μπορούν να αντιμετωπίζουν τις κρίσεις των τοξικομανών τις δύσκολες ώρες τους. 'Εχουν σωθεί χιλιάδες άνθρωποι από αυτήν την παρέμβαση.
Και φθάνω, τελειώνοντας, στο θέμα της κοινωνικής επανένταξης: Είναι μία δύσκολη υπόθεση και είναι ο τελευταίος κρίκος της προσπάθειας. Αν δεν συμπληρωθεί η προσπάθεια σ'αυτό το κομμάτι -να βρει δουλειά ο απεξαρτημένος χρήστης- πιθανόν να υπάρχει κίνδυνος υποτροπής. Είναι το θέμα μας. 'Εχουμε σχεδιάσει μέσα στον Ιούνιο -αν το καταφέρουμε- να κάνουμε ένα μεγάλο σεμινάριο ευαισθητοποίησης όλων των επιχειρηματιών της χώρας. Ο ΟΑΕΔ έχει ειδικά προγράμματα. 'Ηδη έχουν πάρει μέρος σ'αυτά περίπου εκατόν πενήντα χρήστες. 'Ομως, αυτός ο αριθμός δεν μας ικανοποιεί. Πρέπει να υπάρξει ευαισθητοποίηση των βιομηχάνων, των επιχειρηματιών της ΓΣΕΕ, όλων των φορέων, ημών των Βουλευτών, όλου του κόσμου. Προς αυτήν την κατεύθυνση -είναι ο τελευταίος κρίκος αυτής της προσπάθειας- κινούμαστε.
Θα μας δοθεί η ευκαιρία να απαντήσουμε και στη δευτερολογία μας. Εκείνο που σας βεβαιώνω είναι ότι προσπαθούμε. Προσπαθούμε ειλικρινά. 'Εχουμε βγάλει τις ταμπέλες, ακολουθούμε εθνική πολιτική, συνεννόηση με τα κόμματα. Θέλω οι περισσότεροι από σας να πεισθείτε. 'Ισως έτυχε να μην έχετε λάβει μέρος σε διαδικασίες στους νομούς σας, το αποδεικνύουμε όμως ότι για μας δεν υπάρχουν χρώματα και κόμματα σ'αυτήν τη διαδικασία. 'Εχει πειστεί η ελληνική κοινωνία, συμμετέχει στην κοινή προσπάθεια. Θα χαρώ πολύ να ακούσουμε κάτι πιο συγκεκριμένο. Αναδείξατε το πρόβλημα -το γνωρίζουμε όλοι, και εμείς και εσείς- και καλά κάνετε. Κάντε μας όμως μία πρόταση, είτε εδώ σήμερα είτε στη διακομματική επιτροπή που λειτουργεί το κόμμα σας με εκπροσώπους. Θέλουμε κάτι πιο συγκεκριμένο, προτάσεις. Και εμείς είμαστε έτοιμοι να τις ακούσουμε, να τις κουβεντιάσουμε. Είμαστε ανοιχτοί για ο,τιδήποτε, φθάνει αυτό που προτείνετε να είναι εφικτό και υλοποιήσιμο. Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή ν'ανακοινώσω στο Σώμα ότι οι Υπουργοί Εθνικής Οικονομίας και Οικονομικών, και Εσωτερικών, Δημόσιας Διοίκησης και Αποκέντρωσης, κατέθεσαν σχέδιο νόμου: "Σύσταση ΝΠΔΔ με την επωνυμία "Οργανισμός Διαχείρισης Δημοσίου Χρέους" και άλλες διατάξεις".
Παραπέμπεται στην αρμόδια Διαρκή Επιτροπή.
Ο κ.Μιχαλολιάκος έχει το λόγο για είκοσι λεπτά για να πρωτολογήσει.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριοι συνάδελφοι, έχω τη γνώμη ότι το ήθος και το περιεχόμενο των συναδέλφων Βουλευτών της Νέας Δημοκρατίας αποτελεί παράδειγμα προς μίμηση. Ανέδειξαν το θέμα με αίσθημα ευθύνης και καλό θα είναι -παρακαλώ να μην παρεξηγηθείτε, να κάνουμε και λίγο χιούμορ- αύριο που θα είσθε εσείς Αξιωματική Αντιπολίτευση να τους μιμηθείτε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Το αύριο για σας προσδιορίζεται με γεωλογικούς χρόνους...".
ΒΑΣΙΛΕΙΟΣ ΜΙΧΑΛΟΛΙΑΚΟΣ: Καλό είναι να μαθαίνετε από τη Νέα Δημοκρατία όχι μόνο στην άσκηση των καθηκόντων, όταν είναι Κυβέρνηση, αλλά και στην άσκηση των αντιπολιτευτικών της καθηκόντων.
ΦΟΙΒΟΣ ΙΩΑΝΝΙΔΗΣ: Το κακό είναι ότι εσείς δεν μαθαίνετε.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριοι συνάδελφοι, συζητούμε το μέγα πρόβλημα των ναρκωτικών, την ώρα που όλες οι έρευνες αποδεικνύουν ότι έχουμε και ανησυχητική αύξηση και του καπνίσματος και του αλκοόλ στις νέες ηλικίες.
Επειδή η Νέα Δημοκρατία είναι παράταξη ευθύνης, αισθάνομαι το χρέος να συγχαρώ τον Υπουργό, διότι υπέγραψε, παρά τις ιδιαιτερότητες της χώρας μας, την απαγόρευση της διαφήμισης του καπνίσματος. Πρέπει όμως να παρακαλέσω τους εκπροσώπους της Κυβερνήσεως να αντιλαμβάνονται ότι η άσκηση μιας κριτικής δεν έχει να κάνει με τις προθέσεις εκείνων, που την ασκούν, αλλά με την αποτελεσματικότητά της. Κρίνεται όμως αναποτελεσματική η προσπάθεια του κράτους να πολεμήσει τη μάστιγα των ναρκωτικών και τους εμπόρους των ναρκωτικών, όταν οι πάντες συμφωνούμε ότι έχουμε ανησυχητική αύξηση των χρηστών, δραματική μείωση της ηλικίας έναρξης χρήσης, προοδευτική αύξηση των θανάτων από τα ναρκωτικά. Δεν ξέρω αν σήμερα στις φυλακές της χώρας υπάρχουν και έμποροι ναρκωτικών.
Οι πάντες ομολογούν ότι η διακίνηση των ναρκωτικών μέσα στις φυλακκές είναι περίπου ελεύθερη. 'Οσοι ζούμε σ' αυτήν τη χώρα γνωρίζουμε ότι κανένας χρήστης δεν έχει δυσκολία προσέγγισης στα ναρκωτικά. 'Ολοι οι χώροι διαβίωσης των νέων υφίστανται την επέλαση των ναρκωτικών. Ακόμη και το πιο οργανωμένο τμήμα, αυτό των Ενόπλων Δυνάμεων, αποδεικνύεται ότι δεν έχει μείνει αλώβητο. Ο καθένας από μας μπορεί να προβληματίζεται για το τι μπορεί να σημαίνει αυτό, όσον αφορά την εθνική διάσταση του προβλήματος. Ας θυμηθούμε ότι σήμερα είναι η 29η Μαϊου και τι σημαίνει αυτή η ημερομηνία για τον ελληνισμό.
Παρακαλώ τον κύριο Υπουργό να μη ξαναχρησιμοποιήσει στην επιχειρηματολογία του το γεγονός ότι ακόμα δεν είμαστε πρώτοι στην Ευρώπη, ή ότι ακόμη απέχουμε αρκετά. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν είπα αυτό.
ΒΑΣΙΛΕΙΟΣ ΜΙΧΑΛΟΛΙΑΚΟΣ: 'Ακουσα πολύ καλά τι είπατε. Το έχω σημειώσει.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Είπα ότι το πρόβλημα δεν υπάρχει στο βαθμό που υπάρχει σε άλλες ανεπτυγμένες χώρες.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Πράγματι. 'Ομως, η αντικειμενική προσέγγιση στο θέμα δείχνει ότι αυξάνεται η διάδοση 
 

Επιστροφή στην κορυφή



Σελίδα 9911 
και η χρήση των ναρκωτικών με τέτοιους ρυθμούς, που φοβάμαι ότι αν δεν παρέμβουμε αποτελεσματικότερα, θα γίνουμε και εκεί πρωταθλητές της Ευρώπης.
Να σας υπενθυμίσω ότι το 1981 ως χώρα δεν είχαμε πρόβλημα ανεργίας των νέων. Οι υπόλοιπες χώρες της Ευρωπαϊκής 'Ενωσης είχαν. Σήμερα η Ελλάδα είναι πρωταθλητής στην ανεργία των νέων. 
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μου επιτρέπετε μία διακοπή, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Κύριε Μιχαλολιάκο, επιτρέπετε να σας διακόψουν;
ΒΑΣΙΛΕΙΟΣ ΜΙΧΑΛΟΛΙΑΚΟΣ: Ναι, αλλά να μου κρατήσετε το χρόνο.
ΠΡΟΕΔΡΕΥΩΝ (Παναγιώτης Σγουρίδης): Από τον Κανονισμό δεν το δικαιούσθε.
Ορίστε κύριε Υφυπουργέ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Μιχαλολιάκο, ο δεκατριάχρονος και ο δεκατετράχρονος, που καταφεύγει στην ηρωϊνη, σίγουρα δεν έχει πρόβλημα ανεργίας. Κάτι του λείπει και ψάχνει να το βρει στην ηρωϊνη. Πρέπει να το δούμε αυτό.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Δεν ήταν ανάγκη να με διακόψετε γι' αυτό, γιατί εγώ δεν άφησα υπαινιγμό ότι το πρόβλημα, που τον οδηγεί στη χρήση της ηρωϊνης είναι η ανεργία. Σας είπα ότι το 1981 ήμασταν πρώτοι από άποψη δυνατοτήτων απασχόλησης των νέων στην Ευρωπαϊκή 'Ενωση και σήμερα είμαστε πρωταθλητές στην ανεργία. 'Αρα, να σας απασχολεί ο εκρηκτικός ρυθμός αυξήσεως των χρηστών και της διάδοσης των ναρκωτικών και η αναποτελεσματικότητα της πολιτικής.
'Ολοι οι ομιλητές της Νέας Δημοκρατίας, αλλά και ο κύριος Υπουργός και ο κύριος Υφυπουργος μίλησαν για πρόληψη, για θεραπεία, για επανένταξη, για καταστολή. 'Ομως η Βουλή των Ελλήνων δεν μπορεί να πέσει στο ψευτοδίλημμα πρόληψη ή καταστολή.
Πρόληψη, ασφαλώς, αλλά και καταστολή, γιατί αυτό σημαίνει ο ακήρυχτος πόλεμος της συντεταγμένης πολιτείας εναντίον των εμπόρων ναρκωτικών. 'Ομως, να συμφωνήσουμε, να συνεννοηθούμε τι σημαίνει πρόληψη.
Πρόληψη σημαίνει -και εκεί εξαντλείται η δυνατότητα της πρόληψης- κάποια κέντρα τα οποία απλώς θα ενημερώνουν; Ποιο είναι εκείνο τελικά -χωρίς ο καθένας εξ ημών να δηλώνει ειδήμων- που ωθεί το νέο να καρφώσει τη σήριγγα του θανάτου στο μπράτσο; Θα μου επιτρέψετε να πω, ότι δεν το κάνει από μαγκιά, αλλά το κάνει από απόγνωση. Και αν δεν αντιμετωπίσουμε σαν συντεταγμένη πολιτεία ποια είναι τα πρωτογενή αίτια που εξωθούν τους νέους εκείνους -αν θέλετε- που έχουν μια ψυχολογική σύνθεση με ιδιαιτερότητα στο να οδηγηθούν στην απόγνωση, τότε πρόληψη δεν έχουμε κάνει.
Τι είναι εκείνο που τους απωθεί; Τι είναι εκείνο που τους απογοητεύει; 'Εχω τη βεβαιότητα ότι πριν φθάσουν στην επικοινωνία τους με το θάνατο, πριν καρφώσουν το θάνατο στο κορμί τους, έχει πεθάνει το όνειρό τους. Μα, πέθανε στο σπίτι τους; Πέθανε στο σχολείο τους; Πέθανε στη γειτονιά τους; Πέθανε στη πόλη τους; Πέθανε στη πατρίδα τους; Αυτό είναι ένα θέμα που πρέπει να το αναζητήσουμε. Η Ελλάδα που τους δίνουμε είναι η Ελλάδα που τους ικανοποιεί; Τους αφήνουμε περιθώρια αν δεν τους ικανοποιεί να την αλλάξουν;
Ανέβηκα στο Βήμα για να προσπαθήσω να είμαι χρήσιμος, όχι να μιλήσω τη γλώσσα, ότι φταίει λιγότερο η Νέα Δημοκρατία ή ότι φταίει περισσότερο το ΠΑΣΟΚ. Δεν με εκφάζει.
Κάποτε μέχρι το 1988-1989 λειτουργούσε, αν θέλετε -και ομιλεί ένας άνθρωπος που την εποχή της δικής του νιότης ποτέ δεν πήγε σ' αυτό το όνειρο- το αριστερό όνειρο.
ΑΠΟΣΤΟΛΟΣ ΤΑΣΟΥΛΑΣ: Και τώρα λειτουργεί!
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ο κ. Τασούλας έσπευσε να το χαλάσει!
ΒΑΣΙΛΕΙΟΣ ΜΙΧΑΛΟΛΙΑΚΟΣ: Θα μιλήσει και ο κ. Τασούλας και θα έχει τη δυνατότητα να αναπτύξει ζωντανό διάλογο.
'Ηταν, λοιπόν, μια ψευδαίσθηση. Εγώ έτσι το είδα αυτό το όνειρο. Αλλά πάντως, έδινε μια κατεύθυνση μαχητική -αν θέλετε- να αλλάξουν την κοινωνία που δεν τους ικανοποιούσε. Δημιουργούσε αυτό το αριστερό όνειρο τις δυνατότητες των συσπειρώσεων, αντισυσπειρώσεων, καταφύγιο και συγχρόνως εφαλτήριο για να πάνε σε μια ζωή καλύτερη, σε μια κοινωνία καλύτερη, πιο ανθρώπινη.
Σήμερα, η ευθύνη ολόκληρη είναι ασφαλώς της πολιτείας. Και δεν είναι στη δική μου διάθεση τώρα να κάνω ποσόστωση, αν φταίει περισσότερο το ΠΑΣΟΚ που είναι δεκαπέντε χρόνια στην εξουσία ή αν φταίει λιγότερο η Νέα Δημοκρατία που ήταν τρια χρόνια ή αν δεν φταίνε καθόλου τα μικρά χρόνια που ίσα-ίσα συμμετείχαν για ένα τρίμηνο ή ένα τετράμηνο στη διαχείριση της εξουσίας.
Η επερώτηση, ασφαλώς, στρέφεται προς την ηγεσία του Υπουργείου Υγείας, όχι αμφισβητώντας τις προθέσεις και τις επιθυμίες της πολιτικής ηγεσίας του Υπουργείου να αντιμετωπίσει το πρόβλημα, αλλά επειδή εξ' ορισμού έχει την ευθύνη του συντονισμού του κυβερνητικού έργου σε όλο το θέμα. 
Ούτε είναι δυνατόν να μιλούμε εδώ και να λέμε, ότι είναι είδηση ότι και ο Πρωθυπουργός της χώρας θα ασχοληθεί με το θέμα. Μα, εκεί είναι το πολιτικό ζήτημα. Τι ιεράρχηση κάνουμε; Ποια προβλήματα είναι πρώτα και ποια είναι δεύτερα; Δεν είναι μεταξύ των κορυφαίων; Δεν είναι αυτονόητο το καθήκον του όποιου Πρωθυπουργού να το έχει στις προτεραιότητές του; Οφείλει ή δεν οφείλει στο σύνολό της η κυβερνητική πολιτική να έχει αλληλουχία και αλληλοκάλυψη; Μπορούμε να μιλούμε για σοβαρή πρόληψη όταν η Παιδεία δεν αναβαθμίζεται, αλλά αντίθετα περικόπτονται μαθήματα και ώρες διδασκαλίας μαθημάτων που θα μπορούσαν να θωρακίσουν το παιδί αποτελεσματικότερα στην άμυνά του να μην υποκύψει στον έμπορο ναρκωτικών, να του λέει "ορίστε"; Υπάρχει ή δεν υπάρχει οργανωμένο έγκλημα στην πατρίδα μας, με τις προεκτάσεις τις διαφθοράς του;
Υπάρχει οργανωμένη διαφθορά στην πατρίδα μας και υπάρχει η συνείδηση στον πολίτη ότι ο έχων και ο κατέχων το χρήμα, ανεξαρτήτως πηγής προέλευσής του, δεν είναι κοινωνικό απόβλητο, αλλά έχει πετύχει και την κοινωνική του ανάδειξη. Και αυτό η πολιτική εξουσία -έτσι της αποδίδεται- το συντηρεί και το ανέχεται. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Μου επιτρέπετε μία διακοπή;
ΒΑΣΙΛΕΙΟΣ ΜΙΧΑΛΟΛΙΑΚΟΣ: Μάλιστα, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σας μιλώ και με την εμπειρία από την πρώην θητεία μου ως Υπουργός Δημόσιας Τάξης. Οργανωμένο έγκλημα στην Ελλάδα, με την έννοια τον ορισμό και τις παραμέτρους που δίνονται από την παγκόσμια κοινότητα, δεν είναι. Το οργανωμένο έγκλημα με βάση τα καθιερωμένα πρέπει να υπακούει σε ορισμένα κριτήρια.'Εχουμε στην Ελλάδα -και δεν αναφέρομαι μόνο στο θέμα των ναρκωτικών που διασυνδέεται- και ιδιαίτερα μετά τις εξελίξεις και το άνοιγμα των συνόρων, τάσεις δημιουργίας θυλάκων οργανωμένου εγκλήματος. Αλλά, δεν διαπιστώνεται με βάση τα στοιχεία που σας είπα, οργανωμένο έγκλημα στην Ελλάδα. Υπ'αυτήν την έννοια ήθελα να σας συμπληρώσω.
ΠΡΟΕΔΡΕΥΩΝ (Παναγιώτης Σγουρίδης): Δηλαδή, δεν υπάρχει cosa nostra.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Εγώ εν πάση περιπτώσει, επιμένω ότι υπάρχει εκτεταμένη διαφθορά. Υπάρχει η ανοχή της πολιτείας απέναντι σε ανθρώπους που διαθέτουν τεράστιο οικονομικό όγκο, ανεξαρτήτως πηγής προέλευσης με όλα τα συνακόλουθα. Υπάρχει κράτος και παρακράτος σήψης, παρακμής, διαφθοράς, μίζας. Υπάρχει η αντίληψη στον πολίτη και στο νέο παιδί ότι ο έχων και κατέχων αυτό το χρήμα έχει διασφαλίσει ασυλία διώξεων.
Μιλήσατε για την ανάγκη ανάδειξης και στήριξης του θεσμού της οικογένειας. Ικανοποίηση νιώθει η Νέα Δημοκρατία και το διατυπώνει. Πρέπει να αποδεικνύεται στην πράξη. Στηρίζεται ο θεσμός της οικογένειας όταν υφίσταται αυτή τη φορολογική λαίλαπα, όταν στην κάθε μέση ελληνική οικογένεια υπάρχει 
 

Επιστροφή στην κορυφή



Σελίδα 9912 
και τουλάχιστον ένας άνεργος -μιλάω για τις λαϊκές οικογένειες αυτήν την ώρα- και αυτός ο άνεργος δεν έχει ούτε ιατροφαρμακευτική περίθαλψη και από την ώρα της ενηλικίωσής του χάνει η οικογένεια και την όποια ελαχίστη και μέχρι τότε φορολογική απαλλαγή; 
Υπάρχει στήριξη της οικογένειας -μιλάω για την κυβερνητική πολιτική συνολικά- όταν μεθοδεύεται η κατάργηση του οκταώρου, χωρίς παράλληλα να λάβουμε υπόψη τις δυνατότητες που έχει η εργαζόμενη μητέρα για τη στήριξη των παιδιών της με βρεφονηπιακούς σταθμούς και ημερήσιο σχολείο; 
Και εν πάση περιπτώσει είναι δυνατόν να παραμένει ακόμη -για να πάω στο θέμα της καταστολής- η πολιτεία προβληματιζόμενη αν θα φυλάξει το σχολείο και πώς; Είναι δυνατόν ακόμη η πολιτεία να μην έχει δει πως ο καθηγητής ή ο δάσκαλος θα ενσωματώσει στην παιδαγωγική του υπόσταση το πρόβλημα των ναρκωτικών, πώς εκδηλώνεται ο όποιος χρήστης ή ο όποιος αποπειράται τη διακίνηση;
Για την επανένταξη ασφαλώς το είπε σωστά ο κ. Σκουλάκης. Είναι ένας γολγοθάς. Και εκείνος που πέρασε επιτυχώς τον πρώτο γολγοθά της απεξάρτησης τι πιθανότητες, τι δυνατότητες του δίνει η οργανωμένη πολιτεία σήμερα να επανενταχθεί στην παραγωγική διαδικασία να βρει εργασία;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Τι προτείνετε;
ΒΑΣΙΛΕΙΟΣ ΜΙΧΑΛΟΛΙΑΚΟΣ: Το τι προτείνουμε, κύριε Υπουργέ, δεν αφορά το Υπουργείο Υγείας και Πρόνοιας. Αφορά την οικονομική και κοινωνική διάσταση της πολιτικής της Κυβέρνησης συνολικά.'Οταν οι πιθανότητες προσέγγισης στην παραγωγική διαδικασία του νέου που δεν έχει περάσει από το πρόβλημα των ναρκωτικών είναι περίπου μηδέν για πολλά χρόνια -και το ξέρετε- ασφαλώς, μόνο στα λόγια μένουμε όταν μιλάμε για επανένταξη του απεξαρτημένου.
Η στήριξη των ΚΕΘΕΑ είναι πολύ περιορισμένη και το ξέρετε. 'Ενα τρισεκατομμύριο περίπου ήταν το 1997, 1,5 είναι και τώρα. Δεν αντιλαμβάνεστε ότι όταν έχουμε αυτήν τη μεγάλη αύξηση του προβλήματος δεν μπορούμε να παρακολουθούμε την αντιμετώπισή του με χαμηλότερες αυξήσεις; Θα σας πω μια χαρακτηριστική περίπτωση μιας μικρής μονάδας απεξάρτησης, -για να μην επεκταθώ γιατί και ο χρόνος δεν το επιτρέπει -"ΙΑΣΟΝ" του Κέντρου Ψυχικής Υγιεινής. Γνωρίζετε ότι υπάρχει έλλειψη προσωπικού. 'Εχει δυνατότητες να στηρίξει, να βοηθήσει δέκα, έντεκα παιδιά και έχει μόλις οκτώ. Και υπάρχει λίστα αναμονής. Επιτρέπετε να υπάρχει λίστα αναμονής; Ποιος αναλαμβάνει την ευθύνη τι θα συμβεί με εκείνον το νέο όσο διαρκεί ο χρόνος αναμονής; Και όλα αυτά, για ελάχιστα χρήματα, τα οποία τα ζητούν, τα απαιτούν και δεν τα δίνουν; Τι έχει κάνει η Κυβέρνηση του κ. Σημίτη για τη συνεργασία μας με τις κυβερνήσεις των άλλων ομόρων χωρών, των γειτονικών χωρών των Βαλκανίων, από τις οποίες μεγάλες ποσότητες ναρκωτικών εισάγονται στην πατρίδα μας, είτε για να διακινηθούν σε άλλες χώρες είτε για να καταναλωθούν από τα δικά μας παιδιά; Η Ελλάδα -είναι γνωστό- είναι η ισχυρότερη από άποψη οικονομικής ευρωστίας, δημοκρατικής παράδοσης και λειτουργίας του κράτους, εν πάση περιπτώσει, σε σχέση με τις άλλες χώρες. 'Εχουμε πάει εμείς να εκπαιδεύσουμε τις δικές τους αστυνομίες; 'Εχουμε πάρει, εν πάση περιπτώσει ...
ΦΩΤΗΣ ΚΟΥΒΕΛΗΣ: Αφού είναι μέσα στο κόλπο οι αστυνομίες.
ΒΑΣΙΛΕΙΟΣ ΜΙΧΑΛΟΛΙΑΚΟΣ: 'Ετσι.
Κύριοι συνάδελφοι, το πρόβλημα των ναρκωτικών ασφαλώς δεν επιλύεται με την εξάντληση της συζήτησης μιας επερώτησης. Είχαμε καθήκον να το φέρουμε για να το αναδείξουμε εκ νέου, για να μην πάει ολόκληρη η κοινωνία στην παθητική στάση, γιατί πράγματι είναι μεγάλο θέμα, θα υπάρχει και στο μέλλον. Το θέμα είναι τι αφήνουμε να εμπεδώνεται. Η λογική της μοιρολατρείας και της ηττοπάθειας ή η ανάδειξη των δυνατοτήτων της σύγκρουσης και της νίκης; 
Δεν ανήκω στους ανθρώπους που εύκολα θεοποιούν προσωπικότητες, αλλά δεν μπορεί να μην μας προβληματίσει, όσοι ασχολούμαστε με την πολιτική, η δυνατότητα που κατέκτησε ο μακαριώτατος Αρχιεπίσκοπος με τους νέους. Τον εμπιστεύονται. Θα μου πείτε ότι η κρίση της παραγόμενης αναξιοπιστίας του πολιτικού συστήματος, δεν αφορά άμεσα, πρωτογενώς αν θέλετε, τους πολιτικούς και τα κόμματα, μπορεί να διακινείται και να παράγεται και από άλλα κέντρα που θέλουν τη μείωση του πολιτικού συστήματος. Δικό μας, όμως, θέμα είναι να ανατρέψουμε αυτήν την αναξιοπιστία και προπαντός των κυβερνώντων, χωρίς να σημαίνει ότι εμείς έχουμε, ως κόμματα της Αντιπολίτευσης, μειωμένες υποχρεώσεις.
Κατεβαίνοντας από το Βήμα θέλω να πω ότι μέχρι σήμερα έχουμε κριθεί αναποτελεσματικοί απέναντι στους οικείους ενός παιδιού που βρέθηκε νεκρό από τα ναρκωτικά. Πρέπει κύριοι Υπουργοί και σεις και εμείς μόνο ενοχές και συγγνώμη απέναντί τους να πούμε. Τίποτε άλλο.
Ευχαριστώ.
(Χειροκροτήματα από την πτέρυγα της Νέας Δημοκρατίας).
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Μιχαλολιάκο. 
Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριοι συνάδελφοι, θα συμφωνήσω με τον αγαπητό συνάδελφο κ. Μιχαλολιάκο, σε ό,τι αφορά το επίπεδο της συζήτησης, πράγμα που και ο Υπουργός τόνισε. Στην πραγματικότητα δεν συζητούμε μια επερώτηση, περισσότερο κάνουμε μια συζήτηση καλόπιστη, για να δούμε πως θα αντιμετωπισθεί καλύτερα αυτό το μεγάλο πρόβλημα των ναρκωτικών.
Κύριοι συνάδελφοι, κατ'αρχήν το πρόβλημα των ναρκωτικών είναι πανάρχαιο -δεν είναι καινούρια υπόθεση- και είναι παγκόσμιο, μόνο που βεβαίως στον αιώνα μας από τις αρχές του αιώνα μέχρι και σήμερα το πρόβλημα επιδεινώνεται. Κατά την προσωπική μου γνώμη είναι πολλοί οι λόγοι που επιδεινώνεται το πρόβλημα, ένας από τους οποίους, ο βασικότερος ίσως είναι τα τεράστια κερδη που προσφέρει σ'ένα ολόκληρο κόσμο που ασχολείται με το εμπόριο και τη διακίνηση των ναρκωτικών.
Λυπούμαι να πω ότι προσωπικά έχω την εντύπωση ότι αν πραγματικά ο ΟΗΕ και ίσως και κάποιες μεγάλες χώρες ήθελαν να αντιμετωπίσουν το πρόβλημα στη γένεσή του, θα μπορούσαμε να έχουμε πολύ πιο αποτελεσματική αντιμετώπιση. Διότι ασφαλώς γνωρίζετε, αγαπητοί συνάδελφοι, ότι το πρόβλημα των ναρκωτικών δεν μπορεί να το αντιμετωπίσει μια χώρα μόνη της. Μπορεί να αντιμετωπισθεί με επιτυχία μόνο σε διεθνές επίπεδο.
Τώρα, οι αιτίες για τις οποίες επιδεινώνεται το πρόβλημα, μπορεί να είναι πολλές. Και η ανεργία -η αυξημένη λέω εγώ- στο χώρο των νέων ιδιαίτερα, αλλά όχι μόνο των νέων αλλά βεβαίως και πολλά άλλα πράγματα. Πρωτίστως τα Μέσα Μαζικής Ενημέρωσης, κυρίως τα ηλεκτρονικά, με την κάκιστη εικόνα που παρουσιάζουν μέσα από τις διάφορες ταινίες, σήριαλ κ.ο.κ., με δράσεις κυρίως του υπόκοσμου, ταινίες και προγράμματα που δυστυχώς παρακολουθούν τα παιδιά από ηλικίας δύο ετών. Αυτό είναι πρωτίστως ευθύνη των γονέων βεβαίως. Αλλά και όταν οι γονείς εργάζονται, είναι αδύνατον να εμποδίσουν τα παιδιά τους που μένουν στο σπίτι να παρακολουθήσουν τηλεόραση. Και δυστυχώς οι σταθμοί, περίπου όλο το εικοσιτετράωρο εκπέμπουν προγράμματα επικίνδυνα για τις νεαρές ηλικίες.
Ασφαλώς στη χώρα μας, υπάρχει μια πρόοδος σημαντική στα πλαίσια μιας εθνικής πολιτικής που σήμερα την εφαρμόζει η Κυβέρνησή μας. Μετά από τις διακομματικές επιτροπές που κατά καιρούς συστήθηκαν, μετά από τη συναίνεση που υπήρξε γύρω από την αντιμετώπιση του προβληματος, υπάρχει μια πολιτική που και εσείς δεν αμφισβητείτε την ορθότητά της. Ο δε κ. Μιχαλολιάκος προς τιμήν του είπε ότι δεν αμφισβητεί και τις προθέσεις της Κυβερνήσεως, αμφισβήτησε την αποτελεσματικότητα.
Κύριοι συνάδελφοι, το πρόβλημα των ναρκωτικών το έχω ζήσει από πολύ κοντά, όχι μόνο ως δικηγόρος που χειρίστηκε πάρα πολλές υποθεσεις όταν δικηγορούσα -διότι εγώ όσο 
 

Επιστροφή στην κορυφή



Σελίδα 9913 
είμαι Βουλευτής, όχι μόνο υπόθεση ναρκωτικών δεν έχω αναλάβει, αλλά καμία επαγγελματική υπόθεση- αλλά το έζησα και ως κρατούμενος στις φυλακές. Και επειδή επισημάνθηκε η διάσταση του προβληματος στις φυλακές, θέλω να σας πω μερικά πράγματα:
Είναι αδύνατον όποια μέτρα και αν πάρει κανείς, να παρεμποδίσει τους κρατούμενους από το να βάζουν ή να βγάζουν από τις φυλακές αντικείμενα και πολύ περισσότερο μικρού όγκου και μεγέθους αντικείμενα. Θυμάμαι ένα φυλακίστικο άσμα που έλεγε μεταξύ άλλων: "Μας μοιράσαν και κουβέρτες άσπρες, μαύρες είν' αβέρτες. Φύλακες κι αρχιφυλάκοι μπάζουν μέσα το μαυράκι. Μα και του Μαρκάκη μας" -δεν θα πω την επόμενη λέξη γιατί είναι άκομψη- "...μπάζει τάνκς κι αεροπλάνα". Πραγματικά είναι πάρα πολύ δύσκολο να ελεγχθεί ο χώρος των φυλακών.
Και πρέπει να σας πω και κάτι άλλο. 'Εχω ζήσει τρομερά πράγματα. Ναρκωτικά είναι και τα χάπια και το πιο επικίνδυνο ναρκωτικό, αν θέλετε, είναι τα χάπια και οι χαπάκηδες είναι αυτοί που καταστρέφονται χωρίς να φαίνεται, όπως φαίνεται ο ηρωϊνομανής που την ώρα που κάνει την ένεση χάνει τη ζωή του. Είναι πολλοί που παίρνουν τα χάπια μαζί με αλκοόλ και αυτό είναι καταστροφικό και αν δεν είναι ακαριαίος ο θάνατος, μετά από λίγο διάστημα επέρχεται.
Λοιπόν, όταν δεν υπήρχε τίποτε άλλο στις φυλακές -και μιλάμε για πολλά χρόνια πριν, πριν το πρόβλημα γίνει τόσο μεγάλο-...
ΠΡΟΕΔΡΕΥΩΝ (Παναγιώτης Σγουρίδης): Βλέπω ότι έχετε μελετήσει καλά το θέμα.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Η φυλακή είναι μεγάλο σχολείο.
ΦΟΙΒΟΣ ΙΩΑΝΝΙΔΗΣ: ... μύριζαν την ατλακόλ, αυτήν την κόλλα που υπήρχε στα εργαστήρια. Τη μύριζαν εκεί και μαστούρωναν από αυτό.
ΠΡΟΕΔΡΕΥΩΝ (Παναγιώτης Σγουρίδης): Πετρέλαιο, βενζίνη.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Το πτητικό.
ΦΟΙΒΟΣ ΙΩΑΝΝΙΔΗΣ: Και μία φορά στον Κορυδαλλό, μετά την περιφορά του Επιταφίου άραξαν στον Επιτάφιο και άρπαξαν τα λουλούδια του Επιταφίου και τα μύριζαν με την ελπίδα κάπως να "φτιαχτούν".
ΠΡΟΕΔΡΕΥΩΝ (Παναγιώτης Σγουρίδης): Να γράψετε τα απομνημονεύματά σας σαν τον Πετρόπουλο. 
ΦΟΙΒΟΣ ΙΩΑΝΝΙΔΗΣ: Γράφουν πάρα πολλοί τώρα τελευταία. Δεν χρειάζονται άλλοι, νομίζω. 
ΠΡΟΕΔΡΕΥΩΝ (Παναγιώτης Σγουρίδης): Να κάνετε εγχειρίδιο.
ΦΟΙΒΟΣ ΙΩΑΝΝΙΔΗΣ: Δεν χρειάζεται.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Γράφουν πολλοί βιβλία. Κάποτε έγραφαν λίγοι.
ΦΟΙΒΟΣ ΙΩΑΝΝΙΔΗΣ: Μία φορά μάλιστα, παρά το ότι απαγορεύεται να είναι δεμένοι οι κρατούμενοι στα καράβια, ήμουν αλυσοδεμένος μ' έναν τοξικομανή στο έσχατο στάδιο και θυμήθηκα τους στίχους του Βάρναλη "για να φανεί πως πάνε ίσια, η λευτεριά με τα χασίσια".
Αν αναφέρθηκα σε αυτές τις προσωπικές μου εμπειρίες είναι για να επισημάνω πόσο δύσκολο είναι το πρόβλημα. 
Ο κ. Μιχαλολιάκος ορθά παρατήρησε ότι είμαστε σε μία εποχή ελλείψεως οραμάτων. Η έλλειψη οραμάτων για τους νέους ανθρώπους είναι σημαντικό πρόβλημα.
Ο Παπανούτσος είχε γράψει χρόνια πριν ότι είμαστε στην εποχή του λυκόφωτος των ιδεολογιών. Φοβούμαι ότι αυτή η έλλειψη ιδεολογιών πειστικών και οραμάτων είναι μεγάλο πρόβλημα. Οι συνέπειες της ύπαρξης αυτού του προβλήματος είναι πάρα πολύ σοβαρές σε ό,τι αφορά γενικότερα τη νεολαία και φυσικά και σε σχέση με την καταφυγή στα ναρκωτικά, παρόλο που η άποψή μου είναι ότι στα σκληρά ναρκωτικά καταφεύγουν τελικά μόνο άτομα νοσηρού ψυχισμού.
Σε όλους τους ανθρώπους υπάρχει και μία τάση αυτοκαταστροφής, αλλά στους νέους αυτή η τάση αυτοκαταστροφής είναι πολύ εντονότερη και η απόκκλιση από το νορμάλ σ' αυτήν ειδικά τη σφαίρα είναι πάρα πολύ επικίνδυνη και είναι αιτία που οδηγεί πολλούς νέους στα ναρκωτικά.
Κύριοι συνάδελφοι, στον παράλογο κόσμο που ζούμε, των χρηματιστηρίων και των ανθρώπων των χρηματιστηρίων σε παγκόσμια κλίμακα οι κατέχοντες την εξουσία, κυρίως στις μεγάλες χώρες φαίνεται να κλείνουν τα μάτια μπροστά σε ο,τιδήποτε άλλο εκτός από το κόστος, το οικονομικό όφελος και το κέρδος.
Αν δεν αναστραφεί αυτό, δεν θα μπορέσουμε να αντιμετωπίσουμε με την επιτυχία που όλοι θέλουμε το πρόβλημα των ναρκωτικών και άλλα μεγάλα προβλήματα, όσα και να κάνει -και έχει κάνει πολλά και με επιτυχία- η σημερινή Κυβέρνηση και η δική σας η κυβέρνηση, αν θέλετε, και όλα τα κόμματα που θέλουν να συνεισφέρουν.
Το πρόβλημα των ναρκωτικών δεν μπορεί να αντιμετωπιστεί στα πλαίσια μιας μόνο χώρας. Είναι ένα πρόβλημα με το οποίο θα ζήσουμε -δυστυχώς-μέχρις ότου βρεθεί ένας τρόπος διεθνούς αντιμετώπισης του προβλήματος.
Θα ήθελα, τελειώνοντας, κύριε Πρόεδρε, να σημειώσω δύο-τρία πράγματα στα οποία δεν αναφέρθηκαν οι Υπουργοί, επειδή είχαν λίγο χρόνο. Πρόκειται για μερικές δραστηριότητες, που αξίζει τον κόπο να τις αναφέρω.
Το φθινόπωρο ξεκινάει πρόγραμμα με την επιστημονική παρακολούθηση του ΟΚΑΝΑ και λειτουργία κέντρου απεξάρτησης τοξικομανών κρατουμένων στη Θήβα. Το ανέφερε ο Υπουργός.
Στον τομέα της δικαιοσύνης, όμως -σ' αυτό ήθελα να αναφερθώ- προγραμματίζει η Κυβέρνηση την ειδική επιμόρφωση των δικαστών και εισαγγελέων σχετικά με το θέμα της τοξικοεξάρτησης και προωθεί άμεσα τη θεσμοθέτηση διορισμού ψυχιάτρων ή νευροψυχιάτρων στις έδρες των εφετείων και των πρωτοδικείων Πειραιώς, Αθηνών και Θεσσαλονίκης.
Τέλος, επίκειται η κατάθεση σχεδίου νόμου στη Βουλή για τη διάκριση της ποινικής αντιμετώπισης των εμπόρων ναρκωτικών από τους μικροδιακινητές και την παροχή δυνατότητος να απολαμβάνει ο παραβάτης των ειδικών διατάξεων του νόμου και όταν απεξαρτάται με τις ίδιες του δυνάμεις.
Δεν θα σας κουράσω άλλο, κύριοι συνάδελφοι, εξαντλήθηκε και ο χρόνος μου, αλλά ειλικρινά θεωρώ τη συζήτηση πολύ εποικοδομητική. Επίσης θεωρώ ότι ίσως από τη συζητηση όλων των επερωτήσεων που έχουμε παρακολουθήσει, η σημερινή έχει τα πιο θετικά αποτελέσματα.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τασούλα, έχετε το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, πράγματι έχει συζητηθεί επανειλημμένα το πρόβλημα των ναρκωτικών στη χώρα μας.
'Ολοι διαπιστώνουν ότι υπάρχει έξαρση, ότι υπάρχει η σμίκρυνση της ηλικίας κατά την οποία εμφανίζεται η τοξικομανία και άλλα παρόμοια.
Εκείνο, όμως, που δεν λέγεται ή, αν θέλετε, δεν προσεγγίζει και η Κυβέρνηση και άλλες πολιτικές -και όχι μόνο- δυνάμεις, είναι το ερώτημα, γιατί υπάρχει έξαρση. Τι φταίει και υπάρχει έξαρση σε μερικές περιόδους; Αν δεν απαντήσουμε σ' αυτό το ερώτημα, θα περιπλανώμαστε στο να δούμε τι πρόληψη θα κάνουμε, τι απεξάρτηση και τι επανένταξη και στο τέλος τίποτα δεν θα γίνεται ή αυτά που θα γίνονται θα είναι μικρής εμβέλειας.
Η ιστορία λέει ότι, τουλάχιστον, στη χώρα μας, αλλά και διεθνώς είχαμε έξαρση του φαινομένου μετά τη Μικρασιατική Καταστροφή. Είχαμε έξαρση του φαινομένου στην Κατοχή. 'Εχουμε έξαρση του φαινομένου στην τελευταία δεκαετία. Είχαμε έξαρση του φαινομένου στο Β' Παγκόσμιο Πόλεμο, γενικότερα στην Ευρώπη. Είχαμε έξαρση του φαινομένου στον αμερικανικό πόλεμο. Τι λοιπόν συμβαίνει και σε τέτοιες περιόδους έχουμε έξαρση του φαινομένου;
Αν, λοιπόν, ο πόλεμος είναι η βαθύτερη κρίση ενός κοινωνικού συστήματος, τότε η ερμηνεία έρχεται μόνη της, ότι και σήμερα η έξαρση του φαινομένου, η έξαρση της τοξικομανίας, αυτόματη ή καθοδηγουμένη, οφείλεται στην κρίση που διέρχεται η κοινωνία. Αλλά η κρίση αυτή δεν είναι 
 

Επιστροφή στην κορυφή



Σελίδα 9914 
αόριστη. Είναι κρίση συγκεκριμένου κοινωνικού συστήματος.
Θα σκεφτούν ίσως πρόχειρα μερικοί "τι έγινε με το άλλο σύστημα;" Στη μάχη του, στην ταξική πάλη με το αντίπαλό του σύστημα, έχασε. Εκεί άρχισαν να εμφανίζονται τα δικά του προβλήματα, εκεί άρχισαν να αναπτύσσονται και να διογκώνονται τέτοια προβλήματα, σχετικά με τα ναρκωτικά.
Σήμερα δικαιολογείται αυτή η αντίληψη, αυτή η άποψη, αυτή η θέση που παρουσιάζουμε εμείς, το ΚΚΕ, εδώ; Ας δούμε με ένα πιο απλό και κατανοητό τρόπο τα ζητήματα.
'Εχουμε εμφάνιση του φαινομένου στους μαθητές. Βρίσκεται ή δεν βρίσκεται σε κρίση ο χώρος της παιδείας, είτε αυτό είναι το λύκειο είτε αυτό είναι το πανεπιστήμιο -με τα δικά του χαρακτηριστικά- είτε ακόμα και το γυμνάσιο -που δεν μένει έξω από αυτήν τη κρίση- και φυσικά και παρακάτω;
'Εχουμε κρίση στο χώρο της παιδείας και δικαιολογεί την έλλειψη εμπιστοσύνης, την έλλειψη αξιών, την έλλειψη οραμάτων και δικαιολογεί ή ερμηνεύει -αν δεν δικαιολογεί- τον κίνδυνο που υφίσταται η νεολαία, η οποία σπουδάζει στη δευτεροβάθμια κυρίως εκπαίδευση.
'Οσον αφορά τον στρατό, αλλιώς ήταν ο στρατός κάποτε.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Τι κρίση υπάρχει εκεί; 
ΑΠΟΣΤΟΛΟΣ ΤΑΣΟΥΛΑΣ: Θα την ακούσετε, κύριε Υπουργέ.
Ποιες είναι σήμερα οι αξίες του νέου που στρατεύεται; Για ποια πατρίδα θα του μιλήσεις, όταν τον στέλνεις στην Αλβανία; Για ποια πατρίδα θα του μιλήσεις, όταν ξέρεις ότι γίνονται μονάδες ταχείας επέμβασης για να επέμβει ξένες χώρες; Πόσο άραγε αυτή η λογική τον συνεπαίρνει, τον κάνει να αισθάνεται σε αρμονία με τον εαυτόν του, με την κοινωνία, με τη ζωή; Είναι άραγε ή δεν είναι αυτό μία αιτία, ένας κίνδυνος γι' αυτά τα παιδιά να βρεθούν στα νύχια της ναρκομανίας;
Πάρτε τα Σώματα Ασφαλείας. 'Ολοι λέμε ότι ένα μέρος των Σωμάτων Ασφαλείας ή αν θέλετε οι διωκτικές αρχές κατά των ναρκωτικών, προσπαθούν να αντιμετωπίσουν από τη θέση της καταστολής το πρόβλημα. 'Ολοι όμως διαπιστώνουμε ότι εμφανίζονται φαινόμενα διαφθοράς ή συμμετοχής από τα Σώματα Ασφαλείας. 
Γιατί να συμβαίνει αυτό ιδιαίτερα σε τέτοια Σώματα; Πηγαίνετε στον Πειραιά, στην Ιονική Τράπεζα όπου φέρνεις τον αστυφύλακα αντιμέτωπο με τον πατέρα του και τον αδελφό του. Ποιες αξίες αναπτύσσονται εκεί ή χθες προχθές εδώ στη Βουλή;
Αν αυτό το συμπληρώσει κανείς και με την προσπάθεια των ναρκωκυκλωμάτων, των εμπόρων ,καταλαβαίνετε ότι και αυτή η κατηγορία βρίσκεται σε μεγάλο κίνδυνο να πέσει στα νύχια των ναρκωτικών.
Αλλά αυτήν την πολιτική την ασκεί μια κυβέρνηση. Αυτή η πολιτική, -ασχέτως αν μερικοί λένε ότι τη δέχονται, ότι είναι μονόδρομος, ότι έτσι είναι η παγκοσμιοποίηση- είναι πολιτική που γεννά αυτά τα φαινόμενα.
Είναι επομένως, έντονα συνδεδεμένο το πρόβλημα των ναρκωτικών με την κοινωνική εξέλιξη και την ταξική πάλη.
Τώρα, μέσα σ'αυτήν τη θύελλα της ανυπαρξίας των αξιών, είναι φυσικό να αναπτύσσονται και θεωρίες αποδοχής. Ειπώθηκε εδώ -και δεν είναι καλό να λέγεται αυτό- για συντήρηση του προβλήματος, διαχείριση του προβλήματος, αλλιώς να μάθουμε, λέει, να ζούμε με το πρόβλημα.
'Ετσι ερμηνεύεται, γιατί η επιστημονική άποψη που μπορεί σε ειδικές περιπτώσεις, να χρησιμοποιήσει πολλούς τρόπους για την απεξάρτηση, καταντάει αυτό που είπαμε εμείς "φύλλο συκής" για υποκατάσταση και είναι τελείως διαφορετικό πράγμα η υποκατάσταση με μεθαδόνη ή άλλα ναρκωτικά. Το Κ.Κ.Ε. δεν πήγε στα εγκαίνια. Και γι'αυτό είπαμε, ο Πρωθυπουργός το σκέφθηκε καλά και εκτίμησε ότι θέλει να είναι Πρωθυπουργός συνδεδεμένος με τη μεθαδόνη και με τέτοιες μονάδες; Ας το κάνει, αλλά να πάρει ο ίδιος την ευθύνη πάνω του.
Επομένως, μέσα σ'αυτήν τη λογική βρίσκεται και το ζήτημα του διαχωρισμού και το ζήτημα της καλλιέργειας στις γλάστρες. Αν θέλετε σ'αυτήν τη λογική βρίσκεται και το πρόβλημα της αναποτελεσματικότητας της πρόληψης. Σ'αυτήν τη λογική βρίσκεται και η αδυναμία στήριξης ουσιαστικά της απεξάρτησης και προπαντός μέσα σε αυτήν τη λογική βρίσκεται η αδυναμία της αποκατάστασης.
Μέσα σε μια τέτοια κοινωνία που κρατάει το 30%, το 35%, το 40% της νεολαίας, μακριά από τη ζωή στο περιθώριο -και ό,τι θέλει ο καθένας ας πιστεύει γι'αυτό το πράγμα- πώς είναι δυνατόν να επανεντάξεις ανθρώπους που η ίδια η κοινωνία με το δικό της τρόπο, τους έφερε στη δύσκολη θέση τους στιγμάτισε και παρά την προσπάθειά τους, δεν θέλει να τους αποδεχθεί;
Κύριε Πρόεδρε, θα μπορούσαμε να μιλάμε πολύ γι'αυτά τα ζητήματα. 'Ηθελα να κλείσω με τούτο: Δεν έχουμε την ίδια άποψη, όπως ισχυρίστηκε ο Υπουργός. Το Κ.Κ.Ε. έχει άλλη άποψη. Η κυριότερη πρόληψη, είναι η αναγνώριση αυτών των φαινομένων από την ίδια τη νεολαία και από τα συνδικάτα και η αντιμετώπισή τους σε αγωνιστική κατεύθυνση και όχι σ'αυτήν τη χλιαρή βάση του εθελοντισμού. Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριοι συνάδελφοι, η πρωτοβουλία των συναδέλφων της Νέας Δημοκρατίας, να ασκήσουν κοινοβουλευτικό έλεγχο με τη συζητούμενη επερώτηση, είναι επαινετή, με την έννοια, ότι ενεργοποιεί και σ'αυτό το επίπεδο, τη Βουλή των Ελλήνων, αναφορικά με το τεράστιο ζήτημα της καταπολέμησης των ναρκωτικών.
Είναι γνωστό βέβαια, ότι λειτουργεί, εδώ και αρκετό καιρό και η Διακομματική Επιτροπή της Βουλής και ελπίζω ότι σύντομα θα καταθέσει το πόρισμά της.
Επιτρέψτε μου, κύριοι συνάδελφοι, την κατάθεση μιας εξομολόγησης. Πιστεύω πως δεν πρέπει να υπάρχει αλαζονεία στην άποψη για τον τρόπο αντιμετώπισης των ναρκωτικών ουσιών. Τι θέλω να πω: Ολόκληρη η παγκόσμια κοινωνία αγωνίζεται, τούτη την ώρα, να καταλήξει σε κάποια συμπεράσματα. Δυστυχώς, δεν υπάρχουν ασφαλή συμπεράσματα. Δυστυχέστατα, δεν υπάρχει το μόνο και αποφασιστικό μοντέλο, που θα μπορούσαμε να αξιοποιήσουμε και στη χώρα μας, προκειμένου να αντιμετωπίσουμε αυτό το τεράστιο πρόβλημα.
Ολόκληρη συζήτηση και στην Ευρώπη και στην Αμερική, σε όλην την παγκόσμια κοινότητα. Σύνθετο, πολύπλοκο και αναμφισβήτητα με διαστάσεις, οι οποίες μας απασχολούν και τις οποίες δεν είναι δυνατόν με ευκολία να τις ξεπερνάμε και να υποστηρίζουμε ότι κρατάμε το μαγικό κλειδί που ανοίγει όλες τις κλειδαριές του συγκεκριμένου προβλήματος.
Και αν κάνω αυτήν την εξομολόγηση, την κάνω για να υποστηρίξω αγαπητοί συνάδελφοι, ότι χρειάζεται μια πολυεπίπεδη και μια πλουραλιστική αντιμετώπιση της μάστιγας των ναρκωτικών.
Το μοντέλο που παραδοσιακά είχαμε στη χώρα μας, για την αντιμετώπιση των ναρκωτικών ουσιών, χρειάζεται εμπλουτισμό, χρειάζεται παράλληλη λειτουργία και άλλων μοντέλων. Και κατά τούτο θεωρώ σημαντικό το γεγονός ότι η Διακομματική Επιτροπή της Βουλής το 1992 κατέληξε ότι θα πρέπει να προωθηθεί και το πρόγραμμα της μεθαδόνης.
Δεν είμαι από εκείνους που πιστεύουν ότι το πρόγραμμα μεθαδόνης, η λεγόμενη υποκατάσταση, είναι η πανάκεια. Δεν είναι η πανάκεια. Είναι και αυτό όμως ένα μοντέλο, που μπορεί να λειτουργεί παράλληλα και προς το "18 άνω" και προς τα ΚΕΘΕΑ και προς άλλες κοινότητες. Και βεβαίως κύριοι Υπουργοί, είναι ανάγκη να επεκτείνετε το πρόγραμμα της μεθαδόνης, να γίνουν και άλλες μονάδες, διότι γνωρίζετε πολύ καλά, ότι και αποτελέσματα έχουν καταγραφεί, αλλά είναι και πολλοί, κύριοι συνάδελφοι, αυτοί, οι οποίοι περιμένουν στη λίστα αναμονής για να ενταχθούν στο πρόγραμμα της μεθαδόνης.
Θα σας έλεγα, με βάση αυτήν την πολιτική και επιστημονική παραδοχή της ανάγκης μιας πολυεπίπεδης αντιμετώπισης, να μελετήσετε, μη το φοβάστε -γνωρίζω τον ορυμαγδό και τον αφορισμό- και το άλλο σύστημα το οποίο προτείνεται από κάποιους και από τον ομιλούντα για να λειτουργήσει και αυτό παράλληλα, το πρόγραμμα της κρατικοϋγειονομικής παρέμβασης. 
 

Επιστροφή στην κορυφή



Σελίδα 9915 
Με άλλα λόγια να ιδρυθούν οργανωμένα θεραπευτικά καταστήματα, στελεχωμένα από το κατάλληλο επιστημονικό προσωπικό, όπου θα μπορεί να προσέρχεται ο αποδεδειγμένα εξαρτημένος και εκεί, κύριοι συνάδελφοι, να παίρνει την ελεγχόμενη δόση ή την υποκατάστατη ουσία. Ποιο θα είναι το αποτέλεσμα μιας τέτοιας κρατικοϋγεινομικής παρέμβασης; Θα αποσπάσουμε, κύριοι συνάδελφοι, τους νέους ανθρώπους από τη θανατηφόρα αγκαλιά των εμπόρων ναρκωτικών ουσιών. Θα τους φέρουμε πλησιέστερα στον ειδικό, στον επιστήμονα, στη φροντίδα του κράτους. Και το δεύτερο και σημαντικό θα ακυρώσουμε επί της ουσίας τη δυνατότητα των εμπόρων ναρκωτικών να εμπορεύονται το θάνατο. Και το εμπόριο αυτό είναι εκατοντάδες δισεκατομμύρια ετησίως.
Είναι γνωστά τα στοιχεία και στο Υπουργείο Υγείας και Πρόνοιας και στο Υπουργείο Δικαιοσύνης και στο Υπουργείο Δημόσιας Τάξης. Κατά συνέπεια μελετήστε το κύριοι της Κυβέρνησης. Γνωρίζω τους αφορισμούς, επαναλαμβάνω. 'Ομως θυμάμαι και είμαι υποχρεωμένος να το επαναφέρω: όταν κάποιοι υποστηρίζαμε τη μεθαδόνη ως πρόγραμμα υποκατάστασης το 1991 και τι δεν ακούσαμε. Και σήμερα όλοι εκείνοι οι επικριτές μας χαίρονται για τα αποτελέσματα του προγράμματος μεθαδόνης και εμείς βεβαίως χαιρόμαστε μαζί τους. Δεν το επαναφέρω για να αναβιώσω μνήμες, το επαναφέρω για να σας πω ότι αυτό που σήμερα φαίνεται τολμηρό, αυτό που σήμερα προκαλεί, μελετείστε το, δείτε το, μην το απορρίπτετε χωρίς να μελετήσετε τις πραγματικές του διαστάσεις. Και δεν υποστηρίζω ότι θα πρέπει να εγκαταλειφθούν όλα τα άλλα προγράμματα. Εκείνο το οποίο υποστηρίζω είναι ότι εάν υιοθετήσετε αυτό το πρόγραμμα, είναι δυνατόν να λειτουργήσει πιλοτικά στην αρχή και στη συνέχεια να λειτουργήσει ολοκληρωμένα, παράλληλα με τα υπάρχοντα μοντέλα.
'Ερχομαι σε ένα άλλο ζήτημα, κύριοι συνάδελφοι, το οποίο ορθώς επισημάνθηκε από τους συναδέλφους της Νέας Δημοκρατίας. Το βρώμικο χρήμα. Στην πατρίδα μας εδώ και λίγο καιρό, υπάρχει σχετική νομοθεσία για την έρευνα και τον έλεγχο της προέλευσης των χρημάτων και όπως μάθαμε να το ακούμε η έρευνα του "ξεπλύματος του βρώμικου χρήματος".
Οφείλω να σας πω -το γνωρίζετε άλλωστε- ότι αυτή η νομοθεσία μόλις τους τελευταίους μήνες άρχισε να αξιοποιείται. Εδώ και λίγο καιρό οι τράπεζες συμπεριφέρονται με συνέπεια προς το νόμο και στέλνουν πληροφορίες στην αρμόδια επιτροπή, που σύμφωνα με το νόμο ελέγχει την προέλευση των χρημάτων.
Και χρειάζεται η Κυβέρνηση να σκύψει με μεγαλύτερη προσοχή πάνω στο πρόβλημα αυτό, πρέπει να ενταθούν οι έλεγχοι, διότι ο χορός των δισεκατομμυρίων που υπάρχει, δεν καταγράφεται, δεν φορολογείται. Εν πολλοίς, κύριοι συνάδελφοι, δεν είναι είναι τίποτε άλλο παρά προϊόν της εμπορίας ναρκωτικών ουσιών.
Σε ό,τι αφορά το ζήτημα της επανένταξης, κύριοι συνάδελφοι, αυτή η κοινωνία -οφείλουμε να είμαστε ειλικρινείς, αν θέλουμε να είμαστε αποτελεσματικοί- δεν δικαιούται να δακρύζει όταν πληροφορείται το θάνατο κάποιου νέου ή κάποιας νέας από τη χρήση ναρκωτικών ουσιών, όταν αυτή η κοινωνία δεν δέχεται στους κόλπους της παραγωγικά, δεν δέχεται τον τέως χρήστη, για να τον χρησιμοποιήσει και ουσιαστικά να τον επανεντάξει.
Λυπάμαι για τη διαπίστωση. Υπάρχει νομοθετική πρόβλεψη για την ένταξη αυτών των ανθρώπων στην παραγωγική διαδικασία. Ελάχιστοι είναι όμως οι εργοδότες που δέχονται να προσλάβουν πρώην χρήστη για να τον αξιοποιήσουν και να τον επανεντάξουν δυναμικά στην κοινωνία.
Βεβαίως, και είναι σωστή η παρατήρηση του κ. Μιχαλολιάκου, αν έχουμε μπροστά μας μία απαθή κοινωνία, είναι υποχρέωσή μας να την ευαισθητοποιήσουμε, να την ενεργοποιήσουμε και να καταλάβει, αυτή η κοινωνία, ότι το πρόβλημα του εξαρτημένου ατόμου δεν είναι πρόβλημα του διπλανού διαμερίσματος, εν δυνάμει είναι πρόβλημα του καθενός και μέσα στο διαμέρισμά του.
Σε ό,τι αφορά το σωφρονιστικό σύστημα θα ήθελα να κάνω την εξής επισήμανση. Γνωρίζετε ότι οι διάδρομοι των φυλακών δεν είναι μόνο σκοτεινοί, αλλά είναι και εκτροφεία εγκληματικών συμπεριφορών και χρειάζεται ριζική αλλαγή του σωφρονιστικού συστήματος και χρειάζεται πράγματι να υπάρξουν χρήματα, να υπάρξουν κονδύλια, προκειμένου να περάσουμε σε καταστήματα φύλαξης τελείως διαφορετικά από αυτά που σήμερα υπάρχουν.
Γίνονται προσπάθειες, έγιναν προσπάθειες και από τη δική σας κυβέρνηση της Νέας Δημοκρατίας και από την παρούσα Κυβέρνηση και εγώ θα ήμουν ο τελευταίος που θα πλειοδοτούσα σε ενδιαφέρον για την υπόθεση του σωφρονιστικού συστήματος, αλλά και της αντιμετώπισης της μάστιγας των ναρκωτικών. Αλλά χρειάζονται ριζικές αλλαγές στο σωφρονιστικό σύστημα και πρέπει το σωφρονιστικό σύστημα να μην το ενθυμούμεθα κάθε φορά που καταγράφεται κάποια εξέγερση. Δεν είναι παρεμπίπτον ζήτημα. Είναι ένα καίριο ζήτημα που συνδέεται πολλαπλώς και με τα ναρκωτικά και με μια σειρά άλλων εγκληματικών συμπεριφορών.
Κύριοι συνάδελφοι, άφησα τελευταίο το ζήτημα της πρόληψης, διότι το θεωρώ πολύ σημαντικό και θέλω μ' αυτό να τελειώσω.
Χρειάζεται παιδεία και όχι, κύριοι Υπουργοί, εκπαίδευση απλώς, μία παιδεία με όραμα, μία παιδεία με ιδέες, μία παιδεία που θα παίρνει το παιδί από το ανήλιαγο στέκι και θα το φέρνει νικηφόρα μέσα στην κοινωνία για να παλέψει, για να αγωνισθεί. Μία πρόληψη που έχει σχέση και με την ενημέρωση. Αλλα και εδώ οφείλετε να είσθε προσεκτικοί. Ενημέρωση όχι από τον οποιονδήποτε, διότι είναι εξαιρετικά επικίνδυνο η ενημέρωση να βρίσκεται στα χέρια μη ειδικών.
'Οσοι εξ υμών, κύριοι συνάδελφοι, είσθε γιατροί, το γνωρίζετε πάρα πολύ καλά αυτό. Κάποιος που θέλει να ενημερώσει, χωρίς να έχει τις αναγκαίες γνώσεις, είναι δυνατόν να διαστρεβλώσει την πραγματικότητα, να αποπροσανατολίσει και πέρα και ανεξάρτητα από τις προθέσεις του, ενδεχομένως να γίνει και διαφημιστής των ναρκωτικών ουσιών.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Επίσης, είναι και τα κοινωνικά αίτια που ωθούν τους νέους στη χρήση των ναρκωτικών ουσιών, η ανεργία, η αποσαθρωμένη κλίμακα των κοινωνικών αξιών, τα τεράστια προβλήματα που αντιμετωπίζουν οι οικογένειες, η εισβολή των Μέσων Μαζικής Ενημέρωσης μέσα στα σπίτια, με αυτόν τον εύκολο όσο και επικίνδυνο πολλές φορές λόγο τους, που καθιστούν τα νεαρά άτομα ευάλωτα, που καθιστούν τα άτομα αυτά έτοιμα να προσχωρήσουν στη χρήση των ναρκωτικών.
Κατά συνέπεια, η αντίσταση κατά των ναρκωτικών είναι δύσκολη, σύνθετη και πολύπλοκη υπόθεση. Απαιτεί και επιβάλλει τη συστράτευση όλων και των πτερύγων της Βουλής, αλλά και ολόκληρης της κοινωνίας.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δημαράς Κοινοβουλευτικός Εκπρόσωπος του ΔΗ.Κ.ΚΙ. έχει το λόγο.
ΙΩΑΝΝΗΣ ΔΗΜΑΡΑΣ: Κύριοι συνάδελφοι, ακόμη μια φορά το μεγαλύτερο ίσως πρόβλημα που αντιμετωπίζει η νεοελληνική κοινωνία, το θέμα δηλαδή των εξαρτημένων από ουσίες ατόμων, έρχεται στη Βουλή με μια επερώτηση των συναδέλφων της Νέας Δημοκρατίας. Πρέπει ευθέως να σας πω ότι θεωρώ και εκτιμώ εξ υπαρχής ότι δεν κατετέθη αυτή η επερώτηση από πλευράς της Νέας Δημοκρατίας για αντιπολιτευτικούς λόγους, αλλά γιατί αποδεικνύει το ενδιαφέρον και την ευαισθησία που έχει στο σύνολό της η ελληνική κοινωνία αναφορικά μ' αυτό το θέμα.
Κανένας από μας δεν μπορεί να ισχυριστεί ότι είναι περισσότερο ευαίσθητος για το μέγα πρόβλημα των καιρών μας περισσότερο από τον άλλον. 'Ετσι λοιπόν θα μου επιτρέψετε να πω πως στα ερωτήματα τα οποία έχουν γεννηθεί τις τελευταίες δύο δεκαετίες, καλούμαστε να απαντήσουμε όλοι μαζί. 
Ο κ. Κουβέλης μίλησε για συστράτευση και το συνυπογράφω, με την έννοια ότι δεν είναι μόνο ευθύνη οποιασδήποτε κυβέρνησης ή όποιας πολιτείας, αλλά για να αντιμετωπιστεί αυτό το μέγα ζήτημα και πρόβλημα που έχει ανακύψει, είναι ευθύνη όλων των κομμάτων, όλων των φορέων και των απλών 
 

Επιστροφή στην κορυφή



Σελίδα 9916 
πολιτών. Είναι ένα καινούριο ζήτημα, ένα καινούριο μέγιστο πρόβλημα που έχει ανακύψει. Και τι πρέπει άραγε να κάνουμε για να το αντιμετωπίσουμε; Βλέπουμε νέα παιδιά -εννοώ εξαρτημένα παιδιά- να είναι χαμένα σε μια κοινωνία η οποία δεν μπορεί να τα πείσει για την αξιοπιστία της, για τις πολιτιστικές της αρχές, για τα όνειρα και τα ιδανικά με τα οποία μπορεί να τα θρέψει, να τα εμπνεύσει. Επομένως το ζήτημα δεν είναι μόνο σε κάποιες μηχανιστικές μεθόδους που μπορούμε να χρησιμοποιήσουμε με τη συμβουλή επιστημόνων που είναι πάντοτε απαραίτητη για τέτοιου είδους ζητήματα και προβλήματα που μας απασχολούν, αλλά χρειάζεται να πείσουμε τους νεοέλληνες σήμερα στο σύνολό τους ότι είμαστε διατεθειμένοι με ειλικρίνεια και πέρα από οποιεσδήποτε αντιπολιτευτικές κορώνες, να συνδράμουμε όλοι, ώστε πρώτον, να πληροφορηθεί η ελληνική κοινωνία γιατί ακριβώς πρόκειται και δεύτερον, να απαρτιστεί ένα κοινωνικό και πολιτικό μέτωπο τέτοιο, ώστε με όποιες δυνατότητες έχουμε, όποιες γνώσεις έχουμε για το ζήτημα, να μπορέσουμε να πείσουμε και τους μεγαλύτερους και τα νέα παιδιά ότι ο μεγαλύτερος κίνδυνος που αντιμετωπίζει σήμερα η πατρίδα μας, ένας από τους μεγαλύτερους, αν θέλετε, είναι τα ναρκωτικά, οι ουσίες.
'Εχω την τύχη -και πρέπει να σας το πω- να συμμετέχω στη Διακομματική Επιτροπή της Βουλής που ασχολείται με το θέμα των ναρκωτικών και μου δόθηκε η δυνατότητα και η ευκαιρία να ακούσω απόψεις και σκέψεις τέτοιες που ίσως σ' όλην τη διάρκεια που ασχολούμαι με το θέμα δεν είχα τη δυνατότητα να ακούσω. Και σας το λέγω εγώ -δεν πρόκειται περί επάρσεως, κύριοι Υπουργοί, αλλά για μια απλή υπενθύμιση και υπόμνηση- ο οποίος το πρώτο ρεπορτάζ που έγινε για την "Ιθάκη", γι' αυτήν την πρώτη προσπάθεια που έγινε μετά το 1974, το έχω υπογράψει. 'Αρα λοιπόν κανένας από μας δεν γνωρίζει το θέμα. Είναι ένα θέμα σύνθετο, πολυποίκιλο και πολύπλευρο. Δεν ξέρουμε από πού ξεκινάει και πού τελειώνει. Υπάρχουν και πολλές παράμετροι που πρέπει να προσεγγίσει κανείς. Το μαύρο χρήμα δηλαδή. Είναι κάτι που απασχόλησε επίσης και την Επιτροπή Θεσμών και Διαφάνειας εάν και κατά πόσον δηλαδή και σύμφωνα με καταγγελίες που υπάρχουν, μέρος του μαύρου χρήματος έχει σχέση με τα ναρκωτικά. Η αλήθεια είναι ότι πολλοί το λένε. Και η πικρή αλήθεια είναι ότι κανένας δεν μπορεί να αποδείξει κάτι τι το συγκεκριμένο. Μακάρι να μπορούσαμε να το δούμε και στο βαθμό που είναι δυνατόν να το θεραπεύσουμε.
Στην επερώτηση των συναδέλφων της Νέας Δημοκρατίας των οποίων την ειλικρίνεια, την αγωνία και την ευαισθησία δεν αμφισβητώ, θέλω να κάνω δύο-τρεις παρατηρήσεις σε σχέση με συγκεκριμένα ερωτήματα τα οποία αναφέρονται στην επερώτησή τους.
Πρώτον, γιατί, λένε, ο ΟΚΑΝΑ στερείται σχεδίου προγραμματισμού με βάση τα νέα δεδομένα της χρήσης ναρκωτικών και περιορίζεται στη λήψη αναποτελεσματικών μέτρων.
Θα σας καταθέσω ό,τι γνωρίζω και θα σας πω ότι η αγωνία των ανθρώπων που έχουν εργαστεί στον ΟΚΑΝΑ είναι εξίσου μεγάλη όσο η δική μας και ότι έχουν επιτευχθεί αρκετά πράγματα. Σήμερα προϊσταται η κ. Μαλιώρη, η οποία μάλιστα έχει έρθει και στη διακομματική επιτροπή για τα ναρκωτικά και έχει προσφέρει τις πολύτιμες γνώσεις που έχει σε γνώση των μελών της επιτροπής.
Επίσης υπάρχει μία ερώτησή σας στην επερώτηση που έχετε καταθέσει, για ποιους λόγους το Υπουργείο Υγείας και Πρόνοιας δεν αποτολμά να προχωρήσει στην εντατικοποίηση του θεραπευτικού προγράμματος μεθαδόνης χωρίς παράλληλα να δύναται να υποστηρίξει κανείς ότι η συγκεκριμένη μέθοδος αποτελεί πανάκεια. Νομίζω ότι το ερώτημα, όπως το έχετε θέσει, αντιφάσκει. Αν κανένας δεν είναι βέβαιος γιατί να προχωρήσει; Και βέβαια κανένας δεν λέει όχι για τη μεθαδόνη και για τον τρόπο με τον οποίο προσπαθεί η πολιτεία στο σύνολό της, σήμερα είναι η Κυβέρνηση του ΠΑΣΟΚ, αύριο ενδεχομένως να είστε εσείς ή κάποιοι άλλοι. Και βεβαίως δεν μπορεί να αμφισβητήσει το γεγονός ότι η μεθαδόνη χρησιμοποιήθηκε και με τις ενστάσεις, τους φόβους και τις παρατηρήσεις του κ. Κουβέλη, όπως τις διατύπωσε λίγο πριν. Χρησιμοποιείται. Αλλά αφού κανένας δεν είναι βέβαιος ότι η συγκεκριμένη μέθοδος αποτελεί πανάκεια -και έτσι έχουν τα πράγματα εξ' όσων γνωρίζω- πως θα προχωρήσει αν μη τι άλλο, αν μεθοδικά δεν φροντίσει από την αρχή και συγκροτημένα και σταθερά να είναι τα βήματά του;
Και σας το λέω αυτό, γιατί είχα την τύχη πριν από μερικές μέρες να ακούσω την αγωνία έτσι όπως τη διατύπωσε στην Επιτροπή ένας συνάδελφος Βουλευτής του ΠΑΣΟΚ ο κ. Φραγκλίνος Παπαδέλλης, ο οποίος διετέλεσε και Υφυπουργός Υγείας και Πρόνοιας. Και διετύπωσε με έναν ξεχωριστά ευαίσθητο τρόπο, αλλά και θαρραλέο, το γεγονός ότι δεν μπορεί κανείς να υποστηρίξει ότι η μεθαδόνη δεν είναι ένα υποκατάστατο της ηρωίνης, με τον ίδιο τρόπο δηλαδή που εξ όσων γνωρίζω η ηρωίνη κατασκευάστηκε για να αντιμετωπισθούν οι εξαρτήσεις που είχαν κάποιοι από τη μορφίνη, παλιότερα από την γερμανική εταιρεία "BAYER". Επομένως είμαστε όλοι μπροστά σε ένα ζήτημα και ένα πρόβλημα των ημερών, στο οποίο πρέπει να απαντήσουμε όλοι μαζί. Εάν εγώ έχω σήμερα το πρόβλημα σπίτι μου, δεν σημαίνει ότι το πρόβλημα δεν θα περάσει στην επόμενη πόρτα. Πάντοτε έλεγα απ' όσα γνώριζα και απ' όσα μπορούσα να καταλάβω, ότι το θέμα της εξάρτησης δεν είναι θέμα μόνο των ανθρώπων οι οποίοι είναι ήδη εξαρτημένοι. Σήμερα είναι οι λιγότεροι, έμμεσα απασχολεί τους περισσότερους, αύριο ίσως απασχολήσει στο σύνολό της την κοινωνία.
Επομένως σε τέτοιου είδους ζητήματα είναι ανάγκη να καταγράφεται και η ευαισθησία και το ενδιαφέρον μας, πρωτίστως όμως χωρίς να έχουμε τη διάθεση να αντιμετωπίσουμε τη συγκεκριμένη ή όποια κυβέρνηση με αντιπολιτευτική διάθεση. Μέσα στην πρόληψη, είναι η πληροφόρηση και η ενημέρωση. Η πληροφόρηση και η ενημέρωση την οποία επιχειρεί και η σημερινή διακομματική επιτροπή για τα νακρωτικά και που θα δημοσιοποιήσει συμπεράσματα και προτάσεις. Μέσα στην πρόληψη κύριοι Υπουργοί και κύριοι συνάδελφοι, είναι και ο πολιτισμός και ο αθλητισμός, δύο κορυφαία κοινωνικά μέτωπα, τα οποία στις μέρες μας θίγονται με τρόπο που εγώ τουλάχιστον πρέπει να σας ομολογήσω ότι με φοβίζει. Από τη μια δηλαδή, η εμπορευματοποίηση του αθλητισμού που στερεί τη δυνατότητα στα νέα παιδιά να έχουν όνειρα, ιδανικά, να μαθαίνουν να συνεργάζονται, να χάνουν, να κερδίζουν, να είναι χαρά η χώρα, ο τόπος που διεξάγεται το παιχνίδι και από την άλλη κάτι που θα απασχολήσει τη Βουλή πολύ σύντομα, εξ' όσων τουλάχιστον άκουσα από τον Υπουργό Τύπου κ. Ρέππα, το θέμα της ψηφιακής τηλεόρασης, όπου τότε ο πρώτος που θα πυροβοληθεί και θα θιγεί θα είναι ο πολιτισμός της χώρας. 'Αρα το θέμα δεν είναι του ΠΑΣΟΚ, της Νέας Δημοκρατίας, του Συνασπισμού, του ΚΚΕ ή του ΔΗΚΚΙ, ή όποιου άλλου κόμματος.
Το θέμα είναι της νεοελληνικής κοινωνίας. Το θέμα είναι και της πολιτείας για να αντιμετωπισθεί δηλαδή και των πολιτών.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραγκούνης έχει το λόγο για να δευτερολογήσει.
ΑΝΔΡΕΑΣ ΚΑΡΑΓΚΟΥΝΗΣ: Κύριε Πρόεδρε και κύριοι συνάδελφοι, νομίζω ότι με την πρωτολογία μου κάλυψα το θέμα. Από τις τοποθετήσεις, όμως, των Υπουργών και των εκπροσώπων των υπολοίπων κομμμάτων προέκυψαν ορισμένα ερωτήματα, στα οποία οφείλω να απαντήσω.
Κατ'αρχάς πιστεύω ότι δεν κάναμε την επερώτηση για τη συζήτηση. Την κάναμε για να σπρώξουμε το θέμα, διότι είδαμε κάπου να δειλιάζει ακόμα και η διακομματική επιτροπή. Οφείλαμε να φέρουμε το θέμα αυτήν τη στιγμή στη Βουλή και μετά βεβαίως από την έξαρση που παρουσιάζει με όλους τους δείκτες, με όλους τους αριθμούς το πρόβλημα. Δυστυχώς, όμως, για εσάς, κύριοι Υπουργοί, μιλήσατε με γενικότητες. Δεν ασχοληθήκατε τουλάχιστον με την τοποθέτησή μου, η οποία σας έδωσε στοιχεία, σας έδωσε αριθμούς. Αποφύγατε να μιλήσετε για την ταμπακιέρα με δυο λόγια. Δεν πιστεύω, όμως, ότι το κάνατε κακόπιστα. 'Ισως να μη θέλατε να δεχθείτε ότι η πολιτική σας είναι ανεπαρκής.
 

Επιστροφή στην κορυφή



Σελίδα 9917 
Θα ήθελα να απαντήσω στον αξιόλογο συνάδελφο κ. Δημαρά και να του πω ότι εάν άκουγε την τοποθέτησή μου δεν θα έκανε -πιστεύω- τα ερωτήματα τα οποία έθεσε. Διότι το θέμα έχει πολλές πλευρές και έχει και διλήμματα. Εγώ μάλιστα είπα ότι η μεθαδόνη δεν είναι πανάκεια. Είναι και αυτό ναρκωτικό. Διότι εμείς που είμαστε γιατροί ξέρουμε και την ιστορία των φαρμάκων, ότι δηλαδή όλα τα ναρκωτικά και η ηρωίνη ακόμη και η μορφίνη, έχουν χρησιμοποιηθεί κατά καιρούς στην ιατρική είτε για αναλγητικούς λόγους είτε για άλλους λόγους. Βεβαίως, όμως, όταν απεδείχθη η εξαρτησιογόνος τους δράση αμέσως απεσύρθησαν. 'Ισως μετά από λίγα χρόνια, παρά τη μεγάλη εμπειρία που έχουμε και για τη μεθαδόνη, να προκύψει το ίδιο πράγμα. Σαφώς, όμως, η θεραπευτική της ιστορία δημιούργησε ελπίδες. Και βεβαίως δικαιούται ο κάθε ένας να ελπίζει στην ελπίδα που χάνεται τελευταία.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Dum spiro spero.
ΑΝΔΡΕΑΣ ΚΑΡΑΓΚΟΥΝΗΣ: Και αυτήν την ώρα που έχουμε από πενήντα χιλιάδες έως εκατό χιλιάδες ηρωινομανείς, καταλαβαίνετε τι πιέσεις δεχόμαστε. Βεβαίως να εξεταστούν όλες οι περιπτώσεις από πλευράς νοσήματος. Ο κάθε ένας, όμως, τρέφει μια ελπίδα να μπει στο πρόγραμμα.
Το πρόγραμμα αυτό μπορεί βεβαίως να κυλήσει μεθοδικά και υπεύθυνα, αλλά δεν μπορεί να καλύψει τις ανάγκες. Διότι δεν είναι δυνατόν, όπως είπα και προηγουμένως, να υπάρχουν μόνο εννέα ψυχοθεραπευτές από τους δεκατέσσερις χιλιάδες γιατρούς του ΕΣΥ, που ασχολούνται με τη θεραπεία.
Και τίθεται το εξής ερώτημα: Δεν πρέπει να σκεφτεί η διακομματική επιτροπή ότι θα πρέπει τουλάχιστον αξιόλογοι συνάδελφοι, που υπάρχουν πολλοί στα πανεπιστημιακά νοσοκομεία, πολλοί σε κρατικές κλινικές του ΕΣΥ, να εξειδικευθούν;
Επίσης, δεν είπαμε και για το θέμα των δικαστών, οι οποίοι και αυτοί θα πρέπει να αποκτήσουν μέσα στη γενική τους μόρφωση και την ανάλογη εξειδίκευση. Θα πρέπει να τους αξιοποιήσουμε για να απαντήσουμε γρήγορα, διότι δυστυχώς, καθημερινά πεθαίνουν άνθρωποι οι οποίοι ξέρουμε πώς χάνονται. Χάνονται μέσα από αυτήν τη νοθεία και από την αδιαφορία.
Το θέμα έχει πάρα πολλά προβλήματα και θα ήθελα να σας πω -και να απαντήσω και στο θέμα που έθεσε ο κ. Κουβέλης σχετικά με το σωφρονιστικό σύστημα και το οργανωμένο έγκλημα- τα εξής: Βεβαίως θα συμφωνήσω με τον κ. Κουβέλη. Πρέπει να αλλάξει το σωφρονιστικό σύστημα. Εγώ δεν είμαι νομικός, αλλά βλέπω ότι δεν πάει άλλο πια. Δεν μπορεί να είναι φίρδην μίγδην και να μπαίνουν και να βγαίνουν πολλαπλοί χρήστες ναρκωτικών και να αποτελούν τα λεγόμενα διαφθορεία του εγκλήματος.
Κύριε Υπουργέ, θέλω να πιστεύω ότι κακώς πήρατε τη θέση πως δεν υπάρχει οργανωμένο έγκλημα. Νομίζω ότι διαφεύγει το οργανωμένο έγκλημα στην Ελλάδα. Και δεν πιστεύω να το είπατε αυτό για να δικαιολογήσετε τη μη εφαρμογή του νόμου.
Θα πω κάτι άλλο: Οι τράπεζες άρχισαν σιγά-σιγά, αλλά με δειλά βήματα. Δεν κάνουν τίποτα το ουσιαστικό. Στην Αμερική πατάει το κουμπί και βγαίνει ποιος είναι αυτός, ο οποίος συναλλάχθηκε και πώς τα παίρνει αυτά τα χρήματα;
Και έτσι, οι Αμερικανοί κατάφεραν πλέον να ελαττώσουν τα ναρκωτικά κατά 25%.
Εμείς τι ζητήσαμε; Να σταθεροποιήσουμε το πρόβλημα και κατόπιν, να το μειώσουμε.
Είναι πολλά τα ζητήματα, στα οποία θα ήθελα να δώσω μια απάντηση.
Θα ήθελα να καταπιαστώ με την πρόληψη. Αγαπητοί συνάδελφοι, θα πρέπει να οργανώσουμε την εκπαίδευση δασκάλων. Γιατί αυτό που πιστεύαμε παλιά, ότι και οι ίδιοι ακόμη μπορούν να γίνουν δάσκαλοι, διεθνώς έχει αποτύχει. Πρέπει να φτιάξουμε στελέχη. 'Αλλοι ασχολούνται σε πανεπιστημιακό επίπεδο με τη δημιουργία στελεχών. Μας είπατε ότι έχετε εκπαιδεύσει περίπου εκατόν πενήντα στελέχη. Είναι αρκετό αυτό για τις σημερινές ανάγκες; Δεν πρέπει να τρέξουμε πιο γρήγορα; Είναι αρκετοί αυτοί ν'ανακαλύψουν -όπως κάνουν οι ξένοι με ειδικούς δασκάλους μέσα στην αίθουσα- παιδιά; Γιατί δεν είναι όλα τα άτομα, που καταλήγουν στα ναρκωτικά. Ουαί και αλίμονο! Είναι δυσλειτουργικά παιδιά, αυτά τα οποία δεν επικοινωνούν. Και οι ξένοι τα βρίσκουν, τα ανασύρουν με την τσιμπίδα και τα προστατεύουν.
Μίλησα επίσης και για τα Μέσα Μαζικής Ενημέρωσης. Κάντε κάτι και θέστε και σε αυτό το σημείο ορισμένες προϋποθέσεις, μια και πλέον θα μοιραστεί και η ψηφιακή τηλεόραση. Βέβαια, δεν είναι μόνον η ψηφιακή τηλεόραση. Είναι, όμως και αυτό ένα πολύ σημαντικό θέμα, που θα πρέπει να το δείτε με πολύ μεγάλο ενδιαφέρον.
Θα ήθελα να πω για τον ΟΚΑΝΑ, ότι εγώ δεν είπα ότι η κ. Μαλιώρη, ο καθένας που ορίζεται ως υπεύθυνος, δεν είναι ικανός. Και απ'ό,τι είδα και στα Πρακτικά, δεν μπορώ να τους κατηγορήσω. Σαφώς όμως, θα πρέπει αυτοί κυρίως να προβληματιστούν μέσα σ'αυτήν την ιστορία του ΟΚΑΝΑ, ο οποίος αρχίζει, πολύ φοβάμαι, να παίρνει -όπως είπε και ο εκλεκτός συνάδελφος κ. Γιαννόπουλος- μια μορφή ΔΕΚΟ. Να μην το μετατρέψουμε σε ΔΕΚΟ. Δηλαδή διακόσιοι υπάλληλοι να μοιράζουν σε τριακόσιους άρρωστους ένα σιροπάκι! Γιατί θα μας κράξει η κοινωνία. Επαναλαμβάνω, διακόσιοι υπάλληλοι να μοιράζουν ένα σιροπάκι. 'Ετσι μας λένε έξω, ότι αυτήν τη δουλειά κάνει ο ΟΚΑΝΑ.
Δεν απαντήσατε στον αριθμό ....
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Εάν το υιοθετείτε αυτό...
ΑΝΔΡΕΑΣ ΚΑΡΑΓΚΟΥΝΗΣ: Εγώ δεν υιοθετώ. Εγώ, κύριε Υπουργέ, είμαι υποχρεωμένος...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, ακούω με πολλή προσοχή και εκτίμηση αυτά που λέτε. Και είναι σοβαρά αυτά που λέτε. Αλλά το τελευταίο, μην το υιοθετείτε παρακαλώ. Ανατρέπει άλλωστε όλη την προηγούμενη επιχειρηματολογία και λογική σας.
ΑΝΔΡΕΑΣ ΚΑΡΑΓΚΟΥΝΗΣ: Δεν το υιοθετώ. Δεν το βάζω στο κόστος-όφελος. Δεν το βάζω σε αυτό το επίπεδο. Γιατί, για μια ζωή, θα πρέπει να δώσουμε πολλά πράγματα. Αν είναι δυνατόν! 'Ομως, κάπου να μην το βλέπουμε ως ευκαιρία κομματισμού ή ψήφων. Και γι'αυτό, θέλω να με βεβαιώσετε. Γιατί, όπως σας προανέφερα, απ'αυτούς που παίρνει ο ΟΚΑΝΑ, εγώ δεν είδα κανένα φίλο άλλων κομμάτων. Πως τα καταφέρνει; Μου έλεγε κάποιος ότι για τη δουλειά φύλακα πήγε ένας θηριοδαμαστής, που τελικά δεν τον πήραν και πήραν έναν πολύ αδύνατο. Εντάξει, αν νομίζετε ότι έτσι πρέπει να συνεχιστεί.
Το θέμα της επανένταξης είναι πολύ σημαντικό. Και απεδείχθη πάλι και εδώ ότι δεν έχετε πολιτική. 'Οπως επίσης απεδείχθη, ότι ζητάτε για τα σχολεία εθελοντές. Είναι δυνατό να βασιστούμε στους εθελοντές;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν είναι έτσι, κύριε συνάδελφε.
ΠΡΟΕΔΡΕΥΩΝ (Παναγιώτης Ν. Κρητικός): Θα αγορεύσετε, κύριε Υπουργέ, και θα πείτε ό,τι θέλετε να πείτε διακόπτοντας;
ΑΝΔΡΕΑΣ ΚΑΡΑΓΚΟΥΝΗΣ: Εντάξει, κύριε Υπουργέ, διαψεύστε το, και πείτε ότι έχετε πλέον πολιτική ν'αντιμετωπίσετε το θέμα προστασίας.
Πιστεύω ότι πραγματικά έγινε μια ολοκληρωμένη καλόπιστη συζήτηση τουλάχιστον από την πλευρά μας. Εμείς μιλήσαμε με στοιχεία. Τα στοιχεία ήταν αμείλικτα. Εγώ, ειλικρινά, στενοχωρήθηκα πάρα πολύ με τα στοιχεία που είδα να ισχύουν για τις ένοπλες δυνάμεις και αυτό, με προβλημάτισε ακόμη περισσότερο. Και ας μη σχολιάσουμε και δημοσιεύματα, που έχουν υπάρξει και στον ξένο Τύπο, τελικά τι γίνεται με αυτήν την ιστορία. Πιστεύω όμως -και θα πρέπει να το πείτε και στον κύριο Υπουργό Εθνικής 'Αμυνας- ότι θα πρέπει ν'ασχοληθεί πολύ σοβαρά με το θέμα της πρόληψης. Και ασφαλώς και εκεί οφείλουμε ν'αντιμετωπίσουμε το θέμα από θεραπευτικής πλευράς, όπως έχει αναγγελθεί.
Πιστεύω πράγματι, όπως είπαν και οι άλλοι συνάδελφοι, ότι χωρίς τη συνεργασία της κοινωνίας, δεν μπορεί να γίνει τίποτα. Αυτό πρέπει να το καταλάβουμε και να περάσουμε ως μήνυμα 
 

Επιστροφή στην κορυφή



Σελίδα 9918 
ότι χωρίς τη βοήθεια της κοινωνίας κι εμάς των υπευθύνων και της πολιτείας, δεν μπορεί να γίνει τίποτα.
Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αναστασόπουλος έχει το λόγο
για τρία λεπτά, για να δευτερολογήσει.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Πρόεδρε, έμεινα αρκετά ικανοποιημένος από την τοποθέτηση του κυρίου Υπουργού και από τις τοποθετήσεις των άλλων συναδέλφων. Απογοητεύτηκα όμως από τον κ. Σκουλάκη. 'Η δεν ξέρει το αντικείμενο ή έρχεται με προδιάθεση να προκαλεί πάντα στη Βουλή.
Πρώτον, αναφέρθηκε στη δεκαετία του 1970 και είπε ότι όλα τα θέματα λυνόντουσαν με την καταστολή. Εν συνεχεία είπε ο κ. Σκουλάκης...
Κύριε Σκουλάκη, μην κουνάτε τα χέρια σας, εδώ στη Βουλή γίνονται υπεύθυνα πράγματα και γράφονται όλα στα Πρακτικά.
Εν συνεχεία, είπατε ότι φέρατε τη μεθαδόνη. Ποια μεθαδόνη φέρατε; Τη μεγαλύτερη συνειδησιακή κρίση, που έπαθα, ήταν όταν δέχθηκα τη μεθαδόνη στο νομοσχέδιο, που το στήριξα στη Βουλή το 1993. Αυτά τα βρήκατε έτοιμα.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μετά από...
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Τα βρήκατε έτοιμα. 
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, αναμείνατε.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Είχατε τους ινστρούκτορες, που άλλοι φώναζαν για διάκριση σε μαλακά και σκληρά και άλλοι από εμάς φώναζαν για θανατική ποινή.
Φέραμε ένα σύγχρονο νομοσχέδιο, συνεργαζόμενος εγώ και με τον κ. Κουβέλη τότε και με τον κ. Γιαννόπουλο τον Υπουργό Δικαιοσύνης, με αποτέλεσμα να έχετε μία πλούσια, έμπειρη, σωστή και σύγχρονη νομοθεσία στα χέρια σας. Κι ενώ έχετε πει ότι είναι η καλύτερη στην Ευρώπη, δυστυχώς εσείς -όχι ο κύριος Υπουργός, γιατί ήταν συνετός στην ομιλία του και δέχομαι όσα είπε- την κακοποιείτε. Μιλάτε για πρόληψη. Ποια πρόληψη κάνατε; Τα πεντακόσια άτομα, που μέχρι σήμερα...
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μου επιτρέπετε, κύριε συνάδελφε;
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: 'Οχι, κύριε Υπουργέ, να τελειώσω, γιατί έχω μόνο ένα λεπτό ακόμα.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, κύριε Υπουργέ, γιατί επιμηκύνεται ο χρόνος της συνεδρίασης. Είναι Παρασκευή σήμερα και έχει συσσωρευτεί η κούραση όλης της εβδομάδας.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Για ποια πρόληψη μιλάτε, όταν σε κανένα σχολείο δεν γίνεται ενημέρωση; Για ποια πρόληψη μιλάτε, όταν υπάρχουν δέκα χιλιάδες νέοι...
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μα, τι λέτε, κύριε συνάδελφε;
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Υπουργέ.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Σκουλάκη, οι τραμπουκισμοί δεν ωφελούν στην Αίθουσα. Δεν σας επιτρέπω τις διακοπές.
Για ποια πρόληψη μιλάτε, όταν οι θεραπευτικές κοινότητες δεν έχουν δυνατότητα να δεχθούν νέα παιδιά για σωματική και ψυχική απεξάρτηση;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Εχουμε τα εγκαίνια στο νομό σας. Ελάτε να δείτε.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Υπουργέ.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Δεν επαρκούν. Είσαστε μονίμως σε σύγκρουση με το ΚΕΘΕΑ. Κι αυτά πρέπει να λεχθούν εδώ.
Γι'αυτό, λοιπόν, κύριε Υπουργέ, καλόπιστα προχωρείστε με πιο γρήγορους ρυθμούς. Το πρόβλημα είναι τεράστιο. Αναφέρθηκα στην πρωτολογία μου ότι οι κραυγές από τους άμβωνες δεν επαρκούν. Πρέπει να πάρετε και πρωτοβουλία για τη δημιουργία θεραπευτικών κοινοτήτων. 
Δώστε αρμοδιότητες -η νομοθεσία το προβλέπει- στους δήμους και τις κοινότητες. Δώστε αρμοδιότητες στη Νομαρχιακή Αυτοδιοίκηση. Δώστε τη δυνατότητα σε ιδιώτες να πλησιάσουν το πρόβλημα με τη δημιουργία θεραπευτικών κοινοτήτων, για να μπορέσουμε να προσφέρουμε και να βοηθήσουμε τους νέους ανθρώπους.
'Οσον αφορά τώρα την αποκατάσταση και εκεί ατύχησε ο κ. Σκουλάκης. Η αποκατάσταση κ. Σκουλάκη, είναι κρατική μέριμνα. 'Οταν διορίζονται μόνο οι φίλοι του ΠΑΣΟΚ, υποχρεωτικά οι αποθεραπευθέντες μένουν στο περιθώριο και πολλοί εξ αυτών επιστρέφουν πάλι στη χρήση.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γιαννόπουλος έχει το λόγο.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Να ολοκληρώσω, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, δεν έχετε άλλο χρόνο. Μιλήσατε τέσσερα λεπτά. Να τηρούμε και τον Κανονισμό.
Ορίστε, κύριε Γιαννόπουλε, έχετε το λόγο.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριοι συνάδελφοι, είναι γεγονός ότι στην πρωτολογία τους ο κύριος Υπουργός και ο κύριος Υφυπουργός δεν απήντησαν στο θέμα που έθεσα, σχετικά με το γιατί το Υπουργείο Υγείας δεν αναφέρεται καθόλου στο θέμα των ομάδων των ανωνύμων ναρκομανών. Αυτά τα πεντακόσια άτομα που υπάρχουν σ' αυτές τις ομάδες μένουν σε μια έρημη περιοχή και δεν αξιοποιείται καθόλου ο θεσμός αυτός, που εδώ και χρόνια έχει ξεκινήσει και υπάρχει αλλού.
Υπάρχει ακριβώς το θέμα τι προσφέρουμε. Δημοσιεύσεις, ανακοινώσεις σε πανελλήνια και παγκόσμια συνέδρια, έχουν καταδείξει ότι όλα τα προγράμματα που αφορούν την πρόληψη δεν έχουν δώσει τα αναμενόμενα αποτελέσματα και αυτό γιατί απλούστατα, όλο το επιστημονικό μοντέλο που έχουν τα προγράμματα της πρόληψης, στερείται ενός βασικού στοιχείου, που είναι το όραμα και η ανθρωπιά.
Το στοιχείο που ενδιαφέρει όλους μας, είναι ότι πρέπει το μοντέλο πρόληψης να πάρει μια άλλη διάσταση, να ξεφύγει από αυτό το επαγγελματικό στοιχείο που χαρακτηρίζει, όπως σας είπα, τη νέα ΔΕΚΟ, ΟΚΑΝΑ. Ο ΟΚΑΝΑ πρέπει να λειτουργεί σαν επιτελικό συμβουλευτικό όργανο του Υπουργού, όχι σε επίπεδο διαχείρισης οικονομικών δεδομένων και στελεχιακού δυναμικού.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν είναι στελεχιακού...
ΑΘΑΝΑΣΙΟΣ ΓΙΑΝΝΟΠΟΥΛΟΣ: Με συγχωρείτε.
Πρέπει, γι'αυτό, να μπει η λογική των εθελοντών Σαμαριτών. Αυτοί οι μοναχικοί άνθρωποι που στελεχώνουν τις κοινότητες, τις ομάδες των ανωνύμων ναρκομανών, μπορεί να μην έχουν την επιστημοφάνεια, έχουν όμως το μεράκι, έχουν τη γνώση όσων έζησαν, είναι μέσα σ'αυτό το δράμα. Αυτοί οι ίδιοι μπορούν να βγάλουν και τους εαυτούς τους, αλλά και τους άλλους να τραβήξουν από αυτόν τον όλεθρο.
Απορώ ακόμα πώς το Υπουργείο δεν έχει φέρει προς τα έξω αυτό το θέμα και δεν έχει κάνει κοινωνούς όλους μας και παράλληλα τα ΜΜΕ δεν έχουν ευαισθητοποιηθεί στο ότι υπάρχουν οι ομάδες των ανωνύμων ναρκωμανών.
Αυτές οι ομάδες, οι οποίες προσφέρουν και μάλιστα με μηδαμινό κόστος, γιατί δεν βοηθούνται από το Υπουργείο; Σε αυτό το μεγάλο ερώτημα οφείλει το Υπουργείο να απαντήσει, γιατί θα αποδεχθεί περίτρανα ότι ενώ οι άνθρωποι αυτοί μοχθούν καθημερινά προσπαθώντας να τραβήξουν και πολλούς συνανθρώπους τους από το Γολγοθά των ναρκωτικών, εν τούτοις η πολιτεία μπαίνει σε κάποια άλλα σχέδια δήθεν πρόληψης, κατά των ναρκωτικών, με αμφιλεγόμενα, όμως, αποτελέσματα.
Μην κουνάτε το χέρι, κύριε Σκουλάκη. Να μας απαντήσετε υπεύθυνα, επιστημονικά. Υπάρχουν ολόκληρα εγκόλπια και αν δεν τα έχετε μπορούμε να σας τα δώσουμε ή τουλάχιστον συμβουλευτείτε τον κ. Στεφανή, όταν θα μου απαντήσετε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Χωματάς έχει το λόγο.
 

Επιστροφή στην κορυφή



Σελίδα 9919 
ΙΩΑΝΝΗΣ ΧΩΜΑΤΑΣ: Κύριε Πρόεδρε, ως Βουλευτής του Νομού Κυκλάδων, μιας νησιωτικής περιοχής, θα ήθελα να υπομνήσω στους κυρίους Υπουργούς, που σήμερα παρίστανται εδώ, ότι βεβαίως, παραδεχόμαστε τα όσα θετικά μέχρι σήμερα έχει κάνει ο ΟΚΑΝΑ, αλλά τουλάχιστον στη δική μας περιοχή και γενικά στις νησιωτικές περιοχές δεν έχουμε δει τέτοιου είδους ενέργειες.
Θα πρέπει δε, να σας πω ότι ειδικά τώρα, με την έναρξη της καλοκαιρινής περιόδου το πρόβλημα της διάδοσης και της διακίνησης των ναρκωτικών γίνεται τεράστιο. Η αστυνόμευση, όπως ξέρετε, είναι ανεπαρκέστατη, ελλείψει των ειδικών δυνάμεων και κατά συνέπεια, διερωτώμαι αν έχετε σκεφτεί, αν έχετε ήδη προκαταλάβει αυτά που σας λέω και αν έχετε προωθήσει ορισμένες ενέργειες, τις οποίες ήθελα να γνωρίζω, διότι, όπως τονίσατε κι εσείς, η πρόληψη έχει πάρα πολύ μεγάλη σημασία, μεγαλύτερη από τη θεραπεία.
Με ποια στελέχη, όμως, την κάνατε την πρόληψη; Επαρκούν αυτά τα στελέχη που έχετε ή χρειαζόμαστε περισσότερα; Οι γονείς δεν χρειάζονται μια συνεχή εκπαίδευση; Οι μαθητές δεν χρειάζονται μια συνεχή εκπαίδευση; Τα στελέχη που εκπαιδεύετε και παρουσιάζετε μια φορά το χρόνο, νομίζετε πραγματικά ότι αρκούν, για να διαφωτίσουν την κοινή γνώμη και ιδιαίτερα σε προβληματικούς νομούς, λόγω του πολυνησιακού του χώρου;
Αντιλαμβάνεστε ότι το μέγεθος του προβλήματος εκεί είναι τεράστιο και θα ήθελα να δώσετε ιδιαίτερη σημασία και προσοχή.
Κύριε Υφυπουργέ, δυστυχώς άκουσα εντυπωσιασμένος το παράπονο, την επίπληξη μάλλον, που κάνατε στους συναδέλφους της Νέας Δημοκρατίας που απαιτούσαν την παρουσία των υπολοίπων Υπουργών της Κυβέρνησης. Εγώ από την πρωτολογία μου χαρακτήρισα το θέμα της χρήσης των ναρκωτικών ως ένα θέμα με τεράστιες κοινωνικές διαστάσεις και σημασία. Και από το γεγονός ότι αφορά όλες τις κοινωνικές τάξεις και ομάδες, πλούσιους και φτωχούς, αλλά και όλες τις ηλικίες, το χαρακτήρισα και ως τεράστιας εθνικής σημασίας θέμα. Εσείς δεν το χαρακτηρίζετε έτσι; Εάν, λοιπόν, συμφωνείτε, κύριε Υπουργέ, τότε όλη η Κυβέρνηση έπρεπε να είναι εδώ και όλα τα κόμματα της Αντιπολίτευσης παρόντα στη Βουλή, όλοι οι εκπρόσωποι του έθνους.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Να σας πω;
ΙΩΑΝΝΗΣ ΧΩΜΑΤΑΣ: Μη με διακόπτετε, γιατί τελειώνω, κύριε Υπουργέ.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ.
ΙΩΑΝΝΗΣ ΧΩΜΑΤΑΣ: Το άλλο που θα ήθελα να τονίσω, κύριε Υπουργέ, είναι ότι η δημόσια παραδοχή της αδυναμίας της Κυβέρνησης απέναντι στα κυκλώματα των εμπόρων ναρκωτικών με εξέπληξε και με εντυπωσίασε. Θέλω να πιστεύω ότι ήταν μια ατυχής έκφραση από πλευράς σας, κύριε Σκουλάκη. Διότι πιστεύω ότι δεν υπάρχουν αδύναμες εξουσίες. Υπάρχουν αδύναμοι κυβερνήτες και ανήμποροι να αντιμετωπίσουν τα προβλήματα. 
Θα ήθελα, λοιπόν, επ'ευκαιρία αυτής της αναγνώρισης από μέρους σας να προτείνω, όπως η επιτροπή των ναρκωτικών να μετατραπεί σε επιτροπή διαφώτισης και διαπαιδαγώγησης των νέων, η οποία θα ασχοληθεί με όλα τα προβλήματα, των ναρκωτικών, της σεξουαλικής διαπαιδαγώγησης, της εγκληματικότητας κλπ. και να προτείνει ορισμένα μαθήματα, τα οποία συστηματικά θα διδάσκονται σε όλα τα σχολεία.
Τελειώνοντας θα ήθελα να πω επ'ευκαιρία όλων αυτών που είπατε, κύριε Σκουλάκη, ότι θεωρώ ότι είναι ίσως η κατάλληλη στιγμή, αν δεν είναι πολύ αργά, όλες οι πολιτικές δυνάμεις του τόπου και οι ηγεσίες, όλες οι πνευματικές ηγεσίες του τόπου και οι χριστιανικές, να αρχίσουμε από σήμερα έναν εθνικό αγώνα εναντίον της διαφθοράς και της ισοπέδωσης και του ξεπεσμού της κοινωνίας μας και να επαναφέρουμε αρχές οι οποίες δυστυχώς λείπουν σήμερα από την κοινωνία μας, αρχές οικογενειακές, αρχές ηθικές, αρχές χριστιανικές, οι οποίες θεμελιώνουν γερές οικογένειες και αποτελούν τα γερά θεμέλια πραγματικά κάθε ευνομούμενης πολιτείας.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μελάς έχει το λόγο.
ΠΑΝΑΓΙΩΤΗΣ ΜΕΛΑΣ: Κύριε Πρόεδρε, το επίπεδο της σημερινής συζήτησης, όπως είπαν και άλλοι συνάδελφοι, γίνεται σε χαμηλούς τόνους. Αυτό είναι καλό. 'Ομως, το αποτέλεσμα αυτής της συζήτησης προσωπικά με ανησυχεί. Και δεν ανησυχώ μόνο εγώ. Θα ανησυχούσε ο ελληνικός λαός αν παρακολουθούσε τη σημερινή συζήτηση και θα ανησυχούσαν πολύ περισσότερο εκείνοι οι πολίτες που σήμερα πάσχουν από την εξάπλωση των ναρκωτικών. Και αυτό γιατί; Γιατί ως συμπέρασμα αυτής της συζήτησης βγαίνει ότι δεν μπορείτε ως Κυβέρνηση να κάνετε τίποτα περισσότερο. Προσπαθείτε, είπατε, και είστε ικανοποιημένοι.
Εσείς, κύριοι Υπουργοί, μπορεί να είστε ικανοποιημένοι. Ο ελληνικός λαός, όμως, δεν είναι ικανοποιημένος όταν βλέπει κάθε μέρα νέα παιδιά να πέφτουν στην παγίδα του λευκού θανάτου.
Είπατε, κύριε Υπουργέ, ότι η επέκταση των ναρκωτικών είναι σύγχρονο φαινόμενο και ότι τα ναρκωτικά επεκτείνονται σε παγκόσμιο επίπεδο. Βεβαίως, κανείς δεν λέει ότι τα ναρκωτικά δεν επεκτείνονται σε παγκόσμιο επίπεδο, κανείς δεν φέρνει αντίρρηση στη δύναμη του χρήματος που πηγάζει από τα ναρκωτικά. Αυτοί που ασχολούνται με την οικονομία των ναρκωτικών, λένε ότι έχουν πάνω από πεντακόσια δισεκατομμύρια (500.000.000.000) δολάρια το χρόνο τζίρο τα ναρκωτικά σε παγκόσμιο επίπεδο. Εγώ δεν λέω ότι δεν επεκτείνονται τα ναρκωτικά. Αλλά ο ρυθμός επέκτασης των ναρκωτικών σε κάθε χώρα διαφέρει. Αν εμείς δεν έχουμε την πρώτη θέση μέχρι σήμερα στην επέκταση των ναρκωτικών, φοβάμαι ότι με την τακτική που ακολουθείτε και με τις αντιλήψεις που έχετε, μήπως δυστυχώς καταλάβουμε την πρώτη θέση στην εξάπλωση των ναρκωτικών.
Με ανησυχεί ιδιαίτερα, κύριε Υπουργέ, αυτό που είπατε, ότι η εξάπλωση στη χώρα μας δεν έχει πάρει μεγάλες διαστάσεις. Εσείς μόνο το λέτε αυτό. Μην ξεφουσκώνετε. 'Εχω κρατήσει δικές σας φράσεις, ακριβώς όπως τα είπατε.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Να διαβάζετε ολόκληρο αυτό που λέγω. Να σας δώσω το κείμενό μου να το δείτε.
ΠΑΝΑΓΙΩΤΗΣ ΜΕΛΑΣ: Σας άκουσα μετά προσοχής. 'Ετσι ακριβώς είπατε. Σας λέω ότι πρέπει το θέμα των ναρκωτικών να το αντιμετωπίσετε και εσείς και όλη η κοινωνία κατ'επέκταση με ιδιαίτερη ευαισθησία, με ουσιαστικά μέτρα που πραγματικά θα προσφέρουν. Θα πρέπει στη νεολαία μας να δώσουμε ελπίδα και προοπτική και όχι να λέμε "δεν μπορούμε να κάνουμε αυτό ή το άλλο ή αν πάρουμε σκληρά μέτρα, τότε θα έχουμε χειρότερα αποτελέσματα". Αν χρειαστεί, να πάρουμε και σκληρά μέτρα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε συνάδελφε.
ΠΑΝΑΓΙΩΤΗΣ ΜΕΛΑΣ: Τελειώνω.
ΠΡΟΕΔΡΕΥΩΝ (Παναγιώτης Ν. Κρητικός): Περιμένω να δω πότε.
ΠΑΝΑΓΙΩΤΗΣ ΜΕΛΑΣ: Αλλά γενικά ως Κυβέρνηση δεν έχετε μία συγκεκριμένη πολιτική, γιατί άλλοι Υπουργοί λένε το άλφα και άλλοι το βήτα.
ΠΡΟΕΔΡΕΥΩΝ (Παναγιώτης Ν. Κρητικός): Ποιος εκ των κυρίων Υπουργών, θα πάρει το λόγο; Εσείς, κύριε Γείτονα; 'Εχετε δεκαπέντε λεπτά συνολικά. 'Εκαστος κατά τας ανάγκας του, κατά το σοσιαλιστικό αξίωμα, το οποίο δεν ξέρω αν ισχύει σήμερα.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Θα μοιραστούμε το χρόνο γιατί ετέθησαν ζητήματα τα οποία αφορούν και τη δική μου ομιλία και την ομιλία του κυρίου Υφυπουργού.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο, από επτάμισι λεπτά έκαστος.
 

Επιστροφή στην κορυφή



Σελίδα 9920 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Για να μην υπάρχουν εντυπώσεις, επαναλαμβάνω αυτό που είπα -αυτολεξεί- ότι στην Ελλάδα το φαινόμενο δεν έχει πάρει τις διαστάσεις που έχει σε άλλες ανεπτυγμένες χώρες, η εξάπλωση όμως των ναρκωτικών στη χώρα μας ακολουθεί αυξητική πορεία. Η χρήση επεκτείνεται γεωγραφικά, διαπερνά όλα τα κοινωνικά στρώματα, αγγίζει τις μικρότερες ηλικίες και τα δύο φύλα. Αυτά είπα, κύριοι συνάδελφοι, για να μην παραποιούμε -γιατί λέγοντας τη μισή αλήθεια, είναι σαν να λες ψέμα- αυτά που είπα. Και αυτά που λέω εγώ για τη μικρότερη εξάπλωση του φαινομένου στη χώρα μας σε σχέση με τις άλλες χώρες, τα λένε τα περσινά στοιχεία του ευρωπαϊκού παρατηρητηρίου. Αυτό όμως δεν λέει τίποτε. Και γι'αυτό προσέθεσα αυτά που είπα. Ανησυχούμε. Και πρέπει να ανησυχούμε και να επαγρυπνούμε. Και αυτό ήταν το νόημα των τοποθετήσεών μας. Προσθέσαμε ότι δεν καθόμαστε με σταυρωμένα τα χέρια. Και επεκτείνουμε τις δράσεις, και τις ενισχύουμε για να γίνουν πιό αποτελεσματικές και εμπλουτίζουμε την πολιτική μας με βάση τα νέα δεδομένα και ενισχύουμε τις συνεργασίες μας σε διεθνές επίπεδο.
Διότι όλοι είπαν και κανένας δεν το απέφυγε, πως αναφερόμαστε σε ένα πολυεπίπεδο φαινόμενο, με πολλές παραμέτρους, με παγκόσμιες διαστάσεις και στα δύο του σκέλη, και στο επίπεδο της προσφοράς και στο επίπεδο της ζήτησης.
Είπαμε ότι η πολιτική μας που παίρνει υπόψη τα ελληνικά δεδομένα, αλλά την παγκόσμια γνώση και εμπειρία, προσπαθεί σε συνεργασία με τη διεθνή κοινότητα, με τις γειτονικές χώρες, την ευρωπαϊκή κοινότητα να δώσει τις καλύτερες λύσεις. Και υιοθετούμε και στο επίπεδο της πρόληψης και στο επίπεδο της θεραπείας λύσεις και προσεγγίσεις, οι οποίες έχουν επικυρωθεί επιστημονικά -είμαστε προσεκτικοί- και οι οποίες έχουν αποτελέσματα.
Ο αξιότιμος Κοινοβουλευτικός Εκπρόσωπος της Νέας Δημοκρατίας είπε ότι πρέπει να αισθανόμαστε ενοχές. Ασφαλώς όλη η παγκόσμια κοινότητα -και μεταξύ αυτών και εμείς- πρέπει να αισθάνεται ενοχές γι'αυτό το πρόβλημα, όταν δεν μπορεί να προστατεύσει την ίδια την κοινότητα, αλλά ιδιαίτερα το καλύτερο κομμάτι της, την ελπίδα, τη νεολαία. Και οι προσπάθειες που γίνονται σε παγκόσμιο επίπεδο, πολλές φορές είναι ατελέσφορες. Θέλετε να μιλήσουμε με τη γλώσσα της αλήθειας; Εγώ τα έχω πει και σε ευρωπαϊκά φόρα και ως Υπουργός Δημόσιας Τάξης και ως Υπουργός Υγείας. Πολλές φορές διακρίνεται από υποκρισία η πολιτική μας σε παγκόσμιο επίπεδο. Δηλαδή όταν στην Ευρωπαϊκή 'Ενωση λέμε ότι μπορούμε να χρηματοδοτήσουμε τρίτες χώρες και πρέπει να έχουν κάποιες προϋποθέσεις, ποτέ δεν βάλαμε ένα δείκτη σε σχέση με την παραγωγή ή τη διακίνηση των ναρκωτικών.
Κανείς, λοιπόν, δεν λέει ότι μονοπώλησε το λόγο της αληθείας, ότι βρήκε τις μαγικές συνταγές, ότι βρήκε το κλειδί για να λύσουμε αυτό το πρόβλημα. 'Ομως, κάνουμε έναν επαναπροσανατολισμό της πολιτικής. Αυτό βλέπω εγώ ως καθήκον στο Υπουργείο.
Μιλήσατε για αναποτελεσματικότητα, για ανεπάρκεια. Για να δούμε πώς είναι ο επαναπροσανατολισμός της πολιτικής; Στο μεν επίπεδο πρόληψης δεν υπήρχαν μόνιμοι θεσμοί. Είπατε όλοι για εκπαίδευση κλπ. Εκπαιδεύαμε κάποια στελέχη είτε της Τοπικής Αυτοδιοίκησης, στον ΟΚΑΝΑ ή αλλού, οι οποίοι πήγαιναν στις δουλειές τους και χάνονταν και η κοινωνία, η τοπική οικογένεια δεν μετείχε. Μετά φτιάξαμε ένα μονιμότερο θεσμό, που μπορεί να αποτελέσει τον πυρήνα και να πυροδοτήσει μια διαδικασία συμμετοχής όλης της κοινωνίας πάνω σε αυτό το μεγάλο θέμα της πρόληψης με έμπειρα στελέχη. Δεν είναι αυτό πολιτική αποτελεσματικότερη; Δεν είναι αποτελεσματικότερη πολιτική όταν προχωρούμε στις δράσεις εκείνες, οι οποίες δεν είναι πανάκεια αλλά αποδεικνύονται ότι αποτελούν εναλλακτικές λύσεις; Και επειδή αναφερθήκατε και στη μεθαδόνη, το είπα και εγώ και το είπε και ο κ. Σκουλάκης, ότι δεν είναι πανάκεια, απλώς υπάρχουν διαφορετικές απόψεις και προσεγγίσεις. Ασφαλώς! Το είπα και εγώ ότι υπάρχουν. Δεν μπορούμε να αγνοήσουμε όμως, ότι βγήκαν "καθαρά" κάποια άτομα από αυτά τα προγράμματα.
Είπα για τα θέματα συντήρησης, που τα έχουν βάλει ήδη οι άλλες ευρωπαϊκές χώρες -εάν δηλ. θα προχωρήσουμε όχι σε προγράμματα θεραπείας, όπως είναι τα δικά μας, αλλά σε προγράμματα συντήρησης και άλλες νέες προσεγγίσεις- ότι σε αυτά έχει ρόλο η διακομματική επιτροπή.
Τη διακομματική επιτροπή που συστήθηκε, που ήταν μια πρωτοβουλία της Κυβέρνησης, του κυρίου Πρωθυπουργού και στη συνέχεια ενέργεια δική μου, δεν την κάναμε τυχαία. Είμαστε σε ένα σημείο καμπής σε σχέση με το πρόβλημα, αλλά και με τις νέες προσεγγίσεις που παρουσιάζονται. Εκεί, λοιπόν, μπορούν να συζητηθούν και τα θέματα αγωγής υγείας -που είπατε- και να ακούσουμε τις προτάσεις, τι να κάνουμε και τα θέματα σε σχέση με τις νέες θεραπευτικές προσεγγίσεις ή υποκαταστάτων, για το πού θα πρέπει να πάμε. Αυτό, για να έχουμε συμφωνία. Γιατί χωρίς συμφωνία δεν μπορεί να υπάρχει σε αυτό το θέμα αποτελεσματική πολιτική.
'Ενα τρίτο θέμα που μπήκε για τους νέους -και μάλιστα έγινε μια απόπειρα από τον κ. Μιχαλολιάκο να συνδεθεί η κυβερνητική πολιτική με τα πρότυπα- είναι για τα ιδανικά. 
Εγώ θα διαφωνήσω με εκείνους που είπαν ότι η νεολαία δεν έχει ιδανικά σήμερα. Αλίμονο! Πάντα η νεολαία είχε τα δικά της ιδανικά. 
Τι μπορεί να συμβαίνει στη εποχή μας; Θα δώσω τη δική μου εξήγηση ως άτομο και ως Βουλευτής.
Η δική μου εξήγηση είναι, ότι τα πρότυπα ζωής που προσφέρουμε μέσα από τα μοντέλα παραγωγής και κατανάλωσης δεν μπορούν να υπηρετήσουν αυτά τα ιδανικά. Εκεί έρχεται η κόντρα, εκεί έρχεται η αντίθεση του νέου, και όποιος είναι αδύνατος και δεν υπάρχουν οι μηχανισμοί προστασίας σπάει τα μούτρα του.
Ας προσέξουμε, λοιπόν, τα πρότυπα ζωής και συμπεριφορών. Διότι μιλάμε όλοι για έναν κόσμο σκληρού ανταγωνισμού με την παγκοσμιοποιημένη αγορά. Αυτό σε τι πίεση φέρνει τους νέους; Ο συνεχής ανταγωνισμός και διαγκωνισμός δεν θα έχει κάποια δυσμενή αποτελέσματα σε κάποιους που δεν μπορούν να τον αντέξουν; Εύκολα πάνε να βρουν αλλού τον παράδεισο.
Η διάλυση της οικογένειας είναι ένα άλλο θέμα. Γι'αυτό μίλησα για την ενίσχυση της οικογένειας.
Εμείς, κύριε Μιχαλολιάκο, έχουμε κεντρικό στόχο της πολιτικής μας την ενίσχυση της οικογένειας, αλλά και γενικά των δεσμών της κοινωνίας.
ΑΝΔΡΕΑΣ ΚΑΡΑΓΚΟΥΝΗΣ: Πού είναι το δημογραφικό;
ΚΩΝΤΑΣ ΓΕΙΤΟΝΑΣ (Υπουργός Υγείας και Πρόνοιας): Μη συζητήσουμε το δημογραφικό. 'Ολες μας οι προτάσεις και οι δράσεις σε σχέση με το θέμα αυτό είναι πολύ πιο προχωρημένες.
Για τους βρεφονηπιακούς σταθμούς, που είπατε, έχουμε ένα πρόγραμμα ενίσχυσής τους. Θα χρηματοδοτηθεί και από πιστώσεις του ΟΑΕΔ για θέσεις εργασίας. Αλλά προωθούμε και γενικότερη πολιτική προστασίας της οικογένειας από πλευράς υγείας, συνθηκών διαβίωσης και προστασίας της υγείας και των ίδιων των μελών της οικογένειας, αλλά και του παιδιού.
Δεν έχω άλλο χρόνο και θα τελειώσω με αυτό. Μακριά από εμάς η άποψη ότι λύσαμε το πρόβλημα ή ότι το πρόβλημα λύνεται στον ορίζοντα μιας τετραετίας. Κάποτε -και νομίζω από τη δική σας την πλευρά είχε εκφραστεί-ειπώθηκε, ότι μπορούμε να τα αντιμετωπίσουμε τα ναρκωτικά τόσο εύκολα.'Ομως, αυτό που απέδειξε αυτή η συζήτηση είναι, ότι η πολιτική μας είναι και σύγχρονη και αποτελεσματική. Μιλήσατε για γρηγορότερους ρυθμούς. Μακάρι. Αυτό είναι -αν θέλετε- μια πρότασή σας και είναι πάντα και ένα ζητούμενο από εμάς. Αλλά η πολιτική μας είναι σχεδιασμένη, επικαιροποιημένη και εμπλουτίζεται συνεχώς.
Προσπαθεί να κινητοποιήσει την κοινωνία να επιτύχειτην πολιτική συνεννόηση και την κοινωνική συναίνεση και κυρίως να δημιουργήσει εκείνο το δυναμικό της συλλογικής προσπάθειας, που ξεκινάει από την οικογένεια, από την τοπική κοινωνία, φθάνει μέχρι την πολιτεία και που μπορεί να δώσει 
 

Επιστροφή στην κορυφή



Σελίδα 9921 
μια καλύτερη ελπίδα στους νέους μας.
Υπ' αυτήν την έννοια θεωρώ ότι η επερώτησή σας φέρνει θετικά αποτελέσματα.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Εμμανουήλ Σκουλάκης, Υφυπουργός Υγείας και Πρόνοιας, έχει το λόγο.
Πόσα χρόνια ασχολείστε με την καταπολέμηση των ναρκωτικών, κύριε Σκουλάκη;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δέκα χρόνια.
ΠΡΟΕΔΡΕΥΩΝ (Παναγιώτης Ν. Κρητικός): Θα μιλήσετε δέκα λεπτά.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Καλό!
ΠΡΟΕΔΡΕΥΩΝ (Παναγιώτης Ν. Κρητικός): Αλλά στα δέκα λεπτά, θα την "ξε-Σκουλάρουμε".
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ναι. Θα δείξετε και μία μικρή ανοχή.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, όχι!
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Ε, ήδη μου "φάγατε" μισό λεπτό!
Κύριε Πρόεδρε, κύριοι συνάδελφοι, έχω την αίσθηση ότι στην εποχή μας, η κοινωνία, ιδιαίτερα η νεολαία, περιμένει πράξεις. Και αν θέλετε, το μεγαλύτερο κομμάτι της αμφισβήτησης σήμερα οφείλεται στο ότι υπάρχει αναντιστοιχία λόγων και έργων.
Γιατί το λέω αυτό; Ασχολούμαι δεκαεπτά χρόνια με την πολιτική και όπως απάντησα στον κύριο Πρόεδρο, δέκα χρόνια περίπου με τα ναρκωτικά. 'Εχω ασχοληθεί με πολλά θέματα στην καριέρα μου, στην πολιτική μου σταδιοδρομία. Πρώτη φορά μπορώ να εμφανισθώ ενώπιον του Κοινοβουλίου και να πω ότι είμαι υπερήφανος που αυτά που είπαμε ότι θα κάνουμε για τα ναρκωτικά, τα κάναμε, ο Υπουργός, ο Υφυπουργός, ο ΟΚΑΝΑ, όταν ανακοινώσαμε το τριετές πρόγραμμα δράσης.
Θα καταθέσω στοιχεία για την προσπάθεια που κάνουμε, για τη δημιουργία των κέντρων πρόληψης, που δεν κατάλαβε μάλλον κανείς τι κάνουμε.
Η πολιτεία έχει την ευθύνη να εκπαιδεύσει στελέχη, τα οποία προέρχονται από τις τοπικές κοινωνίες. Εάν η τοπική κοινωνία αυτοοργανούμενη δεν ωριμάσει, εάν οι συνθήκες δεν ωριμάσουν, εμείς δεν πάμε.
ΙΩΑΝΝΗΣ ΧΩΜΑΤΑΣ: Τους καταδικάζουμε, δηλαδή, αυτούς.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Χωματά, λυπάμαι. Είστε συνάδελφος γιατρός και δεν το έχετε "πιάσει". H τοπική κοινωνία πρέπει να ανταποκριθεί στην επιστολή που έχει στείλει ο ΟΚΑΝΑ. Και έχει στείλει στο νομάρχη και στο δήμαρχο του μεγαλύτερου δήμου της περιοχής και του λέει "έχουμε τη δυνατότητα να εκπαιδεύσουμε στελέχη". Ο δήμαρχος και ο νομάρχης ανταποκρίνονται. Και έχουν σχεδόν ανταποκριθεί όλοι. Λίγο νωρίτερα ή αργότερα έχουν ανταποκριθεί όλοι. Αυτό κάνουμε. Δεν θέλουμε να στείλουμε τον ειδικό από την Αθήνα ή από την πρωτεύουσα. Χάθηκε το παιχνίδι. Τα στελέχη αυτά πρέπει να είναι στελέχη της τοπικής κοινωνίας, αλλιώς δεν γίνεται τίποτα. Και πάνω απ' όλα πρέπει να ευαισθητοποιηθεί και να αυτοοργανωθεί η τοπική κοινωνία.
ΙΩΑΝΝΗΣ ΧΩΜΑΤΑΣ: Αν δεν πάνε οι ειδικοί, κύριε Υπουργέ...
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας παρακαλώ, κύριε Χωματά. Αφήστε με να μιλήσω. Κάτι έχω να πω κι εγώ.
ΙΩΑΝΝΗΣ ΧΩΜΑΤΑΣ: Αν δεν πάνε οι ειδικοί, κύριε Υπουργέ, δεν καταλαβαίνετε, ότι από αδέξιους χειρισμούς μπορεί να συμβεί ακριβώς το αντίθετο;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα σας ενημερώσω λεπτομερώς για την ανταπόκριση της τοπικής κοινωνίας της περιοχής σας. Δεν έχω επίσημα τα στοιχεία. 'Εχω άλλα επίσημα στοιχεία για ολόκληρη την Ελλάδα, πότε πήγαμε, πόσες ώρες καθήσαμε, με ποιους συνομιλήσαμε και πόσα κέντρα έχουν στηθεί.
Να πω κάτι για τις προσλήψεις, γιατί είπε κάποιος για διακόσια άτομα, που δίνουν σιροπάκι, για έναν οργανισμό μαμούθ. Κατ' αρχήν θέλω να απονείμω δημόσιο έπαινο στους εργαζόμενους του ΟΚΑΝΑ. Δεν δίνουν σιροπάκι, αγαπητοί συνάδελφοι. Εκτελούν ένα δύσκολο και κοπιώδες έργο, διότι πέρα από τη χορήγηση της δόσης, αγαπητοί συνάδελφοι, το μεγάλο θέμα είναι η ψυχοκοινωνική στήριξη που κάνουν και η παρακολούθηση αυτών των ανθρώπων.
Λυπάμαι, που δεν τα έχετε μάθει αυτά. Ελάτε μια μέρα να δείτε τι κάνουν.
ΙΩΑΝΝΗΣ ΧΩΜΑΤΑΣ: Κι εμείς τους τιμούμε.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας παρακαλώ! Αφήστε με να μιλήσω.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, χαμηλότερους τόνους. Να μην αντιδικούμε γι' αυτό το θέμα.
ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Πρόεδρε, να μην κατεβάζουμε το επίπεδο του Κοινοβουλίου.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Θα απαντήσουμε σκληρά, κύριε Υπουργέ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Επίσης, ελάτε να πάμε στο Κέντρο Πρώτων Βοηθειών, να δείτε τη μέγιστη προσφορά των εργαζομένων στο χώρο.
Εν πάση περιπτώσει, για να επανέλθω σ' αυτό που είπα στην αρχή, είμαι υπερήφανος που από 25.1.97 μέχρι και αύριο -γιατί αύριο είναι η τελευταία επίσκεψη αυτής της εποχής- θα έχουμε πάει σε τριάντα εννέα νομούς και έχουμε τριάντα εννέα πολύωρες διαδικασίες, στις οποίες συμμετέχουν ο νομάρχης, ο δήμαρχος ή οι δήμαρχοι, ο μητροπολίτης, οι πρόεδροι των δικηγορικών, ιατρικών, οδοντιατρικών συλλόγων, σύλλογοι γονέων, μαθητών, ό,τι υπάρχει σε επίπεδο νομού. Και πάμε, επαναλαμβάνω, μόνο όταν έχουν ευαισθητοποιηθεί όλοι οι φορείς.
'Εχουμε κάνει πολύωρες διαδικασίες και καταθέτω τον πίνακα για να υπάρχει στα Πρακτικά. Επίσης καταθέτω πίνακα των λειτουργούντων κέντρων πρόληψης.
(Στο σημείο αυτό ο Υφυπουργός κ. Εμμανουήλ Σκουλάκης καταθέτει για τα Πρακτικά τους προαναφερθέντες πίνακες οι οποίοι έχουν ως εξής:
 

Επιστροφή στην κορυφή



Σελίδα 9922 
Η σελίδα σε PDF 

Επιστροφή στην κορυφή



Σελίδα 9923 
Η σελίδα σε PDF 

Επιστροφή στην κορυφή



Σελίδα 9924 
Η σελίδα σε PDF 

Επιστροφή στην κορυφή



???? 9925 
????????? ????????? (?????????? ???????: ?? ????????????????? ??? ???????? ??????????? ????? ????? ??? ???????????????????? ??? ??????? ??????????????????????????? ??? ?? ??? ???? ???????????? ??? ????? ????????????? ?????????????? ????? ?? ??? ????????. ?? ?? ????? ? ????, ?? ?????????????? ????????????? ??? ??????.
??? ? ???? ??? ??????????? ?????? ??????? ?????, ?????????? ????? ????? ??????????? ?? ????????????? ?? ???? ??????????? ? ??? ?????? ?????? ????, ?????? ???? ???? ?????? ???? ??? '?? ?? ?? ???????? ????????????? ????? ???? ????? ????????. ????????? ???????: ? ??????? ?????????? ?? ???????? ??? ??????? ????; ?????????????? ????. ?????? ??? ?? ????????
????? ???? ???? ????????? ??? ? ??? -? ?????? ?? ???- ??????? ??????? ? ?? ?????? ?????. ??? ?????? ??:
???? '?? ???? ????? ????? ?????????? ? ??? ???. '?? ?? ????? ??????. ?????, ???, ??????????? ????
'???: ????? ?? ?? ? ???, ???? ?????, ????? ??? ???????????????? ????? '????? ????, ???? ?????, -????????? ???? ???????? ?????????????? ????? ????????????? ?? ?????? ?? ???? ??????? ??????? ?? ?? ????? ???????? ??? ?? ?? ???? ?? ?? ????? ?? ? ??? ?????? ??????. ?????????????????????? ????????? ?????????? ???? ??????, ? ??? ???, ?? ?????? ????? ? ???, ?? ????????????????? ?? ?????; ????? ?? ?????? ?? 
'??, ???, ? ??? ??????????? ?????, ???????, ?????? ????, ? ????????? ??? ???????? ????? ?????? ????? ?? ??????????????? ???? ???? ??????? ?????? ???, ?????? ???? ?? ???? ??? ?????????, ???????????? ???? ? ?????????? ?????? ??? ???????? ????????????? ? ????? ??????????????????. ????? ? ????????? ???????????? ???, ??????? ??????? ???????? ??????? ??????????? ????? ? ????? ????????? ???????????????? ????? ????? ???????????? ?? ????????.
??? ? ? ??? ???? ????????????-??????? ???? ?? ??????? ?????????? ???????? ??? ?????. ???????? ????????? ? ??????? ?? ???? ????????????? ??????? ???????...
???????? ??????????????: ??????????? 
?????? ???????? (????????? ???????): ?????, ??? ?????????
????????? ????????? (?????????? ???????: ????????? ???????? ????????????????. 
???????? ??????????????: ? ???? ????? ?????? ????? ???????! 
????????? ????????? (?????????? ???????: ?? ?????? ???? ??????????????????? ????? ???????? ?????????????????? ? ??????? ?????????????? ???????????.
??? ? ???? ??? ???????? ???? ??????? ? ??? ?? ?? ??????????????????? ? ????. ???????? ? ?????????? ??????? ????? ?????? ??? ??? ? ????? ?????????????? ? ? ???? ???? '??????????????????? ?? ??? ?????? ? ??? ??? -?? ?????? ? ??? ???? ??? ???? ????, ?? ????? ????? ????? ???????? ? ????? ??????-???????? ? ???????? ????? ? ???????????? ?????????? ???????? ??? ??????? ?? ? ???????? ???? ?????? ? ???????????? ??
?????????? ??? ???????? ????? ?????? ? ????? ??-?? ? ?????? ???? ??? ??? ?? ??? ??? ?? ????
?????????? (???????. ?????: ???? ????? ?????, ?? ???? ? ????? ????? ??? ?????? ???????????? ??? ???? ?? ??????????????? ?????????? "?????????? ?????????" ???????? ?????????? ????-???? ??? 6???????????????.
? ??? ?? ???????????????
(???????? ?'?? ?????????????
??????? ????? ????????? ???? ? ????????' ?? ???? ??????? ?????????.
? ? ??????? ???????????????????? ??????, ???? ??.
????????? ????????????: ????????, ?? ? 1980 ? ???????????????????????????? ????? ????????????????, ????? ?????? ?????????????? ? ?????? ???????????? ???? ???????????????????????? ??????? ????????????? ?????? ???????????????.
????????? ?????????????, ?? ?????? ???, ?????????????? ????????? ???? ? ??? ?? ?????????? ?? ???????? ?????? ????? ?????? ?????? ? ???????? ? ??????
? ?????????????? ?????, ? ? ??? ??????????? ??????? ? ??????? ???????? ??????????? ???? ?????? ???????? ?????? ??????????, ???????, ?????? ??????????????????????? ????????????? ??????????????????????????, ???????? ?? ? ?? ?? ??? ? ?? ?????? ??????? ???? ?????? ?????? ???????????????? ???? ???????????? ?????????????? 
??????? ? ????? ??? ????? ??????????????????????????? ?????????? ??? ?  ? ??? ??, ???? ????????? ???? ?????????? ???? ??????????? ???? ??????????? ?? ?? ? ?????????? ????????? ?????? ???????? ???? ?? ???????????, ??? ?????????? ? ??????? -??????? ??????????????????????????? ???????- ??????? ? ??????????????????????????. ?????? ?????? ? ????-????? ?????? ??? ????- ????????? ????. ???? ??????????????????? ????????????? ???.
'????? ???????? ?????????? ????? 
 

????? ?? ???



Σελίδα 9926 
ο προεδρεύων ότι υπάρχουν σχολεία που μας ακούν και είπε ότι είναι θετικό. Και λέω στον κ. Σκουλάκη "σημασία έχει και να μας πιστεύουν". Και δυστυχώς κατά τη διάρκεια της ομιλίας τα συγκεκριμένα σχολεία απεχώρησαν. Δεν ασκούμε ως πολιτικοί την επιρροή που θα έπρεπε στον ελληνικό λαό και προπαντός στη νέα γενιά.
Θα πρέπει να το αποκρύπτουμε αυτό από τους προβληματισμούς μας, από τις δράσεις μας και από τις στάσεις μας; Δεν γνωρίζουμε ότι οι νέοι είναι αποστασιοποιημένοι από τα κόμματα και από την πολιτική, ενώ είναι η πιο πολιτικοποιημένη γενιά, ακόμη και με την άρνησή της και την απόρριψή της; Ποια είναι τα στοιχεία που συνθέτουν αυτήν την αναξιοπιστία; Είναι ακριβώς η αναντιστοιχία λόγων και έργων. Και εδώ ας έχει ο καθένας ως σύμβουλό του την κοινή του νοημοσύνη και την ελαχίστη μνήμη που μπορεί να διαθέτει για το τι λένε προεκλογικά τα κόμματα και ποια κόμματα και τι πράτουν μετεκλογικά, το έλλειμμα ηθικής που υπάρχει στο δημόσιο βίο και η αναποτελεσματικότητα .
Προσφέρουμε την παιδεία που χρειάζεται ο νέος και για τη μόρφωσή του και για τη σύνδεσή του με τις ανάγκες στις παραγωγικές διαδικασίες; Προσφέρουμε το πρότυπο του ηγήτορα που μπορεί να του ασκεί ελκυστική δύναμη, να τον πιστεύει και να τον ακολουθεί; Προσφέρουμε λύση στα προβλήματά του;
Αν δεν συμπεριληφθούν όλα αυτά στην πολιτική ολόκληρης της πολιτείας, ολόκληρης της κοινωνίας για την άσκηση μιας σωστής πολιτικής στον τομέα της πρόληψης, δεν κάνουμε πρόληψη. Αντίθετα αυξάνουμε τη λεγόμενη ζήτηση.
Ποια είναι η αποτρεπτική μας πολιτική σ' αυτόν τον πόλεμο που πρέπει να έχει ολόκληρη η πολιτεία με τους εμπόρους ναρκωτικών; Τους έχουμε τρομάξει; Τους έχουμε στριμώξει; Περνούν δύσκολα; Είναι μια χώρα στην οποία ασκούν αυτό το θανατηφόρο επάγγελμά τους με τις μεγαλύτερες δυνατές δυσκολίες;
'Ηδη αναπτύσσεται στην ελληνική κοινωνία ένα ισχυρό αίτημα επιστροφής στη ποινή του θανάτου και κυρίως αναφέρεται αυτό το αίτημα στους εμπόρους ναρκωτικών. Δεν είναι όμως, η καλύτερη ώρα να ανοίξουμε αυτό το θέμα. Αλλά όταν λέμε ισόβια, κύριοι Υπουργοί, το εννοούμε; 'Εχει τουλάχιστον το φόβο ο εμπορευόμενος το θάνατο ότι αν συλληφθεί σημαίνει ισόβια ή διευκολύνεται, ακόμη και όταν συλληφθεί, ακόμη και όταν καταδικασθεί, με τη λεγόμενη άδεια να κάνει τακτική χρήση, ασκώντας και κατά τη διάρκεια της αδείας του το θανατηφόρο επάγγελμα; Διαπιστώνουμε οι πάντες ότι οι έμποροι ναρκωτικών και όταν συλληφθούν και όταν καταδικασθούν και όσο μένουν φυλακισμένοι ασκούν το εμπόριο ναρκωτικών και εντός των φυλακών; Εδώ δεν πρέπει να κάνουμε τίποτα; Παθητικοί θεατές; Ηττηθήκαμε; Ηττοπάθεια; Μοιρολατρία;
Είπατε -και πολύ σωστά- ότι όσο συχνότερα έρχεται σε επαφή το νέο παιδί με την ουσία τόσο πιθανότερο είναι να γίνει χρήστης. Κάνουμε τίποτα για να αποτρέψουμε αυτήν την επαφή; Περιφρουρείται το σχολείο; Καλέσαμε τις οικογένειες και τους γονείς να αναλάβουν τις δικές τους ευθύνες όλοι μαζί; Ενεργοποιήσαμε τους συλλόγους γονέων και κηδεμόνων; Απευθυνθήκαμε και σε αυτούς με αξιοπιστία; Ποτέ και όχι.
Λέμε στα λόγια, εσείς ως Κυβέρνηση, ότι αναδεικνύεται ο θεσμός της οικογένειας. Πώς; Μόνο με λόγια; Ο νέος που συμπληρώνει το 18ο έτος της ηλικίας του -και το γνωρίζετε- και δεν βρίσκει δουλειά, δεν έχει ούτε ιατροφαρμακευτική περίθαλψη και η οικογένειά του πληρώνει μεγαλύτερο φόρο. Είναι στήριξη του θεσμού της οικογένειας αυτό; 'Οταν έχουμε υπογεννητικότητα, όταν έχουμε εγκληματικότητα, όταν έχουμε ανεργία, όταν έχουμε ναρκωτικά που μας περιβάλλουν, είναι στήριξη του θεσμού της οικογένειας;
Σας έχουμε πει να καθιερώσουμε το επίδομα της μητρότητας για ένα χρόνο, για τις μητέρες που είναι κάτω από τα όρια της φτώχειας. Το κάνουμε; Αναπτύσσουμε τους βρεφονηπιακούς σταθμούς με την ταχύτητα των αναγκών μας, σε κάποιο χρονικό ορίζοντα και να πούμε ότι καλύψαμε στοιχειωδώς τις ανάγκες μας;
Ασφαλώς το παιδί των δώδεκα και των δεκατριών ετών, όταν πάει στα ναρκωτικά δεν είναι κυρίως ο εφιάλτης της ανεργίας που τον οδήγησε σε απόγνωση. 'Εχουμε σκεφτεί όμως, πως ενδεχομένως η ανεργία να επηρέασε το οικογενειακό περιβάλλον στο οποίο ζει;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Τα στοιχεία είναι τελείως διαφορετικά. Οι πλούσιοι αρχίζουν νωρίτερατο πρόβλημα από τους φτωχούς και τους άνεργους.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Διαπερνάει τα στρώματα όλα.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Ακούστε με, μην το επεκτείνουμε. Συμφωνούμε ότι η διαστρωμάτωση είναι πλήρης. 
Και γιατί μας αποδίδετε ότι εμείς δεν τιμούμε τους ανθρώπους που εργάζονται και προσπαθούν στον ΟΚΑΝΑ; Τους τιμούμε και με το παραπάνω. Απλώς ο κ. Καραγκούνης με πολύ χαμηλούς τόνους σας είπε ότι δεν είναι δυνατόν, αν έχουμε εκατό προσλήψεις και οι εκατό να είναι μόνο πολιτικοί σας φίλοι, γιατί τότε κάποιο άλλο κριτήριο μπαίνει. Γι' αυτό μπορεί να μην φταίτε εσείς ο ίδιος.
Κύριε Πρόεδρε, εμείς φέραμε το θέμα και νομίζω ότι ήταν πάρα πολύ χρήσιμο να το κάνουμε. Ταράξαμε τα λιμνάζοντα ύδατα της αυτοϊκανοποίησης, της αυταρέσκειας και το κάναμε επειδή τα αποτελέσματα που έχουμε με αυτήν την πολιτική είναι αρνητικά. Είναι καιρός να προβληματιστούμε και όχι μόνο. Να συμπαραταχθούμε όλοι και η Τοπική Αυτοδιοίκηση να αναλάβει τις δικές της ευθύνες. Δεν εκλέγονται οι τοπικοί άρχοντες για να έχουν μόνο την τοπική εξουσία. Εκλέγονται για να συμπράξουμε όλοι μαζί στο κτύπημα προβλημάτων που αφορούν ολόκληρο το έθνος και ολόκληρο το λαό και προπαντός το μέλλον μας.
'Αρα, ας λείψει το στοιχείο της ενόχλησης, γιατί ρωτούμε και γιατί ελέγχουμε και ας προβληματιστούμε στη λογική ότι κάναμε ό,τι μπορούσαμε. Κάναμε αυτό που είχαμε πει, αλλά τα αποτελέσματα είναι ανεπαρκή. Και ελάτε να σκεφθούμε όλοι μαζί, τι άλλο πρέπει να κάνουμε. 
Αυτή ήταν η λογική, αυτή ήταν η φιλοσοφία και αυτή ήταν και η φιλοδοξία της επερώτησής μας.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο για να τριτολογήσει.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Φτάσαμε στο τέλος αυτής της συζήτησης. Εγώ στη δευτερολογία μου έκλεισα με το χαρακτηρισμό "θετική συζήτηση", αλλά τώρα είμαι υποχρεωμένος να δώσω κάποιες απαντήσεις στον κ. Μιχαλολιάκο, ο οποίος δεν προσπάθησε να κλείσει με τη δευτερολογία του τη συζήτηση, αλλά να την ανοίξει σε άλλες κατευθύνσεις.
Δεν θα σας παρακολουθήσω στα άλλα θέματα γενικότερης πολιτικής που θίξατε, όχι, γιατί δεν θα ήθελα να δημιουργηθούν οξύτητες, που θα έδιναν άλλο τόνο σ'αυτήν τη συζήτηση...
ΒΑΣΙΛΕΙΟΣ ΜΙΧΑΛΟΛΙΑΚΟΣ: Τι είπα;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Αναφερθήκατε ότι το 1980, ούτε λίγο-ούτε πολύ, η Ελλάδα ήταν παράδεισος και σήμερα είναι κόλαση. Ξέρει ο ελληνικός λαός. Αυτό είπατε.
ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Υπουργέ ...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Παρακαλώ, εγώ δεν σας διέκοψα.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Μιχαλολιάκο.
ΒΑΣΙΛΕΙΟΣ ΜΙΧΑΛΟΛΙΑΚΟΣ: ...δεν σας έχω διακόψει ποτέ, αλλά δεν θέλω να αλλοιώνετε αυτά που είπα. Είπα ότι υπερτερούσαμε της υπόλοιπης Ευρώπης μόνο σε δύο τομείς: Στον τομέα της ανεργίας και της χρήσης των ναρκωτικών. Παράδεισος σημαίνει αυτό; Σε όλα τα άλλα η Ελλάδα ...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε Μιχαλολιάκο, αφήστε με να ολοκληρώσω. Σας άκουσα με πολλή προσοχή. Γι' αυτό είπα ότι δεν ανοίγω αυτήν τη συζήτηση.
Και για τα ναρκωτικά και για την ανεργία έχουμε απαντήσει. 
 

Επιστροφή στην κορυφή



Σελίδα 9927 
'Εχουμε πει πώς είναι η εξέλιξη του θέματος των ναρκωτικών σήμερα. Θα επανέλθω και θα κλείσω με αυτό το θέμα. 
Ως προς την ανεργία είπαμε πως η Κυβέρνηση αυτή με νέους ρυθμούς ανάπτυξης, αλλά και με νέα προγράμματα έχει στο κέντρο της το θέμα της απασχόλησης. Πενήντα χιλιάδες νέοι θα μπουν σε νέα προγράμματα. Είπατε προηγουμένως ότι σας ανησυχούν οι νέοι άνεργοι. 'Οπως και είμαστε η παράταξη εκείνη, η οποία έβαλε στην Ευρωπαϊκή 'Ενωση το θέμα της απασχόλησης ως κυρίαρχο θέμα μιας πολιτικής σύγκλισης. Δεν μπαίνω όμως σ'αυτό το θέμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Μπήκατε όμως και σε ένα άλλο θέμα, στο θέμα της κοινωνικής κρίσης. Εδώ μπορούμε να συζητάμε ώρες. Καθ' ό,τι αφορά τις επιπτώσεις στα ναρκωτικά ασφαλώς έχει ιδιαίτερη σημασία. Δεν είναι όμως μόνο τα προβλήματα ανεργίας...
Με συγχωρείτε, κύριε Πρόεδρε, μόνο σε εμένα κτυπάτε το κουδούνι μόνιμα;
ΠΡΟΕΔΡΕΥΩΝ (Παναγιώτης Ν. Κρητικός): Δεν κτυπάει μόνιμα το κουδούνι. 'Εχετε πέντε λεπτά και τα μοιράζεσθε. 'Η δεν θέλετε ...
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): 'Οχι, τελειώνω και κλείνει η συζήτηση.
Σας το είπε πολύ καλά ο κ. Σκουλάκης με το παράδειγμα του νέου των δεκατριών ετών, που δεν έχει σχέση με την ανεργία του και δεν είναι ούτε από οικογένεια που έχει πρόβλημα ανεργίας. Αυτά λένε τα παραδείγματα. Εγώ γι' αυτό είπα ότι ήταν πάρα πολύ καλή η συζήτηση. Πολλοί είναι οι παράγοντες που επηρεάζουν και δεν πρέπει να βγάζουμε εύκολα συμπεράσματα, ίσως για δημιουργία εντυπώσεων, γιατί πραγματικά αυτό δεν βοηθάει να διορθώσουμε τις πολιτικές μας. Διαπερνά το θέμα των ναρκωτικών -το είπα ξανά- γεωγραφικά όλη την Ελλάδα, κοινωνικά όλα τα στρώματα, όλες τις ηλικίες και τα δύο φύλα.
Θέλω να συμπληρώσω και κάτι που το είχατε θίξει στην πρωτολογία σας. Είναι το μεγάλο ζήτημα και το θέμα της επέκτασης της χρήσης του αλκοόλ και του τσιγάρου στη νεολαία.
Θέλω να θυμίσω ότι είναι αποδεδειγμένο πια στατιστικά, ότι ένα στα δύο παιδιά που θα αρχίσουν το τσιγάρο δεκατεσσάρων ετών, θα πεθάνει πρώιμα. Ας το λάβουν υπόψη τους όλοι στην ελληνική κοινωνία.
Τελειώνοντας, κύριε Πρόεδρε, θέλω να πω ότι από τη συζήτηση -κατά τη δική μας άποψη- απεδείχθη η πολυπλοκότητα του προβλήματος. Αλλά και οι πρωτοβουλίες της Κυβέρνησης ανεδείχθησαν πρώτον, με τη διακομματική επιτροπή, που φάνηκε από εδώ η χρησιμότητά της, που συστάθηκε για να διερευνήσει όλες τις νέες πτυχές του προβλήματος και να προχωρήσει με την ευρύτερη δυνατή συναίνεση σε συμπεράσματα και δεύτερον, απεδείχθη η αποτελεσματικότητα της δικής μας πολιτικής, που κύρια εντοπίζεται στο ότι προσανατολίστηκε προς δράσεις και θεσμούς, που είναι σήμερα οι πιο μεγάλες ελπίδες για να αποδώσει μια πολιτική τόσων χρόνων, πάρα πολύ καλύτερους καρπούς.
Εμείς είμαστε σίγουροι γι'αυτήν την προσπάθεια που κάνουμε και είμαστε πολύ βέβαιοι ότι θα έχουμε ένα καλύτερο αποτέλεσμα. Ζητάμε τη βοήθεια όλων και απευθυνόμαστε ιδιαίτερα σε κάθε 'Ελληνα πολίτη, να έλθει μαζί μας, για να μπορέσουμε να λύσουμε καλύτερα το πρόβλημα για το μέλλον της γενιάς μας. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της υπ' αριθμόν 48/3-4-98 επερώτησης των Βουλευτών της Νέας Δημοκρατίας κυρίων Ανδρέα Καραγκούνη, Νικολάου Αναστασόπουλου, Αθανασίου Γιαννόπουλου, Ιωάννη Χωματά, Παναγιώτη Μελά, Παναγιώτη Σκανδαλάκη, Φάνης Πάλλη-Πετραλιά, Σπυρίδωνα Σπύρου προς τον Υπουργό Υγείας και Πρόνοιας, σχετικά με το πρόβλημα αντιμετώπισης των ναρκωτικών.
Κύριοι συνάδελφοι, έχουν διανεμηθεί τα Πρακτικά της 18ης Μα|ου 1998 και ερωτάται το Σώμα, εάν επικυρούνται.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, τα Πρακτικά της 18ης Μα|ου 1998 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 15.10' λύεται η συνεδρίαση για τη Δευτέρα 1η Ιουνίου 1998 και ώρα 18.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

Επιστροφή στην κορυφή



Σελίδα 9928 
Η σελίδα σε PDF 

