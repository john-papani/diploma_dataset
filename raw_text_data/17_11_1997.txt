Σελίδα 1617 


Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΚΘ'

Δευτέρα 17 Νοεμβρίου 1997

 

Αθήνα, σήμερα στις 17 Νοεμβρίου 1997, ημέρα Δευτέρα και ώρα 18.28' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Γ' Αντιπροέδρου αυτής κ. ΛΟΥΚΑ ΑΠΟΣΤΟΛΙΔΗ:

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, αρχίζει η συνεδρίαση.

Παρακαλείται η κυρία Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από την κ. Ελένη Ανουσάκη, Βουλευτή Α' Αθηνών, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων ζητεί την αύξηση των αποδοχών και των συντάξεων των εργαζομένων και συνταξιούχων της ΕΛ.ΑΣ.

2) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας στο οποίο τονίζεται πως η Περιφέρεια Πελοποννήσου έρχεται τελευταία ως προς τις απορροφήσεις.

3) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο ζητείται η οικονομική ενίσχυση του Εργοτέλη Ηρακλείου.

4) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία εργαζόμενοι στο ΕΛΚΕΠΑ με εξηρτημένη σχέση εργασίας ζητούν την επίλυση εργασιακού προβλήματός τους.

5) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο κ. Ι. Δολαψάκης, τελωνοφύλακας, ζητεί την επίλυση οικονομικού προβλήματος των εργαζομένων στον προσωρινό κλάδο Τελωνοφυλακής.

6) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Δ.Νικολόπουλος, κάτοικος Αγρινίου, ζητεί την πρόσληψή του ως οδηγού ασθενοφόρου στο Νομό Αιτωλ/νίας.

7) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ. Καρχιμάκης ζητεί να ενταχθεί το έργο της τριτοβάθμιας επεξεργασίας και επαναχρησιμοποίησης για άρδευση λυμμάτων στον Αγ.Νικόλαο στο επιχειρησιακό πρόγραμμα του ΥΠΕΧΩΔΕ για το περιβάλλον.

8) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ. Καρχιμάκης ζητεί την ίδρυση Πυροσβεστικού Σταθμού Δ' Τάξης στο Δήμο Σητείας Λασιθείου.

9) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ. Καρχιμάκης ζητεί τη συμπληρωματική χρηματοδότηση του Αιολικού Πάρκου Σητείας Λασιθίου.

10) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ. Καρχιμάκης ζητεί την κατασκευή διαφόρων απαραίτητων έργων για να ολοκληρωθεί η κατασκευή του αεροδρομίου Σητείας Λασιθίου.

11) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο κ. Μ. Καρχιμάκης ζητεί την ίδρυση και λειτουργία ταχύρυθμων τμημάτων επαγγελματικής κατάρτισης στη Σητεία και Ιεράπετρα Λασιθίου.

12) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο κ. Μ. Καρχιμάκης ζητεί την άμεση δημοπράτηση της ανέγερσης του ΚΕΤΕΚ Ιεράπετρας.

13) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο κ. Μ. Καρχιμάκης ζητεί να μειωθεί ο αριθμός των αυτ/των από 25 σε 10 για τα γραφεία εκμίσθωσης επιβατηγών αυτ/των της περιοχής της Σητείας.

14) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία Κάτοικοι Βόλου Μαγνησίας καταγγέλλουν τον ΟΤΕ Βόλου διότι χωρίς περιβαλλοντική μελέτη και άδεια, μεθοδεύει την ολοκλήρωση εγκατάστασης στο κέντρο της πόλης κεραίας κινητής τηλεφωνίας και ασύρματης τηλεφωνίας.

15) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύλλογος Υπαλλήλων Οργανισμού Εργατικής Κατοικίας ζητεί να μην προχωρήσει ο ΟΕΚ στην αγορά διαμερισμάτων του εργολάβου Μολτζή στον Αγ. Ιωάννη Ρέντη, λόγω κακοτεχνιών.

16) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία Εκπρόσωποι Μαζικών Φορέων Ελλάδας διαμαρτύρονται για τη συντονισμένη αντιδημοκρατική επιχείρηση παραχάραξης της ιστορίας και παραποίηση της αλήθειας που κλιμακώνεται από την κρατική ΝΕΤ "Νέα Ελληνική Τηλεόραση".


 

  

Σελίδα 1618 

17) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία το Εργατοϋπαλληλικό Κέντρο Ελευσίνας Δυτικής Αττικής ζητεί τη ρύθμιση της συνταξιοδότησης και ασφάλισης των μελών του.

18) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Βασίλειος Φωτόπουλος Ορθ/κος Χερ/γος Ογκ/γος Επιμ. Β' ΓΟΝΚ "Οι 'Αγιοι Ανάργυροι" Κηφισιάς διαμαρτύρεται για τη νομοθετική ρύθμιση του εργασιακού του καθεστώτος βάσει του Ν. 2519/97.

19) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Επιτροπή Ψυχολόγων κατά της υποβάθμισης του επαγγέλματος του Ψυχολόγου διαμαρτύρεται για την απόφαση χορήγησης άδειας άσκησης του επαγγέλματος του ψυχολόγου στους πτυχιούχους αλλοδαπών Πανεπιστημίων.

20) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Δήμος Σαμοθράκης Νομού 'Εβρου ζητεί την επίλυση των προβλημάτων του στον τομέα της υγείας.

21) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Δήμος Σαμοθράκης ζητεί να ληφθούν μέτρα για τη βελτίωση της παροχής υπηρεσιών του γραφείου ΕΛΤΑ στη χώρα.

22) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Κοινότητα Φολέγανδρου του Νομού Κυκλάδων ζητεί τη βελτίωση της ακτοπλοϊκής συγκοινωνίας του νησιού.

23) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία ζητεί νέες συνταξιοδοτικές ρυθμίσεις των γυναικών ασφαλισμένων στο ΤΕΒΕ.

24) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Ιατρικός Σύλλογος Αγρινίου ζητεί την αύξηση της αμοιβής της επίσκεψης.

25) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία τα Σωματεία Ελευθέρων Αλιέων Μεσολογγίου Αιτωλικού ζητούν τη χορήγηση αποζημίωσης στα μέλη τους λόγω ζημιών που υπέστη ο κλάδος από την κακοκαιρία.

26) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία τα Σωματεία Ελευθέρων Αλιέων Μεσολογγίου Αιτωλικού ζητούν τη χορήγηση αποζημίωσης στα μέλη τους λόγω ζημιών που υπέστη ο κλάδος από την κακοκαιρία.

27) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας σχετικά με τις καταγγελίες του Κέντρου Προστασίας Καταναλωτών για το γάλα που "πλασάρεται" στην αγορά ως φρέσκο, παστεριωμένο.

28) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία το Γεωτεχνικό Επιμελητήριο Ελλάδας Παράρτημα Ηπείρου - Νήσων ενίσταται στην κατάργηση των Περιφερειακών Παραρτημάτων ΙΓΜΕ.

29) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Επιτροπή Νεολαίας Περδικακίου Βάλτου Νομού Αιτωλ/νίας ζητεί χρηματοδότηση για την κατασκευή αθλητικών εγκαταστάσεων στο Περδικάκι του Νομού Αιτωλ/νίας.

30) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία ο Αναπτυξιακός Σύνδεσμος Δήμων και Κοινοτήτων Θριασίου Πεδίου ζητεί την επίσπευση των διαδικασιών για την ολοκληρωμένη λειτουργία του Νοσοκομείου Ελευσίνας Θριάσιο.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 46/2-7-97 ερώτηση δόθηκε με το υπ' αριθμ. 1462/26-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 46/2-7-97 ερώτησης που κατέθεσαν οι Βουλευτές κ. Ο. Κολοζώφ και Σ. Κόρακας με θέμα τα αποτελέσματα της Διϋπουργικής Επιτροπής για την αναβάθμιση του ρόλου, την αναδιοργάνωση και τον εκσυγχρονισμό της εγχώριας Αμυντικής Βιομηχανίας, σας γνωρίζεται ότι η υπόψη Επιτροπή έχει καταθέσει την εισήγησή της προς τα αρμόδια Υπουργεία. 'Ηδη σε επίπεδο Κυβέρνησης έχουν συζητηθεί οι προτάσεις αυτές και δρομολογούνται μια σειρά μέτρων και πολιτικών με στόχο την εξυγίανση, την αναδιοργάνωση και την αναβάθμιση του ρόλου των Αμυντικών Βιομηχανιών της Χώρας.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

2. Στην με αριθμό 97/2-7-97 ερώτηση δόθηκε με το υπ' αριθμ. 2229/14-10-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 97/2-7-97 της Βουλευτή κ. Ανδριανής Λουλέ σας γνωρίζουμε τα εξής:

Η ένταξη ενός έργου στο ΠΕΠ αποτελεί αρμοδιότητα της Επιτροπής Παρακολούθησης (ΕΠ) του Προγράμματος, μετά από σχετική πρόταση του Περιφερειακού Συμβουλίου. Απαραίτητη προϋπόθεση για αποδοχή του έργου από την ΕΠ το ΠΕΠ είναι αφενός η εκπλήρωση συγκεκριμένων για το ΠΕΠ κριτηρίων επιλεξιμότητας και αφετέρου η συμπλήρωση "Τεχνικού Δελτίου 'Εργου" και Δελτίου Ελέγχου Εκπλήρωσης Τεχνικών Κριτηρίων".

Την ευθύνη της διαδικασίας τήρησης αυτών των προϋποθέσεων καθώς και της τελικής εισήγησης προς την ΕΠ του ΠΕΠ έχει η Γραμματεία του ΕΠ.

Ο Υφυπουργός

ΧΡΗΣΤΟΣ ΠΑΧΤΑΣ"

3. Στην με αριθμό 169/3-7-97 ερώτηση δόθηκε με το υπ' αριθμ. 1471/13-10-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 169/3-7-97 ερώτησης που κατέθεσαν οι Βουλευτές κ. Ο. Κολοζώφ και Μ. Αγγουράκης με θέμα τα μέτρα αναβάθμισης της Εγχώριας Αμυντικής Βιομηχανίας σας γνωρίζονται τα εξής:

Στα πλαίσια υλοποίησης του πενταετούς Ε.Μ.Π.Α.Ε., η Κυβέρνηση επιδιώκει τον αναβαθμισμένο ρόλο της Ελληνικής Αμυντικής Βιομηχανίας. Με την εξέλιξη αυτή δε, θα επιδιωχθεί παράλληλα η βελτίωση της ανταγωνιστικότητας των Αμυντικών Βιομηχανιών και μέσω αυτής θα επιτευχθεί η εξυγίανση και η βιωσιμότητά τους. Για την κάλυψη των συγκεκριμένων αναγκών του Στρατού, Ναυτικού και Αεροπορίας σε εξοπλισμούς, θα επιδιωχθεί ο μέγιστος δυνατός συντονισμός των παραγωγικών και αναπτυξιακών δυνάμεων, ώστε ο Ενιαίος Τομέας Αμυντικής Βιομηχανίας να συγκροτεί ένα πλέγμα προσφοράς υλικών και υπηρεσιών, με ευέλικτη προσαρμοστικότητα στην εσωτερική και διεθνή αγορά. Επίσης, επιδιώκεται η αναδιοργάνωση των παραγωγικών δραστηριοτήτων, σε κοινή βάση όλων των εταιρειών, με συγχωνεύσεις ή αναπτύξεις νέων δραστηριοτήτων, ανάλογη ανακατανομή προσωπικού και μείωση της υποαπασχόλησης, αποφυγή επικαλύψεων και ανταγωνισμών, με σκοπό την επιτυχημένη εισαγωγή στο Χρηματιστήριο.

Ακόμη, τα Υπουργεία Εθνικής 'Αμυνας, Ανάπτυξης και Εθνικής Οικονομίας συγκρότησαν Διυπουργική Επιτροπή συντονισμού και υποστήριξης της λειτουργίας των Κρατικών Μονάδων (ΕΑΒ, ΕΒΟ, ΠΥΡΚΑΛ, ΕΛΒΟ και Ναυπηγεία Σκαραμαγκά) με σκοπό την δημιουργία των προϋποθέσεων, για ένα


 

  

Σελίδα 1619 

 

μόνιμο Φορέα συντονισμού.

Επιπροσθέτως, το ΥΠΕΘΑ, αποδεικνύοντας για μία ακόμη φορά το ενδιαφέρον του για το μέλλον της Αμυντικής Βιομηχανίας και προκειμένου να αυξηθεί ο κύκλος εργασιών των Κρατικών Αμυντικών Βιομηχανιών, ενημερώνει της Βιομηχανίες αυτές για τα εξοπλιστικά προγράμματα του ΕΜΠΑΕ και συνεργάζεται μαζί τους για την εμπλοκή τους σε όσα από αυτά υπάρχει τεχνολογική δυνατότητα. Επίσης, προσπαθεί να καλύψει τις ανάγκες τους για εκσυγχρονισμό του εξοπλισμού τους και αναβάθμιση της τεχνολογικής τους βάσης, μέσω των αντισταθμιστικών ωφελημάτων από την προμήθεια των εξοπλιστικών προγραμμάτων του ΕΜΠΑΕ, ώστε να είναι σε θέση να εμπλακούν σε συμπαραγωγές στις οποίες δεν έχουν μέχρι σήμερα δυνατότητες. Ακόμη, υπογράφει προγραμματικές συμφωνίες (συμβάσεις πλαίσιο) με τις Κρατικές Βιομηχανίες για την παραγωγή υλικών, πυρομαχικών και ανταλλακτικών για τα οποία υπάρχουν επαναλαμβανόμενες ανάγκες, ενώ επιδιώκει να τις εμπλέξει σε διεθνή ερευνητικά και αναπτυξιακά προγράμματα, συμμετέχοντας στην χρηματοδότηση αυτών.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

4. Στην με αριθμό 225/7-7-97 ερώτηση δόθηκε με το υπ' αριθμ. 1473/14-10-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 225/7-7-97 ερώτησης που κατέθεσε ο Βουλευτής κ. Α. Παπαδόγγονας με θέμα το Εξοπλιστικό Πρόγραμμα των Ενόπλων Δυνάμεων, σας γνωρίζουμε τα εξής:

Το ΥΠΕΘΑ ακολούθησε τις διαδικασίες, οι οποίες προβλέπονται από την κείμενη νομοθεσία. Αποτέλεσμα των διαδικασιών που ακολουθήθηκαν ήταν να επιτευχθεί το μέγιστο επιχειρησιακό αποτέλεσμα με το μικρότερο δυνατό κόστος.

Συγκεκριμένα, το σύνολο των Α/φών, 39 στον αριθμό, θα εκσυγχρονισθούν πριν από το τέλος του 2000. 'Οσον αφορά τη μείωση του κόστους που επετεύχθη, επισημαίνεται ότι η προσφορά της BOEING μειώθηκε από 90,6 σε 88,4 δισ. δραχμές και της DBA (DASA) από 95,6 σε 87 δισ. δραχμές.

Αναφορικά με το θέμα των αντισταθμιστικών ωφελημάτων που σχετίζονται με τις προσφορές (offsets) για την υλοποίηση του προγράμματος, σας γνωρίζεται ότι επετεύχθη η ανάθεση στην Αμυντική Βιομηχανία έργου πραγματικού ύψους (τοποθετημένες παραγγελίες) 15% του ύψους της προμήθειας. 

Επιπρόσθετα, για την υποστήριξη του παραπάνω έργου διατίθεται, χωρίς ουδεμία επιπρόσθετη επιβάρυνση, στην Αμυντική Βιομηχανία τεχνογνωσία, εκπαίδευση και εξοπλισμός αξίας περίπου 35% του ανατιθέμενου έργου.

Ειδικότερα η ΕΑΒ, εκτός του έργου που θα αναλάβει, θα συμμετάσχει ενεργά στο σχεδιασμό και ανάπτυξη του προγράμματος εκσυγχρονισμού των Α/φων F-4Ε, το οποίο θα υλοποιηθεί εξ' ολοκλήρου στις εγκαταστάσεις της εν λόγω Βιομηχανίας.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

5. Στην με αριθμό 244/8-7-97 ερώτηση δόθηκε με το υπ' αριθμ. 13-5/13-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθ. 244/8-7-1997 ερώτηση που κατατέθηκε στη Βουλή από τους Βουλευτές κυρίους Απ. Τασούλα και Μαρία Μπόσκου, σχετικά με τη διακίνηση των φαρμάκων και τη λήψη μέτρων περιστολής της φαρμακευτικής δαπάνης, σας γνωρίζουμε στα πλαίσια των αρμοδιοτήτων μας τα εξής:

Για τη λήψη των μέτρων που θα επέφεραν τη μείωση της φαρμακευτικής δαπάνης, προηγήθηκε ευρύς διάλογος με όλους τους εμπλεκόμενους φορείς.

Με τα μέτρα αυτά που έχουν ήδη ανακοινωθεί και τα οποία θα υλοποιηθούν με την έκδοση σχετικής Αγορανομικής Διάταξης και Δελτίων Τιμών των φαρμάκων, σαφώς προκύπτει ότι μέλημα του Υπουργείου είναι να αντιμετωπισθεί πλέον αποτελεσματικά το διαχρονικά υφιστάμενο πρόβλημα του φαρμάκου, να στηριχθεί η εγχώρια παραγωγή, να περιορισθεί η υποκατάσταση των παλαιών δοκιμασμένων φαρμάκων (κυρίως παραγομένων) από άλλα ακριβότερα (κατά κανόνα εισαγόμενα) και τελικά και η ανοδική πορεία της φαρμακευτικής δαπάνης να περιορισθεί, αλλά και ο έλληνας πολίτης να εξασφαλίζει τα φάρμακά του στην κατά το δυνατό χαμηλότερη τιμή. 

Η περιστολή της δαπάνης για φάρμακα θα προέλθει όχι μόνο από τη μείωση του κέρδους των φαρμακοποιών αλλά όλων των εμπλεκομένων (βιομηχάνων, εισαγωγέων κλπ). Κατά ένα μεγάλο δε ποσοστό από την εφαρμογή της τιμής της φθηνότερης Ευρωπαϊκής Χώρας στα εισαγόμενα φάρμακα και τον κατά ενιαίο τρόπο επανακαθορισμού των τιμών όλων των φαρμάκων.

Επίσης θα προέλθει και από τη μείωση των εισφορών υπέρ ΕΟΦ, ΤΣΑΥ και ΤΕΑΥΦΕ.

'Οσον αφορά τέλος, το αίτημα των Βουλευτών να μη καταργηθεί η ενιαία τιμή λιανικής πώλησης του φαρμάκου, σημειώνεται ότι η απαγόρευση της χορήγησης έκπτωσης από τους φαρμακοποιούς για το κοινό, προβλέπεται από το ν. 1132/91, ο οποίος εξακολουθεί να ισχύει.

Ο Υφυπουργός

ΜΙΧΑΗΛ ΧΡΥΣΟΧΟΪΔΗΣ"

6. Στην με αριθμό 299/10-7-97 ερώτηση δόθηκε με το υπ' αριθμ. 48/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 299/10-7-97 που κατέθεσε ο Βουλευτής κ. Ν. Τσιατσιώνης, σας πληροφορούμε τα εξής:

Η αρμοδιότητα για την σύνταξη και υλοποίηση του Προγράμματος αντιπυρικής προστασίας ανήκει στις Περιφερειακές Δασικές Υπηρεσίες οι οποίες στα πλαίσια των διατιθεμένων πιστώσεων και με βάση τον βαθμό επικινδυνότητας των προστατευόμενων δασικών οικοσυστημάτων λαμβάνουν τόσο προληπτικά όσο και κατασταλτικά μέτρα για τον περιορισμό των επιπτώσεων των δασικών πυρκαγιών.

Μέσα στα προαναφερθέντα πλαίσια, κατά την υλοποίηση του ετήσιου προγράμματος έργων και εργασιών, εκτελούνται προκατασταλτικά έργα αντιπυρικής προστασίας, όπως διανοίξεις και συντηρήσεις δασικών δρόμων και αντιπυρικών λωρίδων, καθαρισμοί δασών, κατασκευές δεξαμένων και κρουνών υδροληψίας, κατασκευές πυροφυλακείων, πρατηρητηρίων κλπ, για τη βελτίωση περαιτέρω της υπάρχουσας υποδομής πυροπροστασίας. 

Με τα ίδια ως άνω κριτήρια ενισχύεται ετησίως και το προσωπικό των Περιφερειακών Δασικών Υπηρεσιών με εποχικό προσωπικό διαφόρων ειδικοτήτων για την επάνδρωση των πυροσβεστικών οχημάτων και την πληρέστερη λειτουργία τους.

Σε ό,τι αφορά την ενίσχυση του μηχανικού εξοπλισμού η Δασική Υπηρεσία, διατέθει ιδιαίτερα αξιόμαχο στόλο πυροσβεστικών οχημάτων διαφόρου μεγέθους και χωρητικότητας καθώς και ειδικών για το συγκεκριμένο έργο προδιαγραφών μέσω των οποίων δύναται να υποστηριχθούν οι επιχειρήσεις δασοπυρόσβεσης.

Πέραν των ανωτέρω όμως προσδίδεται ιδιαίτερη σημασία στην ορθολογική αύξηση των διαθεσίμων σήμερα μέσων, έπειτα όμως από συστηματική ανάλυση των υπηρεσιακών απαιτήσεων και της σκοπιμότητας για τους διαφόρους τύπους οχημάτων, καθώς επίσης και στη συμπλήρωση του μηχανικού εξοπλισμού με λοιπά μέσα υποστήριξης όπως μοτοσικλέτες, μικρολεωφορεία και οχήματα μεταφοράς προσωπικού.

Η ενίσχυση του πυροσβετικού εξοπλισμού των υπηρεσιών της Δυτικής Μακεδονίας θα μπορέσει να γίνει μελλοντικά, μετά την υλοποίηση σχετικής προμήθειας μέσων δασοπυρόσβεσης.

Σε ό,τι αφορά την ανάγκη ενισχύσεως του προσωπικού των Δασικών Υπηρεσιών, η οποία είναι γενικότερο πρόβλημα, όντως υπάρχει ανάγκη (όπως αναλυτικά φαίνεται στον πίνακα Ι) για πρόσληψη ειδικοτήτων μονίμου δασικού προσωπικού, η


 

  

Σελίδα 1620 

 

οποία και πρέπει να ικανοποιηθεί με δεδομένη τη συμβολή της άρτιας και πλήρους οργανώσεως των Περιφερειακών Δασικών Υπηρεσιών στην ανάπτυξη και προστασία των δασικών οικοσυστημάτων που διαχειρίζονται.

Στην κατεύθυνση αυτή η αρμόδια Διεύθυνση Διοίκησης Μονίμου Προσωπικού του Υπουργείου Γεωργίας, στον ετήσιο προγραμματισμό για την πρόσληψη μονίμου προσωπικού, ζήτησε από τη γραμματεία του Υπουργικού Συμβουλίου την παροχή έγκρισης για την πλήρη κάλυψη των κενών οργανικών θέσεων δασικών υπαλλήλων.

Σε ό,τι αφορά τα αίτια των πυρκαγιών γίνονται έρευνες για τη διακρίβωσή τους.

ΠΙΝΑΚΑΣ Ι: προσωπικό δασικών Υπηρεσιών

α/α Κλάδος 
 Προβλεπόμενες θέσεις 
 Κενά
 Ποσοστό κενών θέσεων
 
1 ΠΕ2 Δασολογικός 
 1108 
 225 
 20%
 
2 ΤΕ2 Δασοπονικός 
 1479 
 964 
 65%
 
3 ΔΕ Δασοφυλάκων Α 
 3376 
 1814 
 54%
 
4 ΥΕ7 Δασοφυλάκων Β 
 880 
 378 
 43%
 
5 ΥΕ17 Πρόληψης και Κατάσβεσης δασ.πυρ
 89 
 - 
 -
 

Επίσης το Υπουργείο Γεωργίας συγκεντρώνει στοιχεία για τις ζημιές που προκλήθηκαν στη γεωργία από πυρκαγιές προκειμένου να σχηματίσει σαφή και ολοκληρωμένη εικόνα της έκτασης και του ύψους των ζημιών και θα εξετάσει τη δυνατότητα λήψης μέτρων υπέρ των πληγέντων αγροτών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

7. Στην με αριθμό 408/16-7-97 ερώτηση δόθηκε με το υπ' αριθμ. 1480/29-9-97 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 408/16-7-97 ερώτησης που κατέθεσε ο Βουλευτής κ. Γ. Τζιτζικώστας στη Βουλή των Ελλήνων σχετικά με τα μέτρα προστασίας που πρόκειται να λάβει το ΥΠΕΘΑ για την προστασία των ακριτικών χερσαίων και θαλάσσιων περιοχών από τη δράση της "Αλβανικής Μαφίας", σας πληροφορούμε τα εξής:

Από ενάρξεως της εκρύθμου καταστάσεως στη γείτονα Χώρα, ελήφθησαν από το Γενικό Επιτελείο Στρατού άμεσα αυξημένα μέτρα ασφαλείας, επιτηρήσεως και περιπολίας καθ' όλη την έκταση της Ελληνο-Αλβανικής μεθορίου. 

Ειδικότερα, αυξήθηκαν τα όργανα ασφαλείας των Μονάδων Προκαλύψεως και ενισχύθηκε το προσωπικό των μονάδων της 8ης Μεραρχίας Πεζικού. Επιπροσθέτως, μεταστάθμευσαν στην περιοχή της Ηπείρου Ειδικές Δυνάμεις και τηρούνται σε ετοιμότητα ελικόπτερα, με αποστολή αναγνωρίσεων, για διάθεσή τους στην εν λόγω Μεραρχία. Πέραν αυτών, έχουν ληφθεί επί πλέον μέτρα που αφορούν την ενίσχυση των φυλακίων Κακαβιάς και Κρυσταλοπηγής όπως και των τοπικών Μονάδων προκαλύψεως, με σκοπό την ανάπτυξη ειδικών ομάδων ελέγχου και την ενεργοποίηση επί πλέον φυλακίων, παρατηρητηρίων και περιπόλων με ειδικά οχήματα, συσκευές και μέσα.

Στα πλαίσια της αντιμετωπίσεως της Λαθρομεταναστεύσεως, προασπίσεως της 'Εννομης Τάξεως και αποκαταστάσεως του αισθήματος Ασφαλείας των κατοίκων της Κέρκυρας και της Βορειοδυτικής Ελλάδας, το Πολεμικό Ναυτικό εφαρμόζει μέτρα αποτροπής της εισόδου Λαθρομεταναστών και αντιμετωπίσεως των Κακοποιών Λαθρεμπόρων. Οι τελευταίοι εξορμούν από τις Αλβανικές ακτές με πλωτά μέσα και προβαίνουν σε ένοπλες ληστείες, πράξεις πειρατείας και παράνομη διακίνηση ναρκωτικών.

Σε εφαρμογή αυτών των μέτρων, το Πολεμικό Ναυτικό συνδράμει στην Επιτήρηση και την Προστασία της θαλάσσιας περιοχής μεταξύ Κέρκυρας και Αλβανίας παρέχοντας ένα Ναρκαλιευτικό και μία Τορπιλάκατο που διατίθενται στην Κέρκυρα σε μόνιμη βάση και εναλλάσσονται σε εικοσιτετράωρες περιπολίες καθώς και ομάδες βατραχανθρώπων, εφοδιασμένων με ταχύπλοες πνευστές λέμβους που επιβαίνουν στα δύο προαναφερθέντα πολεμικά πλοία. Επιπροσθέτως, το Γενικό Επιτελείο Ναυτικού κατόπιν συσκέψεως με αρμόδιους φορείς (Ελληνική Αστυνομία και Λιμενικό Σώμα), που έλαβε χώρα περί τα μέσα Μαϊου 1997, διέθεσε επιπλέον μία Κανονιοφόρο, μία Πυραυλάκατο και δύο Ταχέα Περιπολικά καθώς και άνδρες των Μονάδων Υποβρυχίων Καταστροφών (ΜΥΚ), με σκάφη και ανάλογο εξοπλισμό.

Τα παραπάνω Πολεμικά Πλοία παράλληλα με το επιχειρησιακό τους έργο, κατά το ενδιάμεσο χρονικό διάστημα των περιπολιών τους, αγκυροβολούν στα Διαπόντια νησιά καθώς και σε όρμους της Κέρκυρας με σκοπό τη Ναυτική Παρουσία και την τόνωση του ηθικού των κατοίκων των Διαπόντιων νήσων.

Επιπλέον για την ασφάλεια της ίδιας περιοχής, πρέπει να σημειωθεί ότι το Πολεμικό Ναυτικό διαθέτει δύο ναυτικά Παρατηρητήρια -του Αγίου Στεφάνου και των Αυλιωτών- τα οποία επιτηρούν το Στενό Κερκύρας και την θαλάσσια περιοχή των Διαποντίων Νήσων αντίστοιχα. Τα προαναφερθέντα είναι εξοπλισμένα με Ραντάρ Ερεύνης Επιφάνειας και είναι διατεταγμένα κατά τέτοιο τρόπο, ώστε να επιτηρούν την ευρύτερη θαλάσσια περιοχή.

Μετά τη διάθεση των Μονάδων του Πολεμικού Ναυτικού και την δυναμική αντιμετώπιση των γεγονότων από το προσωπικό τους, η εγκληματικότητα από πλευράς Αλβανών κακοποιών στην περιοχή έχει ελαχιστοποιηθεί.

Επανειλημμένα τα Πολεμικά Πλοία με τη συνδρομή των προαναφερθέντων Ναυτικών Παρατηρητηρίων έχουν αποτρέψει ταχύπλοα Αλβανικά Σκάφη που εξορμούν από τις Αλβανικές ακτές, ενώ έχουν εμπλακεί σε ορισμένες περιπτώσεις με αυτά και τα έχουν εξουδετερώσει.

'Οσον αφορά την καταδίωξη των κακοποιών στοιχείων και τη σύλληψή τους εντός των Αλβανικών χωρικών υδάτων σημειώνεται ότι είναι ένα ενδεχόμενο που αντιμετωπίζεται ανάλογα με τις υπάρχουσες διαταγές και το συγκεκριμένο περιστατικό.

Με όλα τα προαναφερθέντα προσήκοντα μέτρα ασφαλείας καθώς και με την απαραίτητη αποφασιστικότητα που διακρίνει τις κινήσεις του Γενικού Επιτελείου Εθνικής 'Αμυνας, δεν έχει μέχρι τώρα εμφανισθεί κάποια ανεπιθύμητη κατάσταση ή περιστατικό. Πέραν τούτου το ΥΠΕΘΑ ευρίσκεται σε ετοιμότητα λήψεως επιπροσθέτων προληπτικών μέτρων, εάν τούτο απαιτηθεί, ώστε να αποτραπεί η είσοδος λαθρομεταναστών ή ομάδων κακοποιών στη χώρα, από τις περιοχές της Ελληνο-Αλβανικής μεθορίου.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

8. Στην με αριθμό 411/16-7-97 ερώτηση δόθηκε με το υπ' αριθμ. 16955/13-10-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση 411/16-7-97 που κατέθεσε στη Βουλή των Ελλήνων ο Βουλευτής κ. Γ. Τζιτζικώστας και σε ό,τι αφορά θέματα του Υπουργείου μας, σας γνωρίζουμε τα ακόλουθα:

Μ.Μ.Ε.

Στο Επιχειρησιακό Πρόγραμμα της Βιομηχανίας έχουν περιληφθεί δέσμες δράσεων για τη στήριξη των Μικρομεσαίων Επιχειρήσεων.

Ειδικότερα στο Υποπρόγραμμα 4 που υλοποιεί ο ΕΟΜΜΕΧ από 1-1-96 και απευθύνεται αποκλειστικά στις Μικρομεσαίες Επιχειρήσεις (0-100 απασχολούμενοι) και κυρίως στις πολύ μικρές επιχειρήσεις (0-20 απασχολούμενοι), περιλαμβάνονται:

α. Ενίσχυση χειροτεχνικών επιχειρήσεων.

β. Ενίσχυση υπεργολαβικών επιχειρήσεων.

γ. Ενίσχυση της συνεταιριστικής και κοινοπρακτικής οργάνωσης των επιχειρήσεων.

δ. Ενίσχυση των Επιμελητηρίων και των Σωματείων των ΜΜΕ.

ε. Ενίσχυση νέων επιχειρηματιών για τη δημιουργία της δικής τους επιχείρησης.


 

  

Σελίδα 1621 

στ. Επιδότηση επιτοκίου δανείων ΜΜΕ.

Επίσης στο ίδιο υποπρόγραμμα προβλέπεται η ενεργοποίηση νέων χρηματοπιστωτικών θεσμών, όπως είναι οι εταιρείες αμοιβαίων εγγυήσεων, οι εταιρείες επιχειρηματικού κεφαλαίου, η ενίσχυση των πιστωτικών συνεταιρισμών για τη λειτουργία των οποίων με πρωτοβουλία του ΥΠΑΝ έγινε η προσαρμογή του αναγκαίου θεσμικού πλαισίου του ν. 2367/95.

Η διάρκεια του προγράμματος είναι μέχρι 31-12-99 και το συνολικό ύψος του 22 δισ. δρχ.

Παράλληλα, με στόχο τη διαμόρφωση σαφούς και πάγιας πολιτικής για τις ΜΜΕ, το Υπουργείο μας ίδρυσε με το άρθρο 21 του ν. 2367/95 Δ/νση ΜΜΕ.

Επίσης με την πράξη 288 της 23 Δεκεμβρίου 1996 (ΦΕΚ 285/α/31-12-96) του Υπουργικού Συμβουλίου, έχει συγκροτηθεί Διυπουργικό όργανο για το συντονισμό Υπουργικού Συμβουλίου, έχει συγκροτηθεί Διυπουργικό όργανο για το συντονισμό των προγραμμάτων για τις ΜΜΕ στο οποίο προεδρεύει η Υπουργός Ανάπτυξης.

Για τη στήριξη της λειτουργίας του Διυπουργικού οργάνου και την παρακολούθηση υλοποίησης των αποφάσεων του έχει συσταθεί Τεχνική Γραμματεία.

Με απόφαση του Διυπουργικού Οργάνου προχωρεί η υλοποίηση δράσεων για τις ΜΜΕ συνολικού ύψους 101 δις δρχ. περίπου.

'Εχει ήδη δημοσιευθεί η συνολική προκήρυξη των μέτρων και δράσεων που αφορούν τις ΜΜΕ, των προγραμμάτων της Πρωτοβουλίας ΜΜΕ ύψους 45 δις δρχ., του Επιχειρησιακού Προγράμματος Βιομηχανίας για τις φθίνουσες περιοχές ύψους 21 δις δρχ., καθώς επίσης και των ΠΕΠ και της Πρωτοβουλίας URBAN (μέτρα για ΜΜΕ), ώστε αμέσως μετά την υποβολή προτάσεων να προχωρήσει η υλοποίηση των προγραμμάτων σε συνεργασία με τους ενδιάμεσους φορείς.

Είναι βέβαιο ότι η αξιοποίηση των ως άνω δυνατοτήτων από τις ΜΜΕ με υπεύθυνες προτάσεις, θα έχει αποφασιστική συμβολή στην ενίσχυση και τη στήριξη της ανταγωνιστικότητάς τους.

Πρόσβαση των ΜΜΕ στις Κρατικές Προμήθειες.

'Οσον αφορά το θέμα της διευκόλυνσης των Μ.Μ.Ε. στις κρατικές προμήθειες, σημειώνεται ότι οι συμβάσεις προμηθειών των φορέων του Δημοσίου Τομέα διέπονται εκτός της Εθνικής Νομοθεσίας και από τις ρυθμίσεις των σχετικών οδηγιών της Ευρωπαϊκής 'Ενωσης. Σύμφωνα με αυτές αλλά και της γενικής αρχής της Συνθήκης της Ρώμης, δεν επιτρέπεται διάκριση ιθαγένειας και συνεπώς δεν μπορούν να υπάρξουν στο πλαίσιο αυτό διατάξεις προστασίας της εγχώριας βιομηχανίας και βιοτεχνίας.

Το ενδιαφέρον του Κράτους για την υποβοήθηση των ελληνικών επιχειρήσεων εστιάζεται στην προσπάθεια στήριξης, κυρίως των Μ.Μ.Ε., με προγράμματα ενημέρωσης για τις δυνατότητες διείσδυσής τους στις αγορές τόσο τις δικές μας, όσο και αυτές των άλλων Κρατών - Μελών (Πρόγραμμα PRISMA) και χρηματοδοτικά προγράμματα εκσυγχρονισμού τους.

Εξάλλου στο πλαίσιο της Κοινοτικής Πρωτοβουλίας για τις Μ.Μ.Ε., υπάρχει το Μέτρο 2 του υποπρογράμματος 2 που θα χρηματοδοτήσει τις Μ.Μ.Ε. με 15.622.000 ECU, για ενέργειες που θα βελτιώσουν την "Πρόσβαση των Μ.Μ.Ε. σε νέες αγορές και σε Δημόσιους Μειοδοτικούς Διαγωνισμούς".

ΒΙΟΠΑ Θεσσαλονίκης

'Οσον αφορά την ετοιμασία του χώρου υποδοχής για την μετεγκατάσταση ή ίδρυση βιομηχανικών και βιοτεχνικών επιχειρήσεων, υπάρχει η ΒΙΠΕ Θεσσαλονίκης, η οποία είναι η μεγαλύτερη της χώρας συνολικής έκτασης περίπου 10 χιλ. στρεμμάτων, όπου η Γ' Φάση έχει ενταχθεί στο ΠΕΠ Κεντρικής Μακεδονίας.

Στο Εθνικό σκέλος έχει ενταχθεί το έργο που αφορά την ετοιμασία χώρου υποδομής των βυρσοδεψείων Θεσσαλονίκης καθώς και η κατασκευή αγωγού αποβλήτων στην Κεντρική Μονάδα Επεξεργασίας Αποβλήτων του Δήμου Θεσσαλονίκης, συνολικού προϋπολογισμού 4,5 δις περίπου.

Μέχρι σήμερα δεν έχει υποβληθεί αίτημα για δημιουργία ΒΙΟΠΑ Θεσσαλονίκης. 

Ενίσχυση των Φορέων Στήριξης των ΜΜΕ.

Το Υπουργείο μας έχει ήδη δρομολογήσει, με βασικό άξονα το Επιχειρησιακό Πρόγραμμα Βιομηχανίας και την Κοινοτική Πρωτοβουλία για τις ΜΜΕ, μια οργανωμένη και μακροπρόθεσμη προσπάθεια ενίσχυσης των φορέων στήριξης των ΜΜΕ και αναβάθμισης των ρόλων των.

'Ετσι σήμερα ο ΕΟΜΜΕΧ υλοποιεί προγράμματα συνολικού ύψους 100 δις δρχ. προσφέροντας στις Μικρές και Μεσαίες Επιχειρήσεις σημαντικές δυνατότητες στήριξης.

Παράλληλα ενισχύεται ο ΟΠΕ για τη στήριξη της εξαγωγικής προσπάθειας και η ΕΤΒΑ για τη δημιουργία υποδομών.

Εκτός από τα παραπάνω, το Υπουργείο μας έχει προτείνει και έχει ήδη συσταθεί, όπως αναφέρθηκε, η Κυβερνητική Συντονιστική Επιτροπή Εφαρμογής, Ενιαίας Πολιτικής για τις Μικρές και Μεσαίες Επιχειρήσεις για το συντονισμό και τη μεγιστοποίηση της αποτελεσματικότητας όλων των προγραμμάτων.

Συγχρόνως με βάση το ν. 2414/96 προωθείται η μετατροπή των εποπτευομένων φορέων σε Α.Ε. για την ουσιαστική και αποτελεσματική αναβάθμιση του τρόπου λειτουργίας των.

Παρεμπόριο

Για την πάταξη του παρεμπορίου, σημειώνεται ότι το υπαίθριο εμπόριο (στάσιμο ή πλανόδιο) ρυθμίζεται με το ν. 2323/95. Οι όροι και οι προϋποθέσεις χορήγησης και ανάκλησης των αδειών υπαίθριου εμπορίου, καθορίζονται με την Απόφαση Κ1/2113/95, όπως τροποποιήθηκε με την Απόφαση Κ1/1566/96, οι οποίες εκδόθηκαν στα πλαίσια του άρθρου 1 παράγραφος 11 του νόμου αυτού. Με τις ρυθμίσεις του προαναφερθέντος νόμου και των κατ' εξουσιοδότηση αυτού αποφάσεων, καθιερώνονται και για το υπαίθριο εμπόριο παρόμοιες υποχρεώσεις με αυτές του στεγασμένου, περιορίζονται οι περιπτώσεις του αθέμιτου ανταγωνισμού και προστατεύονται τόσο οι υγιείς επιχειρήσεις όσο και το καταναλωτικό κοινό.

Αρμόδιοι για τον έλεγχο της δραστηριότητας των υπαίθριων εμπόρων, σύμφωνα με τις διατάξεις του άρθρου 5 του εν λόγω νόμου και της Κ1/21-3/95 απόφασης, είναι οι δήμοι και οι κοινότητες καθώς και τα αστυνομικά τμήματα των περιοχών που διενεργείται το υπαίθριο εμπόριο. Στους παραβάτες των υφισταμένων διατάξεων, επιβάλλεται πρόστιμο από 20.000 έως 500.000 δραχμές. Επίσης προβλέπεται η απομάκρυνση των ειδών που διατίθενται προς πώληση και των μέσων που χρησιμοποιούνται για τον σκοπό αυτό, σε ορισμένες δε περιπτώσεις ο πλειστηριασμός τους.

Επαγγελματική στέγη

Για την επαγγελματική στέγη, οι ρυθμίσεις που θεσπίσθηκαν με το νόμο 2235/94 ήταν προϊόν ευρύτερου διαλόγου και έτυχαν της μεγαλύτερης κοινωνικής αποδοχής.

Ενόψει όμως των νέων οικονομικών συνθήκων στην αγορά της επαγγελματικής στέγης και του γεγονότος ότι με τις μεταβατικές διατάξεις του παραπάνω νόμου, οι μισθώσεις διανύουν την τελική φάση της απελευθέρωσής τους, κρίθηκε σκόπιμο να συσταθεί επιτροπή, η οποία θα μελετήσει το όλο θέμα από μηδενική βάση.

Πολυκαταστήματα

Για το θέμα της επέκτασης των πολυκαταστημάτων επισημαίνεται ότι ο περιορισμός των υπεραγορών σε Τ.Μ. με πληθυσμιακά κριτήρια δοκιμάστηκε για πρώτη φορά στην Ε.Ε. από τη χώρα μας, με το Ν. 2323/95. Με αυτόν δίνεται η δυνατότητα στις τοπικές αρχές να κρίνουν και να αξιολογούν τη σκοπιμότητα ίδρυσης υπεραγορών λιανικού εμπορίου.

'Ομως το θέμα της επέκτασης των υπεραγορών λιανικού εμπορίου απασχολεί ιδιαίτερα και την Επιτροπή της Ε.Ε., ιδίως λόγω των αθεμίτων πρακτικών που ακολουθούν αυτές σε πολιτικές χρόνου πίστωσης, τιμών κάτω του κόστους κλπ.

'Ηδη αναμένεται οδηγία από τη Διεύθυνση 23 της Ευρωπαϊκής Επιτροπής με την οποία θα καθορίζεται μέγιστος χρόνος πίστωσης στις δοσοληψίες λιανικού εμπορίου και προμηθευτών, βάσει της οποίας θα εναρμονισθεί και το σχετικό εθνικό νομικό πλαίσιο.


 

  

Σελίδα 1622 

Εξάλλου το Υπουργείο στην προσπάθεια να απαντήσει στα επίκαιρα προβλήματα της αγοράς, συγκρότησε ειδική επιστημονική επιτροπή η οποία ολοκληρώνει την επεξεργασία σχεδίου νόμου με το οποίο επιδιώκεται η προστασία του ελεύθερου ανταγωνισμού.

Το σχέδιο νόμου αντιμετωπίζει τις περιπτώσεις αθέμιτου ανταγωνισμού, δηλαδή εκείνες τις πρακτικές που αντιστρατεύονται την εμπορική ηθική και λογική του εμπορίου.

Ωράριο λειτουργίας καταστημάτων.

Για το ωράριο λειτουργίας των καταστημάτων, ύστερα από σύμφωνη γνώμη των ενδιαφερομένων οργανώσεων εργοδοτών και εργαζομένων εκδόθηκε η με αριθ. 1162/97 (ΦΕΚ 200/Β/17-3-97) Κ.Α. των Υπουργών Εθνικής Οικονομίας, Ανάπτυξης και Εργασίας και Κοινωνικών Ασφαλίσεων, με την οποία καθορίστηκαν τα πλαίσια λειτουργίας των εμπορικών καταστημάτων και των καταστημάτων τροφίμων όλης της χώρας.

Στην παράγραφο 2 της παραπάνω απόφασης ορίζεται ότι, τα Νομαρχιακά Συμβούλια καλούνται, στα πλαίσια της απόφασης αυτής, να καθορίσουν με αποφάσεις τους τις ώρες λειτουργίας των εν λόγω καταστημάτων της περιοχής τους, σύμφωνα με την παράγραφο 2 του άρθρου 23, του ν. 2224/94.

Η λειτυργία των εμπορικών καταστημάτων την Κυριακή και τις ημέρες αργίας απαγορεύεται (άρθρο 46 ν. 2224/94). Κατ' εξαίρεση επιτρέπεται κατά τις ημέρες αυτές η λειτουργία ορισμένων καταστημάτων που ρητά αναφέρονται στο νόμο.

Καθιέρωση οικονομικού πόρου για τις συνδικαλιστικές οργανώσεις.

Τέλος, ως προς το αίτημα της καθιέρωσης πόρου για το συνδικαλιστικό κίνημα, σας πληροφορούμε ότι το θέμα εξετάζεται από το Υπουργείο σε συνεργασία με τα Επιμελητήρια και τις ενδιαφερόμενες αντιπροσωπευτικές συνδικαλιστικές οργανώσεις, ώστε να βρεθεί τρόπος αντιμετώπισής τους, κατά την επικείμενη τροποποίηση της επιμελητηριακής νομοθεσίας που θα γίνει με σκοπό την αναβάθμιση του θεσμικού ρόλου των Επιμελητηρίων και τη συμπλήρωση των κενών του υπάρχοντος νομικού πλαισίου.

Η Υπουργός

ΒΑΣΩ ΠΑΠΑΝΔΡΕΟΥ"

9. Στην με αριθμό 415/16-7-97 ερώτηση δόθηκε με το υπ' αριθμ. 1483/19-9-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 415/16-7-97 ερώτησης που κατέθεσε ο Βουλευτής κ. Β. Μαγγίνας στη Βουλή των Ελλήνων, σχετικά με το ισχύον σύστημα μεταθέσεων οπλιτών, σας πληροφορούμε τα εξής:

Με την Υπουργική Απόφαση 410/47/4388 της 17-6-94, καθιερώθηκε η υποχρεωτική θητεία τουλάχιστον για ένα εξάμηνο σε Μονάδες Β' Κύκλου Εκπαίδευσης για το Στρατό Ξηράς, σε πολεμικά Πλοία, Ναυστάθμους και Υπηρεσίες Νήσων για το Πολεμικό Ναυτικό και σε Μονάδες εκτός Νομών Αττικής, Βοιωτίας και Θεσσαλονίκης για την Πολεμική Αεροπορία. Τοιουτοτρόπως δημιουργήθηκε για πρώτη φορά πλαίσιο αρχών και κανόνων στο σύστημα μεταθέσεων οπλιτών, στηριγμένο (ι) στη συνταγματική επιταγή για ισονομία και ισοπολιτεία (άρθρο 4 του Συντάγματος) και (ιι) στην απαγκίστρωση της πελατειακής σχέσης Διοίκησης και πολιτών. Η εν λόγω Υπουργική απόφαση, όχι μόνο βρίσκεται σε πλήρη ισχύ και τηρείται πιστά, αλλά μελετάται και η περαιτέρω βελτίωση της (εάν αποδειχθεί ότι χρειάζεται), ώστε το μεγαλύτερο ή ακόμα και το σύνολο των οπλιτών να μετατίθεται από την μεθόριο στο εσωτερικό της χώρας εφόσον οι επιχειρησιακές και λειτουργικές ανάγκες των Μονάδων το επιτρέπουν.

Ειδικότερα για το Στρατό Ξηράς, καθιερώθηκε το σύστημα των μορίων, σύμφωνα με το οποίο η ικανοποίηση των προτιμήσεων του στρατεύσιμου, όπως αυτές εκφράζονται σε σχετική αίτηση που υποβάλλουν μόνο οι ίδιοι οι οπλίτες, εξετάζεται με βάση τις εκάστοτε αριθμητικές ανάγκες της Στρατιωτικής Υπηρεσίας, σε συνδυασμό με το σύνολο των μορίων που συγκεντρώνει από τα κοινωνικά κριτήρια που διαθέτει.

Είναι γνωστό, ότι σύμφωνα με το Αμυντικό Δόγμα και τη σημερινή διάταξη των Ενόπλων Δυνάμεων το μεγαλύτερο ποσοστό των οπλιτών απαιτείται να καλύπτει τις Μονάδες Εκστρατείας και τα Πολεμικά Πλοία και όχι το Κέντρο, στο οποίο υπηρετεί μικρός αριθμός οπλιτών, μετά την παρέλευση του εξαμήνου, απαραίτητος για να καλύψει την ομαλή λειτουργία των Μονάδων του εσωτερικού καθώς και θέματα Ασφαλείας. Θα θέλαμε να σας διαβεβαιώσουμε ότι το σύνολο των νεοσύλλεκτων οπλιτών, μετά το πέρας της βασικής και ειδικής τους (εφόσον τούτο απαιτείται από την απονεμηθείσα ειδικότητα) εκπαίδευσης στα αντίστοιχα ειδικά κέντρα εκπαιδεύσεως (ΕΚΕ), τοποθετείται σε Μονάδες εκστρατείας με αποτέλεσμα την αύξηση της επανδρώσεως των Μονάδων 'Εβρου-Νήσων Ανατολικού Αιγαίου κυρίως, καθώς και των Πολεμικών Πλοίων. Είναι λοιπόν πολύ φυσικό και αυτονόητο να παραμένουν οπλίτες αμετακίνητοι σε Μονάδες Εκστρατείας, αλλά όμως με καμία δύναμη και για κανένα λόγο σε Μονάδες Αστικών Κέντρων και μάλιστα καθ' όλη τη διάρκεια της θητείας τους.

Αποτέλεσμα της παραπάνω πολιτικής ήταν η αποσυμφόρηση των Μονάδων πλησίον των αστικών κέντρων και αντίστοιχα η σημαντική αύξηση του βαθμού επάνδρωσης των παραμεθορίων Μονάδων και πολεμικών Πλοίων.

Σε ότι αφορά την μη μετακίνηση του συνόλου των οπλιτών από τις Μονάδες εκστρατείας και πολεμικά Πλοία σε Μονάδες του κέντρου, σημειώνεται ότι η αντικειμενική αδυναμία απορρόφησης μεγάλου αριθμού στρατευμένων από τις Υπηρεσίες του κέντρου αλλά και οι τεράστιες σε προσωπικό ανάγκες των παραμεθόριων Μονάδων δεν επιτρέπει την ικανοποίηση του συνόλου των προτιμήσεων. Εν τούτοις, σύμφωνα με στοιχεία του Γενικού Επιτελείου Στρατού (συνημμένος αναλυτικός πίνακας Ι, των μετατιθεμένων του έτους 1996) ο βαθμός ικανοποίησης προτιμήσεως τοποθέτησης ήταν για το 1996, περίπου 70%. Το υψηλό ποσοστό ικανοποιήσεως καταδεικνύει, αφενός μεν τον μεγάλο βαθμό αποδοχής του συστήματος από πλευράς οπλιτών, αφ' ετέρου την επιτυχία καθώς και την αξιοπιστία του συστήματος.

Αξιοσημείωτο είναι, ότι προ της καθιερώσεως του συστήματος με τα μόρια οι πλεονάζοντες στο Λεκανοπέδιο Αττικής ανήρχοντο στους 5500 οπλίτες, ενώ τώρα η εικόνα έχει πλήρως αντιστραφεί και μάλιστα ελλείπουν 1619 κληρωτοί οπλίτες όπως προκύπτει από το συνημμένο πίνακα ΙΙ. Του ανωτέρω μέτρου και βάσει της προβλεπόμενης από την υπόψη Υπουργική Απόφαση διαδικασίας, εξαιρέθηκε ένας ιδιαίτερα μικρός αριθμός οπλιτών, κατόπιν αποφάσεων ειδικών επιτροπών των τριών Κλάδων των Ενόπλων Δυνάμεων (το 1996, εξαιρέθηκαν 542 οπλίτες του Στρατού Ξηράς, 1 του Πολεμικού Ναυτικού και 84 της Πολεμικής Αεροπορίας).

Η Ηγεσία του Υπουργείου Εθνικής 'Αμυνας αποδίδει τεράστια σημασία στην επικράτηση συνθηκών ισονομίας και ισοπολιτείας μεταξύ των οπλιτών και προς τούτο καταβάλλει κάθε προσπάθεια για την πιστή εφαρμογή και βελτίωση, όπου απαιτείται, του υφιστάμενου, επιτυχημένου όπως μέχρι σήμερα έχει αποδειχθεί, συστήματος μεταθέσεων.

Συνημμένα σας υποβάλλονται αντίγραφο της σχετικής Διαταγής που διέπει το σύστημα των μορίων, το οποίο εφαρμόζεται στις μεταθέσεις των οπλιτών του Στρατού Ξηράς, καθώς και αναλυτικοί πίνακες σχετικά (ι) με τις μεταθέσεις οπλιτών του έτους 1996 καθώς και (ιι) στοιχεία επανδρώσεως των Μονάδων του Λεκανοπεδίου Αττικής.

Ο Υπουργός

ΑΠΟΣΤΟΛΟΣ ΑΘ. ΤΣΟΧΑΤΖΟΠΟΥΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

10. Στην με αριθμό 422/16-7-97 ερώτηση δόθηκε με το υπ' αριθμ.9347/8-10-97 έγγραφο από τον Υφυπουργό Υγείας και Πρόνοιας η ακόλουθη απάντηση:


 

  

Σελίδα 1623 

"Απαντώντας στην αριθ. 422/16-7-97 ερώτηση που κατέθεσε η Βουλευτής κ. Αλφιέρη Στ., σας πληροφορούμε τα παρακάτω:

1. Σύμφωνα με την τελευταία απόφασή μας, που ρυθμίζεται το θέμα εφημερίας των Νοσοκομείων Πειραιά, το Νοσοκομείο "ΜΕΤΑΞΑ" εντάσσεται στην Α' ομάδα μαζί με το "Τζάνειο" Νοσοκομείο για την κάλυψη Ν/Χ και Θ/Χ περιστατικών που και σήμερα αντιμετωπίζονται από τα αντίστοιχα τμήματα του Νοσοκομείου.

2. Επίσης, στα πλαίσια της Γ' ομάδας που δημιουργήθηκε στον Πειραιά, το αναφερόμενο Νοσοκομείο θα καλύπτει και τα διαγνωσμένα ογκολογικά περιστατικά.

3. Μετά τα παραπάνω, πιστεύουμε ότι με τις ρυθμίσεις αυτές σε τίποτα δεν αλλοιώνεται ο χαρακτήρας του Νοσοκομείου "ΜΕΤΑΞΑ", το οποίο είναι ένα μεγάλο Νοσοκομείο και γι' αυτό θα πρέπει να γίνει καλύτερη αξιοποίησή του, προς όφελος των κατοίκων της περιοχής.

4. Τέλος, καταβάλλονται εκ μέρους του Υπουργείου, όλες οι προσπάθειες για τον εκσυγχρονισμό του εξοπλισμού, τη βελτίωση των δομών λειτουργίας του και την πληρέστερη στελέχωσή του, ώστε να ανταποκρίνεται στις σύγχρονες απαιτήσεις περίθαλψης.

Ο Υφυπουργός

ΜΑΝΩΛΗΣ ΣΚΟΥΛΑΚΗΣ"

11. Στην με αριθμό 454/17-7-97 ερώτηση δόθηκε με το υπ' αριθμ. 42717/14-10-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 454/17-7-97 που κατατέθηκε στη Βουλή των Ελλήνων από τους Βουλευτές κυρίους Σ. Δανέλλη, Στέλλα Αλφιέρη και Ανδρ. Λουλέ και αναφέρεται στο πιο πάνω θέμα, σας γνωρίζουμε ότι στο πρόγραμμα ΕΑΠΤΑ/2 έχει ενταχθεί το έργο με τίτλο "Δημοτική Οδοποιία Δήμου Κάσου" με φορέα υλοποίησης το Δήμο Κάσου. Το έργο έχει προϋπολογισμό 75 εκ. δρχ., πίστωση 97,75 εκ. δρχ. και έχει ήδη απορροφήσει 68 εκατ. δρχ.

Ο Υφυπυργός

ΛΑΜΠΡΟΣ ΠΑΠΑΔΗΜΑΣ"

12. Στην με αριθμό 456/17-7-97 ερώτηση δόθηκε με το υπ' αριθμ.42715/14-10-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

" Σε απάντηση της ερώτησης 456/17-7-97 που κατατέθηκε στη Βουλή των Ελλήνων από τους Βουλευτές κυρίους Σ. Δανέλλη, Στέλλα Αλφιέρη και Ανδρ. Λουλέ και αναφέρεται στο πιο πάνω θέμα, σύμφωνα με στοιχεία που μας δόθηκαν από την Περιφέρεια Ν. Αιγαίου, σας γνωρίζουμε τα ακόλουθα:

Το 1985 ξεκίνησε, με χρηματοδότηση του ΥΠΕΧΩΔΕ και Προϊσταμένη Αρχή τη Νομαρχία Δωδεκανήσου, η κατασκευή της Α' Φάσης του έργου Λιμένα Κάσου με ανάδοχο εταιρεία την "ΑΡΜΟΣ ΑΤΕ" προϋπολογισμού 472 εκ. δρχ., η οποία όμως διεκόπη το 1994 χωρίς να έχει ολοκληρωθεί. Σ' αυτό οδήγησαν η ροή χρηματοδότησης, το εκτελούμενο έργο και οι αναντιστοιχίες πληρωμών.

Στις 23-1-95 στα πλαίσια του ΠΕΠ Ν. Αιγαίου '94-'99 υπεγράφη σύμβαση με ανάδοχο τη "ΓΕΝΙΚΗ ΤΕΧΝΙΚΗ" για την κατασκευή της Β' Φάσης του ίδιου έργου, προϋπολογισμού 425 εκ. δρχ. με συμβατικό χρόνο αποπεράτωσής του στις 23-1-97. Παρά το γεγονός ότι ήδη έχει δοθεί παράταση μέχρι τις 30-9-97 η πρόοδος του έργου μέχρι σήμερα είναι ελάχιστη, με βασική αιτίαση εκ μέρους του αναδόχου, τα προβλήματα της Α' Φάσης.

Σημειώνεται ότι ήδη, μετά από απόφαση έκπτωσης της "ΑΡΜΟΣ ΑΤΕ", το ανεκτέλεστο τμήμα της Α' Φάσης του έργου εκχωρήθηκε στην ανάδοχο εταιρεία της Β' Φάσης (δηλ. την "ΓΕΝΙΚΗ ΤΕΧΝΙΚΗ") στις 29-8-1996.

Τέλος, η Περιφέρεια Ν. Αιγαίου, με το υπ' αριθ. 852/28-2-97 έγγραφο προς το Δήμο Κάσου διευκρινίζει ότι οι απαιτούμενες πιστώσεις για την ολοκλήρωση της Α' Φάσης θα πρέπει να αναζητηθούν είτε από ίδιους πόρους του Λιμενικού Ταμείου Δωδεκανήσου, είτε από Εθνικούς πόρους, μέσω της Νομικής Αυτοδιοίκησης Δωδεκανήσου (ΣΑΝΑ 29/1) είτε μέσω του ΥΠΕΧΩΔΕ, δεδομένης της αδυναμίας χρηματοδότησής του από το ΠΕΠ Ν. Αιγαίου '94-'99, λόγω μη επιλεξιμότητας.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

13. Στην με αριθμό 555/24-7-97 ερώτηση δόθηκε με το υπ' αριθμ. 101/30-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 555/24-7-97 που κατέθεσε ο Βουλευτής κ. Μ. Μουσταφά, σας πληροφορούμε τα εξής:

Η Διεύθυνση Αναδασώσεων Ροδόπης πρέπει να διατηρηθεί γιατί στην περιοχή υπάρχει σοβαρό αναδασωτικό πρόβλημα.

Επί πλέον η Διεύθυνση Αναδασώσεων Ροδόπης συμβάλλει στη δραστηριότητα και κοινωνική ένταξη των πομάκων και την επίλυση σοβαρών ιδιοκτησιακών προβλημάτων.

Ο Υπουργός

ΣΤΕΦ. ΤΖΟΥΜΑΚΑΣ"

14. Στην με αριθμό 575/25-7-97 ερώτηση δόθηκε με το υπ' αριθμ. 20289/9-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 575/25-7-97 του Βουλευτή κ. Σπ. Δανέλλη και όσον αφορά θέματα αρμοδιότητος του Υπουργείου Ανάπτυξης, σας πληροφορούμε τα εξής:

1. Σύμφωνα με Απόφαση του Υπουργού Βιομηχανίας, Ενέργειας και Τεχνολογίας, η συνολική διείσδυση της εγκατεστημένης ισχύος αιολικών, ηλιακών και μικρών υδροηλεκτρικών σταθμών παραγωγών που συνδέονται με το δίκτυο της ΔΕΗ σε νησιά μεμονωμένα ή διασυνδεδεμένα μεταξύ τους πρέπει να μην υπερβαίνει το 30% της ισχύος αιχμής της μεγίστης ωριαίας ζήτησης για το τελευταίο έτος, κατά το οποίο υπάρχουν επίσημα σχετικά δημοσιευμένα στοιχεία της ΔΕΗ, λόγω προβλημάτων ευστάθειας του ηλεκτρικού δικτύου. Βάσει των ανωτέρω, σε περίπτωση λειτουργίας αυτόνομων τοπικών πετρελαϊκών σταθμών, η εγκατεστημένη ισχύς από τις ανωτέρω ανανεώσιμες πηγές μπορεί να φτάσει στο 30% της μέγιστης ζήτησης στο κάθε μεμονωμένο νησιωτικό σύστημα, που αποδίδει το 10% της ενέργειας που καταναλώνει το νησί σε ετήσια βάση. Ειδικότερα, η απορροφήσιμη ισχύς παραγόμενη από τέτοιου είδους σταθμούς, βάσει των δημοσιευμένων στοιχείων της ΔΕΗ έτους 1995, ανέρχεται ως ακολούθως:

Νησιωτικό δίκτυο 
 Ισχύς
 
'Ανδρου - Τήνου 
 3,900 MW
 
Σύρου 
 4,140 MW
 
Μυκόνου 
 3,810 MW
 

Σε περίπτωση διασύνδεσης των Κυκλάδων με το ηπειρωτικό σύστημα, παρέχεται η δυνατότης αξιοποίησης στο μέγιστο του δυναμικού ανανεωσίμων πηγών της περιοχής, δεδομένου ότι οι σταθμοί αυτοί θα συνδέονται πλέον με το ισχυρό ηπειρωτικό διασυνδεδεμένο σύστημα για το οποίο δεν ισχύει ο ανωτέρω περιορισμός του 30%.

Η ολοκλήρωση της διασύνδεσης είναι ο μόνος τρόπος ασφαλούς τροφοδότησης των μη διασυνδεδεμένων νησιών των Κυκλάδων με το ηπειρωτικό ηλεκτρικό δίκτυο, η οποία θα επιτρέψει την παράλληλη αξιοποίηση των ανανεώσιμων πηγών ενέργειας.

2. Αναφορικά με την αξιοποίηση του γεωθερμικού ρευστού στις νήσους των Κυκλάδων θέτουμε υπόψη σας τα εξής:

- η ΔΕΗ έχει προτείνει στην τοπική αυτοδιοίκηση Μήλου και Κιμώλου σύμφωνα με τις διατάξεις του ν. 2244/1994 τη συγκρότηση εταιρείας για την από κοινού εκμετάλλευση των γεωθερμικών πεδίων που διαθέτουν τα νησιά αυτά, εφαρμόζοντας την πλέον σύγχρονη τεχνολογία (πλήρη επανεισαγωγή του γεωθερμικού ρευστού).

Το εν λόγω έργο επομένως, όπως έχει σχεδιαστεί από τη


 

  

Σελίδα 1624 

 

ΔΕΗ, είναι ένα μικτό σύστημα παραγωγής ηλεκτρικής ενέργειας από συμβατικές και ανανεώσιμες πηγές.

- το Κέντρο Ανανεωσίμων Πηγών Ενέργειας (ΚΑΠΕ), ως αρμόδιος φορέας για την αξιοποίηση των ανανεωσίμων πηγών ενέργειας στη χώρα, συμμετέχει αυτή την περίοδο στην εκτέλεση επιδεικτικού έργου, το οποίο αφορά την αφαλάτωση με γεωθερμική ενέργεια χαμηλής ενθαλπίας στη νήσο Κίμωλο.

3. Τέλος, μεταξύ των δραστηριοτήτων του ΚΑΠΕ στην περιοχή είναι και οι ακόλουθες:

- Συμμετοχή στην ίδρυση του Ενεργειακού Κέντρου Κυκλάδων σε συνεργασία με τη Νομαρχιακή Αυτοδιοίκηση Κυκλάδων. Το εν λόγω Ενεργειακό Κέντρο έχει αναπτύξει μέχρι σήμερα, πολύπλευρη δραστηριότητα με την υποστήριξη του ΚΑΠΕ, μεταξύ άλλων και στον τομέα προώθησης εφαρμογών Ανανεωσίμων Πηγών Ενέργειας (ΑΠΕ).

- Μελέτη, σε συνεργασία με τη ΔΕΗ, για εγκατάσταση ενός νέου τύπου φωτοβολταϊκού συστήματος αποτελούμενο από υπομονάδες ισχύος 60 kwp στη Σίφνο.

- Προώθηση της υλοποίησης έργου που αφορά τη σύνδεση και λειτουργία ανεμογεννήτριας με μονάδα αφαλάτωσης στη νήσο Μύκονο.

- Διοργάνωση εκπαιδευτικών σεμιναρίων και πανευρωπαϊκών συνεδρίων στην περιοχή, με σκοπό τη διάδοση εφαρμογών ΑΠΕ.

Η Υπουργός

ΒΑΣΩ ΠΑΠΑΝΔΡΕΟΥ"

15. Στην με αριθμό 601/28-7-97 ερώτηση δόθηκε με το υπ' αριθμ. 1470/17-10-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ. 601/97 ερώτηση, που κατατέθηκε στη Βουλή από τους Βουλευτές κυρίους Χ. Αγγουράκη και Δημ. Κωστόπουλο, για τα θιγόμενα σ' αυτή θέματα, σας πληροφορούμε τα εξής:

1. Από υπαλλήλους της Επιθεώρησης Εργασίας Ανατολικού Τομέα της Νομαρχιακής Αυτοδιοίκησης Αθηνών διενεργήθηκε έλεγχος στις 6-10-97 στην ξενοδοχειακή επιχείρηση "MERIDIEN", παρουσία του εκπροσώπου των εργαζομένων της.

Κατά τον έλεγχο αυτό εξετάστηκαν και συζητήθηκαν το θέμα εφαρμογής της πενθημέρου εβδομαδιαίας εργασίας, της χορήγησης εξοφλητικών σημειωμάτων, της θεώρησης καταστάσεων προσωπικού και εβδομαδιαίων προγραμμάτων, χωρίς να διαπιστωθεί σχετική παράβαση.

Στην εν λόγω επιθεώρηση ουδεμία παράνομη απόλυση εργαζομένων καταγγέλθηκε τον τελευταίο καιρό.

2. Στην περίπτωση που οι εργαζόμενοι ελάμβαναν αποδοχές παραπάνω από αυτές που προβλέπονταν από τις συλλογικές συμβάσεις εργασίας, οι επί πλέον διαφορές μπορούν να συμψηφίζονται προς τις αυξήσεις που προβλέπονταν από νέες σ.σ.ε. εκτός αν υπάρχει αντίθετη συμφωνία ή σχετική ρήτρα μεταξύ των εργαζομένων και της επιχείρησης.

Στην περίπτωση αυτή θα πρέπει οι ενδιαφερόμενοι να προσφύγουν στα αρμόδια δικαστήρια.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

16. Στην με αριθμό 607/28-7-97 ερώτηση δόθηκε με το υπ' αριθμ. 1474/17-10-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ. 607/28-7-97 ερώτηση, που κατατέθηκε στη Βουλή από τους Βουλευτές κυρίους Μ. Κωστόπουλο και Απ. Τασούλα, για τα θιγόμενα σ' αυτή θέματα, σας πληροφορούμε τα εξής:

1. Το θέμα της στελέχωσης των Επιθεωρήσεων Εργασίας των Νομαρχιακών Αυτοδιοικήσεων Κέρκυρας και Ζακύνθου με υπαλληλικό προσωπικό είναι αρμοδιότητας του Υπουργείου Εσωτερικών, Δημόσιας Διοίκησης και Αποκέντρωσης προς το οποίο κοινοποιούμε φωτ/φο της ερώτησης.

2. 'Οπως μας γνώρισε η Δ/νση Απασχόλησης της Νομαρχιακής Αυτοδιοίκησης Κέρκυρας για την περίπτωση του Ξενοδοχείου "ΚΟΡΦΟΥ ΔΙΒΑΝΗ ΠΑΛΛΑΣ" σε συνεργασία με το Σωματείο Ξεν/λων υπάλληλοί της ενήργησαν και πέτυχαν την ανάκληση των ιδιωτικών συμφωνητικών μεταξύ εργαζομένων και του εν λόγω ξενοδοχείου.

3. Για τις καταγγελίες σε βάρος των επισιτιστικών και τουριστικών επιχειρήσεων που λειτουργούν στη Ζάκυνθο και παραβαίνουν διατάξεις της Εργατικής Νομοθεσίας, οι υπάλληλοι της Δ/νσης Απασχόλησης πραγματοποίησαν από 1ης Μαϊου έναρξης αιχμής τουριστικής περιόδου 239 ελέγχους και έχουν υποβάλλει 40 μηνύσεις και 15 πρόστιμα κατά των υπευθύνων.

4. Η μερική απασχόληση καθιερώθηκε με το νόμο 1892/1990 και είχε σαν στόχο μεταξύ άλλων τη δημιουργία νέων θέσεων εργασίας. Από το Υπουργείο Εργασίας και Κοινωνικών Ασφαλίσεων δεν εξετάζεται η καθιέρωση ανωτάτου ορίου απασχολουμένων με μειωμένη απασχόληση σε μια επιχείρηση. Μια τέτοια ρύθμιση ίσως παρεμπόδιζε την πρόσβαση στην ελεύθερα επιλεγόμενη μερική απασχόληση.

5. 'Οπως μας πληροφόρησε η Διοίκηση του ΙΚΑ, τα αρμόδια υποκαταστήματα του Ιδρύματος στη Ζάκυνθο και την Κέρκυρα έχουν διενεργήσει ελέγχους στα συγκεκριμένα ξενοδοχεία "Τζάντε Ρουαγιάλ Παλλάς" και "Κόρφου Διβάνη Παλλάς".

Το προσωπικό των εν λόγω ξενοδοχείων ασφαλίζεται κανονικά και η μειωμένη απασχόληση έγινε δεκτή μόνο στις περιπτώσεις που υπήρχαν τα απαιτούμενα δικαιολογητικά (π.χ. σύμβαση εργασίας, κατάσταση Επιθεώρησης Υπουργείου Εργασίας κλπ) και για χρονική περίοδο που δεν υπήρχε πληρότητα στα ξενοδοχεία.

Ειδικά για τα συγκεκριμένα ξενοδοχεία δεν υπάρχουν στα οικεία Υποκ/τα ΙΚΑ καταγγελίες εργαζομένων για μη κανονική ασφάλισή τους.

Επισημαίνουμε ότι γενικότερα κατά τους θερινούς μήνες εντείνονται οι έλεγχοι των αρμοδίων υπηρεσιών του ΙΚΑ στις επιχειρήσεις που λειτουργούν εποχικά, προκειμένου να εντοπιστούν οι ανασφάλιστοι εργαζόμενοι και να προσδιοριστεί το πραγματικό ύψος εισφορών που υποχρεούται να καταβάλλει ο κάθε εργοδότης.

Από τα παραπάνω προκύιπτει ότι δεν υπάρχουν ιδιαίτερα προβλήματα με την ασφάλιση των ξενοδοχοϋπαλλήλων και των λοιπών εργαζομένων σε επισιτιστικες εποχικές επιχειρήσεις που αναφέρονται στην ερώτηση.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

17. Στην με αριθμό 651/29-7-97 ερώτηση δόθηκε με το υπ' αριθμ. 117/30-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 651/29-7-97 που κατέθεσαν οι Βουλευτές κύριοι Α. Τασούλας, Β. Μπούτας, σας πληροφορούμε τα εξής:

Η καθυστέρηση στην εκκαθάριση των φακέλων επιδοτήσεων εξαγωγικών φορέων εσπεριδοειδών και λοιπών οπωροκηπευτικών, η οποία σημειωνόταν τα τελευταία χρόνια, οφείλονταν:

1. Στην ελλιπή στελέχωση του αρμόδιου τμήματος.

2. Στο ότι οι περισσότεροι φάκελοι που υποβάλονταν στο Υπουργείο από τους εξαγωγικούς φορείς ήταν ελλειπείς.

3. Πολλά τελωνεία έστελναν διασαφήσεις εξαγωγής και λοιπά τελωνειακά έγγραφα ασυμπλήρωτα ή μερικώς συμπληρωμένα.

Για τη γρήγορη εκκαθάριση των εκκρεμούντων φακέλων και την αποφυγή δημιουργίας του φαινομένου της καθυστέρησης ελέγχου στο μέλλον, ελήφθησαν από το Υπουργείο τα κατωτέρω μέτρα:

1. Στελεχώθηκε το αρμόδιο τμήμα με ικανό αριθμό υπαλλήλων, έτσι ώστε:

α. 'Εχουν εκδοθεί όλα τα πιστοποιητικά εξαγωγής, όλων των τύπων (Α1, Α2 και Β) για τα οποία υποβλήθηκαν αιτήσεις στην ΓΕΝ, ΔΙΔΑΓΕΠ και δεν υπάρχει πλέον αυτή η εκκρεμότητα.

β. Αυξήθηκε κατά 30 άτομα ο αριθμός των ελεγκτών


 

  

Σελίδα 1625 

 

υπαλλήλων και έτσι εντός του Οκτωβρίου θα έχουν ελεγχθεί όλοι οι εκκρεμείς φάκελοι, για τα οπωροκηπευτικά.

γ. Τοποθετήθηκαν υπάλληλοι για τον προέλεγχο των εισερχομένων φακέλων, ώστε οι φάκελοι να συμπληρώνονται εγκαίρως και να είναι πλήρεις.

δ. 'Εγινε επαφή με τα τελωνεία της χώρας, για την αποστολή από μέρους τους, καλώς συμπληρωμένων των απαραιτήτων, για τους ελέγχους των φακέλων, τελωνειακών εγγράφων.

Ειδικότερα για το νομό Αργολίδας:

1) Για το 1997 έχουν εκκαθαριστεί όλοι οι φάκελοι για τους οποίους ζητήθηκε κατά προτεραιότητα η εξέτασή τους από τους δικαιούχους.

2) Επίσης έχουν εκκαθαριστεί και όλοι οι πλήρεις φάκελοι που έχουν κατατεθεί μέχρι τα μέσα Ιουνίου 1997.

3) Δεν έχουν εκκαθαριστεί οι φάκελοι που έχουν κατατεθεί μετά τον Απρίλιο του 1997 και στους οποίους οι ενδιαφερόμενοι δεν έχουν καταθέσει εγγυητική επιστολή ή λείπουν άλλα δικαιολογητικά π.χ. διασαφήσεις ή έχουν κατατεθεί μετά τα μέσα Ιουνίου 1997. Αυτοί οι φάκελοι θα ελεγχθούν εντός του Οκτωβρίου.

4) Υπάρχει πρόβλημα με ορισμένους φακέλους τους οποίους ο Διευθυντής της Δ/νσεως Αγροτικής Ανάπτυξης της Αργολίδας αρνήθηκε να υπογράψει θεωρώντας τους πλαστούς. Οι φάκελοι υπεγράφησαν από τον Υποδιευθυντή όταν ο Διευθυντής απουσίαζε σε αναγκαστική άδεια που οδηγήθηκε από τη στάση του Νομάρχη.

Υπάρχει αμφισβήτηση για τη γνησιότητα των στοιχείων που αναφέρονται στους φακέλους αυτούς και για το λόγο αυτό εστάλη στην Αργολίδα Επιτροπή από το Υπουργείο Γεωργίας για να εξετάσει τη συγκεκριμένη περίπτωση. Διαπιστώθηκε από την Επιτροπή αυτή σωρεία παραβάσεων και ο φάκελος εστάλη στον εισαγγελέα.

Πάντως για τη ριζική αντιμετώπιση του θέματος, προβλέπεται η ίδρυση και λειτουργία του νέου οργανισμού ελέγχου, με σχετικό νομοσχέδιο του Υπουργείου Γεωργίας.

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 674/30-7-97 ερώτηση δόθηκε με το υπ' αριθμ. 1581/7-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 674/30-7-97 που κατέθεσε στη Βουλή ο Βουλευτής κ. Σπ. Σπηλιωτόπουλος, σχετικά με την υπαγωγή στον κλάδο παροχών ασθένειας σε είδος του ΙΚΑ των μακροχρόνια ανέργων ηλικίας άνω των 55 ετών, χωρίς την προϋπόθεση της ανά μήνα ανανέωσης της κάρτας ανεργίας, σας πληροφορούμε τα εξής:

Σύμφωνα με την Φ.21/οικ. 1804/1997 Υπουργική Απόφαση "Καθορισμός δικαιολογητικών για την παροχή περίθαλψης από το ΙΚΑ στους μακροχρόνια άνεργους" οι μακροχρόνια άνεργοι, προκειμένου να υπαχθούν στην ασφάλιση του ΙΚΑ για παροχές ασθένειας σε είδος, σύμφωνα με τις διατάξεις του άρθορυ 10 του ν. 2434/1996 πρέπει εκτός των άλλων δικαιολογητικών να υποβάλουν στο ΙΚΑ και βεβαίωση από τον ΟΑΕΔ ότι ο αιτών είναι εγγεγραμμένος στα μητρωα του επί ένα συνεχές δωδεκάμηνο πριν από την υποβολή της αίτησής του για υπαγωγή στην ασφάλιση του ΙΚΑ και κατέχει κάρτα ανεργίας, ανανεούμενη ανά μήνα κατά το ίδιο χρονικό διάστημα.

Η ως άνω μηνιαία προθεσμία ανανέωσης του δελτίου ανεργίας ορίσθηκε προκειμένου αφ' ενός μεν να υπάρχει επικοινωνία μεταξύ των Υπηρεσιών Απασχόλησης του Οργανισμού και του ανέργου, ώστε να διαπιστωθεί εάν εξακολουθεί να είναι διαθέσιμος στην αγορά εργασίας, αφ' ετέρου δε να ενημερώνεται ο άνεργος για τα προγράμματα εκπαίδευσης - απασχόλησης που εφαρμόζει ο Οργανισμός.

Επίσης έγινε και για στατιστικούς λόγους προκειμένου να παρακολουθείται από τον ΟΑΕΔ το στοιχείο της εγγεγραμμένης ανεργίας ώστε να διαμορφώνονται τα κατάλληλα μέτρα ενίσχυσης της απασχόλησης των ανέργων σύμφωνα με τα χαρακτηριστικά τους.

Τροποποίηση της Φ. 21/1804/1997 Υπουργικής Απόφασης δεν προβλέπεται προς το παρόν.

Ο Υφυπουργός

ΝΙΚ. ΦΑΡΜΑΚΗΣ"

19. Στην με αριθμό 733/31-7-97 ερώτηση δόθηκε με το υπ' αριθμ. 1100/15-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 733/31-7-97 που κατέθεσε ο Βουλευτής κ. Μ. Κεφαλογιάννης και μας διαβίβασε το Υπουργείο Εθνικής Οικονομίας με το αριθμ. 29787/Β.1226/17.9.1997 έγγραφό του και στο θέμα της αναγνώρισης και ισοτιμίας του πτυχίου που αναφέρεται στην ερώτηση, σας γνωρίζουμε τα ακόλουθα:

'Οπως μας πληροφόρησε το Ινστιτούτο Τεχνολογικής Εκπαίδευσης (Ι.Τ.Ε.) με το υπ' αριθμ. 1800/6.12.96 έγγραφό του, απάντησε σε σχετική κοινή αίτηση που υποβλήθηκε στις 6.11.96 από τρεις ενδιαφερόμενους ως προς το επίπεδο εκπαίδευσης στο οποίο ανήκε η σχολή με την ονομασία "ΚΕΝΤΡΟ ΣΠΟΥΔΩΝ ΔΗΜΟΣΙΟΓΡΑΦΙΑΣ - ΔΗΜΟΣΙΟΤΗΤΟΣ" που λειτουργούσε στην Ελλάδα και το Ι.Τ.Ε. με το απαντητικό έγγραφό του γνωστοποίησε προς τους ενδιαφερόμενους, ότι τα πτυχία που χορηγεί το "ΚΕΝΤΡΟ ΣΠΟΥΔΩΝ ΔΗΜΟΣΙΟΤΗΤΟΣ" δεν αναγνωρίζονται ως ισότιμα τόσο με τους τίτλους Ανώτερης Εκπαίδευσης (ΚΑΤΕΕ) όσο και με τους τίτλους Τριτοβάθμιας Τεχνολογικής Εκπαίδευσης (Τ.Ε.Ι.).

Το Ινστιτούτο Τεχνολογικής Εκπαίδευσης δεν είχε εμπλοκή με τα αναφερόμενα στην ερώτηση.

Ο Υφυπουργός

ΙΩΑΝ. ΑΝΘΟΠΟΥΛΟΣ"

20. Στην με αριθμό 775/4-8-97 ερώτηση δόθηκε με το υπ' αριθμ. 1540/4-8-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ. 775/4-8-97 ερώτηση, που κατατέθηκε στη Βουλή από το Βουλευτή κ. Ι. Λαμπρόπουλο, για τα θιγόμενα σ'αυτή θέματα σας πληροφορούμε τα εξής:

Από τον Οργανισμό Εργατικής Κατοικίας (ΟΕΚ) δεν έχει γίνει ακόμη η οριστική παραλαβή του έργου του οικισμού "ΚΑΛΑΜΑΤΑ VIII" στην περιοχή Αγίας Τριάδας, όμως, έγινε η διοικητική παραλαβή του για την παράδοση των διαμερισμάτων προς χρήση στους δικαιούχους, παρουσία εκπροσώπου του ΟΕΚ.

Από τη νομοθεσία δεν προβλέπεται η ανάθεση σε ανεξάρτητη επιτροπή του ελέγχου της ποιότητας κατασκευής εργατικών κατοικιών.

'Ομως, ο ΟΕΚ θα ακολουθήσει τη διαδικασία που προβλέπεται από τις διατάξεις του ν. 1418/1984 περί δημοσίων κατασκευών.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

21. Στην με αριθμό 800/5-8-97 ερώτηση δόθηκε με το υπ' αριθμ. 3075/10-10-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 800/5.8.97 που κατατέθηκε στη Βουλή των Ελλήνων από το Βουλευτή κ. Ευάγγ. Μπασιάκο σχετικά με αναπτυξιακά θέματα της Αράχωβας του νομού Βοιωτίας, όσον αφορά αρμοδιότητές μας, σας γνωρίζουμε ότι:

1. Σύμφωνα με την ΚΥΑ 23076/95 (ΦΕΚ 411 τ.Β') πράγματι ο Δήμος Αράχωβας (διοικητικά όρια ΟΤΑ), εξαιρείται από την εφαρμογή των κινήτρων του αναπτυξιακού νόμου προκειμένου για επενδύσεις ανέγερσης ή επέκτασης ξενοδοχειακών μονάδων.

Ως γνωστόν, τα χρηματοπιστωτικά κίνητρα του νόμου αυτού για νέες κλίνες, λόγω του ότι προέρχονται αποκλειστικά από εθνικούς πόρους, και με δεδομένα τα πολλαπλασιαστικά προβλήματα που πηγάζουν από την υπερπροσφορά τουριστικών κλινών σε επίπεδο χώρας, έχουν σαν στόχο τη δημιουργία


 

  

Σελίδα 1626 

 

ελάχιστων ξενοδοχειακών μονάδων σε ολόκληρη τη χώρα (περίπου 2.000 κλίνες συνολικά) και μόνο σε περιοχές που στερούνται ξενοδοχειακών κλινών και δεν καλύπτεται η σχετική ζήτηση.

Η Αράχωβα διαθέτει ήδη 10 κύριες ξενοδοχειακές μονάδες συνολικής δυναμικότητας 453 κλινών, οι οποίες αποτελούν το 41% της συνολικής δυναμικότητας του νομού Βοιωτίας (υφιστάμενο ξενοδοχειακό δυναμικό νομού: 25 μονάδες, 1.107 κλίνες), και εξυπηρετούν κυρίως χειμερινό τουρισμό. Οι πληρότητες σε επίπεδο νομού είναι οι εξής: έτος 1994: 28,26%, έτος 1995: 27,93%, έτος 1996: 26,79%. Κατά συνέπεια οι χαμηλές πληρότητες και το ήδη υφιστάμενο ξενοδοχειακό δυναμικό της Αράχωβας σύμφωνα με τα προαναφερόμενα, δεν επιτρέπουν την τροποποίηση της σχετικής ΚΥΑ ώστε να προβλεφθεί η εφαρμογή των κινήτρων του αναπτυξιακού νόμου για κατασκευή νέων κλινών στην περιοχή αυτή.

Ωστόσο, για λόγους υποστήριξης της πολιτιστικής μας κληρονομιάς, είναι δυνατή η αύξηση κλινών στην Αράχωβα μέσω μετατροπής παραδοσιακών ή διατηρητέων κτισμάτων, που αφθονούν στην περιοχή, σε τουριστικά καταλύματα, μάλιστα, οι σχετικές επενδύσεις στις ζώνες Β' Γ' και Δ', σύμφωνα με το άρθρο 17 του ν. 2503/1997 (ΦΕΚ 107 τ.Β') επιχορηγούνται με ποσοστό 40% επί του ύψους της παραγωγικής επένδυσης.

2. 'Οσον αφορά το πρόγραμμα αγροτοτουρισμού, αυτό λειτουργεί ανεξάρτητα από τα κίνητρα του αναπτυξιακού νόμου 1892/90 όπως ισχύει, και υλοποιείται μέσα από τις διατάξεις του ΚΑΝ (ΕΚ) 2328/91 (ΦΕΚ 1041/20.12.95) και της κοινοτικής πρωτοβουλίας LEADER II. Αρμόδια υπηρεσία για την εφαρμογή των προγραμμάτων αγροτοτουρισμού είναι για μεν τον κανονισμό το Υπουργείο Γεωργίας και οι κατά τόπους εκπρόσωποί του σε κάθε Νομαρχία, για δε την πρωτοβουλία, το Υπουργείο Γεωργίας, οι κατά τόπους φορείς διαχείρισης του προγράμματος καθώς και οι αρμόδιες περιφερειακές επιτροπές παρακολούθησης LEADER, που έχουν έδρα τη Γεν. Γραμματεία κάθε περιφέρειας.

3. 'Οσον αφορά το Χιονοδρομικό Κέντρο Παρνασσού, σας γνωρίζουμε ότι:

Η Α' Επιτροπή Παρακολούθησης του Επιχειρησιακού Προγράμματος "Τουρισμός - Πολιτισμός" απεφάσισε την αρχική ένταξη του έργου "Βελτίωση - Επέκταση Χιονοδρομικού Κέντρου Παρνασσού".

Στη συνέχεια εκπονήθηκε η μελέτη κόστους - Οφέλους. Η Γ' Επιτροπή Παρακολούθησης έκανε αποδεκτή την παραπάνω μελέτη και αποφάσισε ότι η οριστική ένταξη του έργου θα γίνει με την έγκριση των περιβαλλοντικών όρων και τον καθορισμό του Φορέα Διαχείρισης του έργου.

Το έργο βελτίωσης και ασφαλτόστρωσης του δρόμου προς το Χ.Κ.Π. το οποίο βρίσκεται σε εξέλιξη, είναι αποτέλεσμα συνεργασίας της Νομαρχίας Βοιωτίας και της Γ' Τεχνικής Δ/νσης του ΕΟΤ, Τμήμα Γ/2 Κατασκευών.

Τη χειμερινή περίοδο 96.970 εκτελέστηκαν έργα συντήρησης και ασφαλτόστρωσης ύψους 18.000.000 δρχ. από τις Τεχνικές Υπηρεσίες.

Η Υπουργός

ΒΑΣΩ ΠΑΠΑΝΔΡΕΟΥ"

22. Στην με αριθμό 830/6-8-97 ερώτηση δόθηκε με το υπ' αριθμ. 1499/13-10-97 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 830/16-8-97 ερώτησης που κατέθεσε ο Βουλευτής κ. Η. Βεζδρεβάνης, με θέμα την απόδοση επιδόματος ειδικών συνθηκών στους υπαλλήλους του 304 Π.Ε.Β. σας γνωρίζεται ότι, βάσει του άρθρου 10 του ν. 2470/1997, διατηρείται στο μισθολόγιο των μονίμων υπαλλήλων, συνεπώς και στους υπαλλήλους του εν λόγω εργοστασίου, το επίδομα επικίνδυνης και ανθυγιεινής εργασίας, που προβλέπεται από το π.δ. 904/78, καθόσον τυχόν κατάργησή του θα απέληγε σε αρρυθμία των υπηρεσιών, στους χώρους των οποίων χορηγείται. Αξιοσημείωτο δε είναι, ότι το επίδομα αυτό καταβάλλεται στους δικαιούχους στα ίδια επίπεδα και με τις ίδιες προϋποθέσεις που καταβαλλόταν, βάσει του προαναφερθέντος π.δ., από 1-1-97.

Επιπροσθέτως, από το άρθρο 27 του ν. 2470/97 προβλέπεται ότι μέχρι τη θεσμοθέτηση του νομικού πλαισίου, με το οποίο τα θέματα του μισθολογίου θα αποτελούν αντικείμενο συλλογικών διαπραγματεύσεων, η χορήγηση άλλων επιδομάτων επιτρέπεται μόνο με τροποποίηση των διατάξεων του νόμου αυτού.

'Οπως συνάγεται εκ των ανωτέρω, για τη χορήγηση του Επιδόματος Ειδικών Συνθηκών στους υπαλλήλους του 304 Π.Ε.Β. και κατά επέκταση στο σύνολο των υπαλλήλων που η υπηρεσία θα κρίνει ότι εργάζονται κάτω από τις ίδιες συνθήκες, απαιτείται η σχετική τροποποίηση του νόμου περί μισθολογίου των Μονίμων Υπαλλήλων από το Υπουργείο Εσωτερικών, προς το οποίο αποστέλλεται αντίγραφο της σχετικής ερώτησης.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

23. Στην με αριθμό 883/7-8-97 ερώτηση δόθηκε με το υπ' αριθμ. 1506/13-10-97 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 883/7-8-97 ερώτησης που κατέθεσαν οι Βουλευτές κύριοι Μ. Αγγουράκης και Σ. Κόρακας στη Βουλή των Ελλήνων, με θέμα την απόθεση λυμάτων των Πολεμικών Πλοίων στον όρμο της Σούδας, σας γνωρίζεται ότι για την απόθεση των βοθρολυμάτων χρησιμοποιούνται οι εγκαταστάσεις της ξηράς οι οποίες είναι συνδεδεμένες με το αποχετευτικό δίκτυο. Επιπροσθέτως, τα ελαιώδη κατάλοιπα καθώς και τα κατάλοιπα του πετρελαίου συλλέγονται σε πλωτές δεξαμενές (φορτηγίδες λυμάτων) και στη συνέχεια αποθηκεύονται σε δεξαμενή ξηράς από την οποία μεταφέρονται με πετρελαιοφόρο πλοίο στα Ελληνικά διυλιστήρια για περαιτέρω επεξεργασία και εκμετάλλευση.

'Οσον αφορά τα πλοία του Πολεμικού Ναυτικού καθώς και τα Συμμαχικά που καταπλέουν στο Μαράθι (Β.Α. περιοχή Σούδας), τα βοθρολύματα συλλέγονται σε επίγειες δεξαμενές και στη συνέχεια με λυματοφόρα οχήματα μεταφέρονται στις εγκαταστάσεις του βιολογικού καθαρισμού Χανίων. Επειδή η απόπλυση των χώρων υγιεινής στα πολεμικά πλοία γίνεται με νερό από τη θάλασσα, αυξάνεται ο βαθμός αλατότητος των λυμάτων με αποτέλεσμα σε ορισμένες περιπτώσεις λόγω του υψηλού βαθμού αλατότητος. Για τα ελαιώδη και τα κατάλοιπα πετρελαίου ακολουθείται η προαναφερθείσα εις την ανωτέρω παράγραφο διαδικασία.

Σχετικά με το ερώτημα περί μεταφοράς και διαχείρισης τοξικών αποβλήτων, σας πληροφορούμε ότι αυτό δεν αφορά το Πολεμικό Ναυτικό καθότι δεν παράγει ούτε μεταφέρει τοξικά απόβλητα. Επιπρόσθετα σας γνωρίζεται ότι στον όρμο της Σούδας του Ναυστάθμου Κρήτης, δεν υπάρχουν και δεν διαχειρίζονται τοξικά ή πυρηνικά απόβλητα Συμμαχικών Πλοίων.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

24. Στην με αριθμό 899/7-8-97 ερώτηση δόθηκε με το υπ' αριθμ. 159/30-9-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 899/7-8-97 που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:

1) Οι φάκελοι προκαταβολής ή ολικής εξόφλησης εξαγωγικών επιστροφών που κατατίθενται πλήρεις στην υπηρεσία ΓΕ ΔΙΔΑΓΕΠ εκκαθαρίζονται εντός διμήνου ενώ πριν από ένα έτος το χρονικό αυτό διάστημα ήταν άνω των 20 μηνών.

2) Οι φάκελοι για την κατ' εξαίρεση χορήγηση προκαταβολής εξαγωγικών επιστροφών που εφαρμόσθηκαν για τους καθυστερημένους φακέλλους (άνω των 2 ετών) που είχαν κατατεθεί για οριστική εκκαθάριση έχουν εκκαθαριστεί στο σύνολό τους, εκτός από ελάχιστες περιπτώσεις που εκκρεμούν επειδή οι φάκελλοι δεν είναι πλήρεις. Για τις εν λόγω ελλείψεις έχουν


 

  

Σελίδα 1627 

 

ειδοποιηθεί οι ενδιαφερόμενοι φορείς.

3) Οι φάκελοι εξαγωγικών επιστροφών που έχουν κατατεθεί για οριστική εκκαθάριση χωρίς εγγυητική επιστολή έχουν πράγματι μια καθυστέρηση. Με την πρόσληψη των εποχιακών υπαλλήλων στο συγκεκριμένο τμήμα θα έχουν ελεγχθεί όλοι εντός του Οκτωβρίου.

Σας γνωρίζουμε όμως ότι πολλοί φάκελοι αργούν να πληρωθούν διότι δεν είναι πλήρεις, υπάρχουν ελλείψεις.

'Εχει γίνει γνωστό στους ενδιαφερόμενους φορείς ότι πλέον δεν θα γίνονται δεκτοί και δεν θα πρωτοκολλούνται φάκελοι που είναι ελλειπείς, ώστε να μπορέσει η αρμόδια υπηρεσία του Υπ. Γεωργίας να λειτουργήσει με ταχύτερους ρυθμούς.

Για τη ριζική όμως αντιμετώπιση του θέματος, προβλέπεται η ίδρυση και λειτουργία του νέου οργανισμού ελέγχων, σε σχετικό νομοσχέδιο του Υπουργείου Γεωργίας.

Ο Υπουργός

ΣΤΕΦ. ΤΖΟΥΜΑΚΑΣ"

25. Στην με αριθμό 967/12-8-97 ερώτηση δόθηκε με το υπ' αριθμ. 39/13-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθμ. 967/12-8-97 ερώτηση που κατατέθηκε στη Βουλή από τον Βουλευτή κ. Π. Ψωμιάδη, σχετικά με την προμήθεια 114 τρόλεϋ και 750 λεωφορείων από τους φορείς ΗΛΠΑΠ και ΟΑΣΑ για τις ανάγκες των συγκοινωνιών της Αθήνας, σας γνωρίζουμε στα πλαίσια των αρμοδιοτήτων μας τα ακόλουθα:

Στο Ενιαίο Πρόγραμμα Προμηθειών των ετών 1995, 1996 και 1997 και τις αντίστοιχες πιστώσεις αυτών εντάχθηκαν από τους φορείς ΕΘΕΛ και ΗΛΠΑΠ, μεταξύ άλλων και οι παρακάτω προμήθειες.

ΑΠΟ ΕΘΕΛΑΠΟ 
 ΗΛΠΑΠ
   
1995 
 200 
 λεωφορεία
 200 τρόλεϋ
 
1996 
 300
 λεωφορεία
 200 "
 
1997 
 250
 λεωφορεία
 80 "
 

Οι προμήθειες αυτές κατατάχθηκαν στην κατηγορία αγαθών σημαντικής οικονομικής και τεχνολογικής αξίας και σύμφωνα με το άρθρο 3 του ν. 2286/1995 υπήχθηκαν στην αρμοδιότητα διακομματικής επιτροπής η οποία, όπως ορίζεται στο ίδιο άρθρο, αποφασίζει για το είδος της διαδικασίας που θα τηρηθεί, για το φορέα διενέργειας των διαδικασιών της προμήθειας και για την κατακύρωση, ανάθεση ή ματαίωση της προμήθειας.

Κατόπιν των προαναφερθέντων και δεδομένου ότι για την προμήθεια των 750 λεωφορείων και 114 τρόλεϋ ορίσθηκαν ως φορείς διενέργειας των διαδικασιών οι ΟΑΣΑ και ΗΛΠΑΠ, πλέον αρμόδιο να απαντήσει επί του θέματος είναι το συνερωτώμενο Υπουργείο Μεταφορών και Επικοινωνιών, στην εποπτεία του οποίου υπάγονται οι εν λόγω φορείς.

Ο Υφυπουργός

ΜΙΧ. ΧΡΥΣΟΧΟΪΔΗΣ"

26. Στην με αριθμό 991/14-8-97 ερώτηση δόθηκε με το υπ' αριθμ. 37433/9-10-97 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 991/14-8-97 που κατέθεσε ο Βουλευτής κ. Φούσας, σας γνωρίζουμε τα παρακάτω:

Με την 5529/Φ14.179/9-11-1992 απόφαση της Δ/νσης Βιομηχανίας Δυτικής Αττικής, χορηγήθηκε άδεια λειτουργίας δύο ετών στην "Αθηναϊκή Ελαιουργία Α.Ε.", για επεξεργασία άνθους αραβοσίτου και όχι ελαιοπυρήνα, όπως εγένετο μέχρι τότε.

Με την 10174/9-3-1995 απόφαση του ΥΠΕΧΩΔΕ, εγκρίθηκαν οι περιβαλλοντικοί όροι που όφειλε να τηρεί ο κάτοχος του πιο πάνω εργοστασίου.

Με την 7483/378/27-10-95 απόφαση του Νομάρχη Δυτικής Αττικής συγκροτήθηκε Επιτροπή για τη διενέργεια ελέγχου κατόπιν αυτοψίας της "ΑΘΗΝΑΙΚΗΣ ΕΛΑΙΟΥΡΓΙΑΣ Α.Ε." στη θέση "Μαντρί Στάθη" στην Ελευσίνα.

Με την οικ. 885/2-7-1996 απόφαση του Νομάρχη Δυτ. Αττικής συστάθηκε Επιτροπή προκειμένου να επεξεργαστεί το από 8-11-1995 πρακτικό της Επιτροπής αυτοψίας, που είχε συνταχθεί με την παραπάνω σχετική απόφαση. Από τον έλεγχο της επιτροπής διεπιστώθηκε ότι δεν τηρούνται οι εξής περιβαλλοντικοί όροι:

α. Ο όρος σύμφωνα με τον οποίο η επιχείρηση όφειλε εντός τριμήνου, δηλαδή μέχρι 9-6-1995, να εφοδιαστεί με άδεια διάθεσης και έγκριση αποδέκτη υγρών αποβλήτων από την αρμόδια Δ/νση Υγείας.

β. Ο όρος σύμφωνα με τον οποίο η μονάδα οφείλει να διατηρεί βιβλίο παρακολούθησης της ποιότητας των αερίων εκπομπών, οι δε αρμόδιες Υπηρεσίες θα καθορίζουν τη συχνότητα των σχετικών μετρήσεων. Εάν κατά τη λειτουργία διαπιστωθούν προβλήματα, θα εξεταστεί η δυνατότητα λήψης και άλλων τεχνικών μέτρων.

γ. Ο όρος σύμφωνα με τον οποίο ο ενδιαφερόμενος όφειλε να διαθέτει τα απορρίματα σε χώρους που θα ορισθούν από τις αρμόδιες Υπηρεσίες.

δ. Ο όρος σύμφωνα με τον οποίο δεν θα έπρεπε να υπάρχει διάχυτη σκόνη και οσμές.

Για τους παραπάνω λόγους ο Νομάρχης Δυτικής Αττικής με την 776/96 απόφαση του διέκοψε οριστικά τη λειτουργία του εργοστασίου της "Αθηναϊκής Ελαιουργικής Α.Ε.".

Τέλος σημειώνεται ότι ο πρώην Υπουργός Βιομηχανίας, Ενέργειας και Τεχνολογίας Χ. Ροκόφυλλος, απαντώντας στην με αριθ. 250/15-2-1995 επίκαιρη ερώτηση του Βουλευτή κ. Κουμπούρη, ετόνισε ότι "αν πράγματι το εργοστάσιο της Αθηναϊκής Ελαιουργίας δε συμμορφωθεί με τις υποδείξεις των περιβαλλοντικών όρων, τότε βεβαίως δεν θα διστάσουμε να προχωρήσουμε στο έσχατο μέτρο, δηλαδή στο οριστικό κλείσιμο".

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

27. Στην με αριθμό 1030/20-8-97 ερώτηση δόθηκε με το υπ' αριθμ. 1513/13-10-97 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 1030 από 20-8-97 ερώτησης, που κατέθεσε ο Βουλευτής κ. Μ. Κεφαλογιάννης στη Βουλή των Ελλήνων, με θέμα την αξιοποίηση της πρώην Αμερικανικής Βάσεως Γουρνών, σας γνωρίζεται ότι με την υπ' αριθμ. Φ. 550/767125/25-11-95/ΥΕΘΑ/ΓΕΑ/Γ5/4 απόφαση του κ. Υπουργού Εθνικής 'Αμυνας, αποδεσμεύθηκε και διατέθηκε στην Κτηματική Εταιρεία του Δημοσίου (ΚΕΔ) έκατση 658 στρεμμάτων της εν λόγω Βάσεως, ενώ η εναπομείνασα των 80 στρεμμάτων παραμένει στην κυριότητα της Πολεμικής Αεροπορίας.

Συνεπώς, το μείζον παραχωρηθέν τμήμα της πρώην Βάσεως ανήκει πλέον στην αρμοδιότητα και διαχείριση της ΚΕΔ, διατέθηκε δε σε αυτήν με σκοπό την αξιοποίησή της προς όφελος των κατοίκων του Νομού Ηρακλείου.

Ο Υφυπουργός

ΔΗΜ. ΑΠΟΣΤΟΛΑΚΗΣ"

28. Στην με αριθμό 1045/21-8-97 ερώτηση δόθηκε με το υπ' αριθμ. 944/15-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1045/21-8-97 που κατέθεσε ο Βουλευτής κ. Η. Βεζδρεβάνης σχετικά με τα στατιστικά στοιχεία που ζητούνται, σας πληροφορούμε τα ακόλουθα:

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

29. Στην με αριθμό 1060/21-8-97 ερώτηση δόθηκε με το υπ' αριθμ. 382/9-10-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1060/21.8.97 ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:


 

  

Σελίδα 1628 

Το Υπουργείο Πολιτισμού στο πλαίσιο του προϋπολογισμού του θα προσπαθήσει να υποστηρίξει τις πρωτοβουλίες της Τοπικής Αυτοδιοίκησης. Μέχρι λοιπόν την ολοκλήρωση των σχετικών εργασιών οι δραστηριότητες που αναφέρονται στην ερώτηση της κ. Βουλευτού μπορούν να διεξάγονται στην αίθουσα εκδηλώσεων του Πνευματικού Κέντρου του Δήμου Τρικάλων η οποία λειτουργεί και ως αίθουσα προβολών της Κινηματογραφικής Λέσχης Τρικάλων χωρητικότητας 517 ατόμων και η οποία εγκαινιάστηκε και τέθηκε σε λειτουργία τον Οκτώβριο του 1996.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

30. Στην με αριθμό 1082/22.8.97 ερώτηση δόθηκε με το υπ' αριθμ. 3204/13.10.97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Σε απάντηση της 1082/22.8.97 ερώτησης που κατατέθηκε στη Βουλή από το Βουλευτή κ. Αναστάσιο Καραμάριο, αναφορικά με την παραχώρηση στο ΙΚΑ από το Υπουργείο Υγείας, Πρόνοιας, οικοπεδικής έκτασης στη Ρόδο για την ανέγερση νέου κτιρίου ΙΚΑ για στέγαση των Υπηρεσιών κλπ., σας γνωρίζουμε ότι το ΙΚΑ με το σχετ (ΙΙ) έγγραφό του μας γνώρισε τα εξής:

To IKA έχει ζητήσει από το Υπουργείο Υγείας, Πρόνοιας την παραχώρηση οικοπέδου 15 στρεμμάτων στη θέση Αγ. Απόστολοι Ρόδου, προκειμένου ν' ανεγερθεί κτίριο ΙΚΑ για στέγαση των υπηρεσιών του. Το αίτημα του ΙΚΑ έγινε κατ' αρχήν αποδεκτό από το Υπουργείο Υγείας, Πρόνοιας αναμένεται όμως να εισαχθεί το θέμα αυτό, από την αρμόδια Δ/νση Αξ/σης Περιουσίας και Κτηματολογίου του εν λόγω Υπουργείου στο Συμβούλιο Κοινωνικής Κατοικίας του Υπουργείου.

Ακολούθως θα σταλεί στη Νομαρχία Ρόδου για τη μεταγραφή.

Παράλληλα, από τον Δήμο Ρόδου προωθείται η τροποποίηση του ρυμοτομικού σχεδίου και ο χαρακτηρισμός χρήσεων της υπό παραχώρηση έκτασης, ως χώρου για ανέγερση κτιρίου ΙΚΑ. Στη συνέχεια το όλο θέμα θα σταλεί στο Περιφερειακό Συμβούλιο Χωροταξίας Περιφέρειας Νοτίου Αιγαίου και θα υπογραφεί από τον Περιφερειάρχη Νοτίου Αιγαίου.

'Οσον αφορά το ιδιόκτητο κτίριο του ΙΚΑ εφ' όσον οι παραπάνω διαδικασίες ολοκληρωθούν και το ΙΚΑ θα μπορεί να ανεγείρει ιδόκτητο Υποκατάστημε στην έκταση των 15 στρεμμάτων, τότε θα προχωρήσει στην πώληση του παλαιού κτιρίου.

Στο θέμα πρόσληψης προσωπικού από το ΙΚΑ σας γνωρίζουμε τα εξής:

Από τον Οργανισμό του Ιδρύματος για το Υποκ/μα ΙΚΑ Ρόδου, προβλέπονται 88 θέσεις διοικητικών υπαλλήλων και υπηρετούν 56 Διοικητικοί Υπάλληλοι.

Το Υπουργείο μας έχοντας υπόψη τα προβλήματα που αντιμετωπίζει γενικότερα το ΙΚΑ από την έλλειψη προσωπικού, έχει συμπεριλάβει στον προγραμματισμό προσλήψεων έτους 1997 που έχει προωθηθεί στη Γραμματεία Υπουργικού Συμβουλίου και πρότασή μας για πρόσληψη 1260 Διοικητικών Υπαλλήλων στο Ιδρυμα.

'Οσον αφορά την πρόσληψη ιατρών στο Υποκ/μα ΙΚΑ ρόδου σας γνωρίζουμε ότι η ανωτέρω μονάδα έχει στελεχωθεί με όλες τις ειδικότητες γιατρών, όπως προβλέπονται από τον Οργανισμό του Ιδρύματος, εκτός ενός ακτινολόγου και ενός ενδοκρινολόγου για τις οποίες υπάρχει το πρόβλημα της έλλειψης ενδιαφέροντος εκ μέρους των γιατρών αυτών των ειδικοτήτων για πρόσληψη.

Ο Υφυπουργός

ΝΙΚΟΣ ΦΑΡΜΑΚΗΣ"

31. Στην με αριθμό 1090/25.8.97 ερώτηση δόθηκε με το υπ' αριθμ. 40/13.10.97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της με αριθμ. 1090/25.8.97 ερώτησης που κατατέθηκε στη Βουλή από τους Βουλευτές κυρίους Μπάμπη Αγγουράκη και Στρατή Κόρακα και σε ότι αφορά το θέμα της βιωσιμότητας της εταιρείας "ΜΙΝΙΟΝ ΑΝΩΝΥΜΟΣ ΕΜΠΟΡΙΚΗ ΚΑΙ ΒΙΟΜΗΧΑΝΙΚΗ ΕΤΑΙΡΕΙΑ" που άπτεται των αρμοδιοτήτων μας, επισυνάπτεται σε φωτοτυπία το με αριθμ.24635/12.9.97 έγγραφο της αρμόδιας Υπηρεσίας της Νομαρχιακής Αυτοδιοίκησης Αθηνών-Πειραιώς (Δ/νση ΑΕ Νομαρχίας Αθηνών, Κεντρικός Τομέας) με το οποίο παρέχονται σχετικές πληροφορίες.

'Οσον αφορά το προβλήματα εργασιακών σχέσεων που αντιμετωπίζουν οι εργαζόμενοι στην εν λόγω εταιρεία και τη λήψη μέτρων επίλυσής τους, αρμόδιο να απαντήσει είναι το συνερωτώμενο Υπουργείο Εργασίας και Κοινωνικών Ασφαλίσεων.

Ο Υφυπουργός

ΜΙΧ. ΧΡΥΣΟΧΟΪΔΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

32. Στην με αριθμό 1112/26.8.97 ερώτηση δόθηκε με το υπ' αριθμ. 1633/17.10.97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην αριθμ.1112/26.8.97 ερώτηση, που κατατέθηκε στη Βουλή από το Βουλευτή κ. Η. Βεζδρεβάνη, για τα θιγόμενα σ'αυτή θέματα, σας πληροφορούμε τα εξής:

1. Σύμφωνα με τις διατάξεις του άρθρου 26 του ν.2008/92 ο Οργανισμός Εργατικής Εστίας (Ο.Ε.Ε.) ανέλαβε έναντι της Γ.Σ.Ε.Ε. τη δαπάνη χρηαμτοδότησης των εργασιών αναπαλαίωσης, επέκτασης και προσθήκης ορόφου του επί της οδού 28ης Οκτωβρίου 69 παραδοσιακού κτιρίου ως και του εξοπλισμού (έπιπλα κλπ.) και της συντήρησης του κτιρίου στο οποίο στεγάζονται οι υπηρεσίες της Γ.Σ.Ε.Ε.

Τα χρηματικά ποσά που διατέθηκαν ύστερα από εγκριτικές αποφάσεις Υπουργών Εργασίας ανήλθαν στο ποσό 2181225490 δρχ.

Οι εργασίες των ανωτέρω εργασιών άρχισαν το 1990 και περατώθηκαν το 1996.

2. Οι προϋπολογισμοί των συνδικαλιστικών οργανώσεων καθώς και τα οικνομικά τους στοιχεία δεν ελέγχονται από το Υπουργείο μας, με αποτέλεσμα να μην υποβάλλονται τα σχετικά στοιχεία.

Αναφορικά με το ερώτημα της προέλευσης των εσόδων της ΓΣΕΕ, σας γνωρίζουμε ότι οι πηγές εσόδων των συνδικαλιστικών οργανώσεων κατά βάσει ρυθμίζονται από τα οικεία καταστατικά τους.

Ειδικότερα σας αναφέρουμε ότι με τις διατάξεις του ν.2224/94 του άρθρου 5 οι συνδικαλιστικές οργανώσεις χρηματοδοτούνται για τη λειτουργία του από τον Οργανισμό Εργαστικής Εστίας. Μέσα στα πλαίσια του Νόμου αυτού έχουν εκδοθεί αποφάσεις μας, με τις οποίες χρηματοδοτούνται όλες οι δευτεροβάθμιες συνδικαλιστικές οργανώσεις καθώς και η ΓΣΕΕ.

Τα ποσά που διατέθηκαν από την Εργατική Εστία για τη μισθοδοσία του προσωπικού και την κάλυψη των λειτουργικών εξόδων, τη διεξαγωγή σεμιναρίων, συνεδρίων, κ.λπ. της ΓΣΕΕ ανέρχονται στο ποσό των 893.431.830 δραχμών για το έτος 1996 και στο ποσό των 583.223.121 δραχμών για το χρονικό διάστημα από 1/1/97 έως 31/8/97 σύφμωνα με τα στοιχεία του ΟΕΕ.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

33. Στην με αριθμό 1113/26.8.97 ερώτηση δόθηκε με το υπ' αριθμ. 1516/13.10.97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 1113/26.8.97 ερώτησης που κατέθεσε ο Βουλευτής κ. Η. Βεζδρεβάνης, σχετικά με την αύξηση των τηλεφωνικών θαλάμων στα Στρατόπεδα και τη μείωση του κόστους της τηλεφωνικής μονάδας σε αυτά, σας γνωρίζονται τα εξής:


 

  

Σελίδα 1629 

Οι τηλεφωνικοί θάλαμοι, σύμφωνα με την Ειδική Εγκύκλιο 315/387/27-985/ΟΤΕ είναι κοινόχρηστες υπηρεσιακές συνδέσεις του ΟΤΕ και εγκαθίστανται στις Μονάδες κατόπιν αιτήσεώς των προς τον τοπικό ΟΤΕ, χωρίς να απαιτείται έγκριση από τα Γενικά Επιτελεία των Ενόπλων Δυνάμεων.

Σύμφωνα με τα στοιχεία που έχουν ληφθεί από τις Στρατιωτικές Μονάδες, υπάρχει ικανοποιητικός αριθμός τηλεφωνικών θαλάμων για εξυπηρέτηση των οπλιτών και γενικά για το προσωπικό τους. Εφόσον δε απαιτηθεί επιπλέον εγκατάσταση γραμμών, ζητείται από τα κατά τόπους Παραρτήματα του ΟΤΕ η παροχή τους.

Ωστόσο, πρόβλημα έλλειψης καρτοτηλεφώνων υπάρχει σε Φυλάκια, όπου δεν υφίσταται υποδομή του ΟΤΕ. Σε αυτές τις περιπτώσεις οι αρμόδιες Υπηρεσίες των Γενικών Επιτελείων, στο μέτρο πάντοτε των οικονομικών τους δυνατοτήτων, ικανοποιούν τα αιτήματα των Σχηματισμών, καταβάλλοντας το αντίστοιχο κόστος, για την εγκατάσταση του δικτύου, ενώ στο μεσοδιάστημα οι ανάγκες του πρωσοπικού τους ικανοποιούνται, μέσω των υπαρχόντων υπηρεσιακών τηλεφώνων.

Αναφορικά με το μειωμένο τιμολόγιο των τελών, σας γνωστοποιούμε ότι έχουν υποβληθεί σχετικά αιτήματα από τα Επιτελεία προς τον ΟΤΕ και αναμένονται οι αποφάσεις επ' αυτού. Πλέον αυτών, επισημαίνεται η δυνατότητα, που παρέχεται στους οπλίτες, της εκμετάλλευσης των ευκολιών που παρέχουν οι σύγχρονες στρατιωτικές επικοινωνίες, χωρίς κανένα κόστος σε αυτούς, προκειμένου να πραγματοποιούν ιδιωτικές τηλεφωνικές συνδιαλέξεις.

Ο Υπουργός

ΑΠΟΣΤΟΛΟΣ ΑΘ. ΤΣΟΧΑΤΖΟΠΟΥΛΟΣ"

34. Στην με αριθμό 1168/28.8.97 ερώτηση δόθηκε με το υπ' αριθμ. 207/10.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω ερώτηση που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:

Ο θεσμός της ασφάλισης της γεωργικής παραγωγής εφαρμόζεται στη χώρα μας, με επιτυχία, εδώ και 35 χρόνια περίπου, αρχικά από τον ΟΓΑ και στη συνέχεια από τον ΕΛΓΑ. Στο πρώτο στάδιο καλύπτονταν οι ζημιές στη γεωργική παραγωγή από δύο ζημιογόνα αίτια όπως η πλημμύρα, η ανεμοθύελλα, ο καύσωνας και οι υπερβολικές ή άκαιρες βροχοπτώσεις.

'Ομως τις επεκτάσεις αυτές δεν τις ακολούθησε και η ανάλογη αύξηση του μόνιμου γεωπονικού προσωπικού του ΕΛΓΑ. Το πάγιο αίτημα του ΕΛΓΑ γαι ενίσχυση του υπάρχοντος μόνιμου και έμπειρου προσωπικού με την πρόσληψη 55 γεωπόνων εκτιμητών και 10 κτηνιάτρων, μέχρι σήμερα δεν έχει ικανοποιηθεί. Η ενίσχυση του μόνιμου προσωπικού είναι αναγκαία, δεδομένου ότι το εποχιακό προσωπικό πουπροσλαμβάνεται για την αντιμετώπιση των εκταταμένων ζημιών σύμφωνα με το Νόμο 2190 δεν διαθέτει την ανάλογη εμπειρία στο βαθμό τουλάχιστον που θα επιθυμούσε ο ΕΛΓΑ.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

35. Στην με αριθμό 1178/28.8.97 ερώτηση δόθηκε με το υπ' αριθμ. 210/10.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1178/28.8.97 που κατέθεσε ο Βουλευτής κ. Ε.Μπασιάκος, σας πληροφορούμε τα εξής:

Σύμφωνα με τις μέχρι στιγμής προβλέψεις του Οργανισμού Βάμβακος η φετεινή παραγωγή της χώρας μας αναμένεται να φθάσει το 1.100.000 ΤΟΝ. Βάσει των προβλέψεων αυτών η προσωρινή συνυπευθυνότητα για την Ελλάδα καθορίσθηκε σε 32,847 ECU/100ΚG ή 102,486 δρχ/κιλό. Το ύψος της προσωρινής ελάχιστης τιμής παραγωγού επομένως (για την ποιότητα "τυπος") θα συνέλθει σε 68,143 ECU/100 KG ή 212,614 έναντι 183,281 δρχ./κιλό που ήταν κατά την έναρξη της περυσινής περιόδου.

Για την τρέχουσα εμπορική περίοδο 1997/98 δεν πρόκειται να ισχύσουν ειδικά εθνικά μέτρα περιορισμού της καλλιέργειας, ισχύει δηλαδή η μείωση της ανά κιλό ενίσχυσης (συν/τα) για όλους τους παραγωγούς στην περίπτωση υπέρβασης της Μέγιστης Εγγυημένης Ποσότητας - όπως και κατά την περυσινή περίοδο.

'Οσον αφορά τα αιτήματα της ελληνικής πλευράς προς την Ε. 'Ενωση για αλλαγές στο υφιστάμενο καθεστώς, ήδη έχουν γίνενι οι πρώτες συναντήσεις εμπειρογνωμόνων των δύο πλευρών για την εξέτασή τους.

Σε όσες περιοχές της χώρας, κατά την τρέχουσα καλλιεργητική περίοδο, οι βαμβακοκαλλιέργειες επλήγησαν από καλυπτόμενα ασφαλιστικά από τον ΕΛΓΑ αίτια (όπως για παράδειγμα οι σοβαρότατες ζημιές που προκάλεσε το χαλάζι της 9.8.97 στο Νομό Λάρισας), ο ΕΛΓΑ επιλήφθηκε αμέσως και το έργο των εξατομικευμένων εκτιμήσεων ολοκληρώνεται σύντομα. Μετά το πέρας των εκτιμήσεων ο ΕΛΓΑ παρά τον τεράστιο όγκο των φετεινών ζημιών που καλείται να αντιμετωπίσει, θα καταβάλει κάθε προσπάθεια ώστε οι αποζημιώσεις στους δικαιούχους παραγωγούς να καταβληθούν το συντομότερο δυνατό.

Η Α.Τ.Ε. κατά πάγια τακτική της χορηγεί στους γεωργοκτηνοτρόφους που οι εκμεταλλεύσεις τους ζημιώνονται από δυσμενείς καιρικές συνθήκες και άλλα αίτια τις απαραίτητες πιστωτικές διευκολύνσεις (αναστολή εξόφλησης των ληξιπρόθεσμων οφειλών, χορήγηση δανείων) για να μπορέσουν να αντιμετωπίσουν οικονομικές τους δυσχέρειες και να συνεχίσουν ομαλά την παραγωγική τους δραστηριότητα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

36. Στην με αριθμό 1200/1.9.97 ερώτηση δόθηκε με το υπ' αριθμ. 10746/8.10.97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην αριθ.1200/1.9.97 ερώτηση που κατέθεσε ο Βουλευτής κ. Μπέλλος Τριαντάφυλλος, σας πληροφορούμε τα παρακάτω:

1. Στο Νομό Φθιώτιδας, προβλέπεται και λειτουργεί ήδη εδώ και δύο χρόνια, παράρτημα του ΕΚΑΒ, το οποίο διαθέτει έξι (6) ασθενοφόρα αυτοκίνητα πλήρως στελεχωμένα.

Δύο από αυτά, βρίσκονται στα Καμμένα Βούρλα και στην περιοχή της Πανελλήνιας 'Εκθεσης Λαμίας, καλύπτοντας την εθνική οδό Λαμίας-Αθηνών και ένα τρίτο ασθενοφόρο, βρίσκεται στην περιοχή της Λαμίας και καλύπτει την πόλη της Λαμίας και την εθνική οδό Λαμίας-Θεσ/νίκης.

2. Επι πλεον για την πληρέστερη κάλυψη του εθνικού οδικού δικτύου, θα λειτουργήσει εντός των προσεχών ημερών στην περιοχή της Λαμίας, Κινητή Μονάδα Επείγουσας Ιατρικής.

3. Στο Π.Δ.Ε. έτους 1997, είναι εγγεγραμμένο το έργο "Γ.Ν. Λαμίας-νέο κτιριακό συγκρότημα 300 κλινών" το οποίο θα βελτιώσει τις συνθήκες παροχής περίθαλψης στην περιοχή.

Επίσης, έχουν δοθεί για τον εξοπλισμό της Μ.Ε.Θ. του Νοσ/μείου "38.000.000" δρχ.

4. 'Οσον αφορά την πρόσληψη προσωπικού στο Γενικό Νοσ/μείο Λαμίας, σημειώνουμε ότι το Υπουργείο μας έχει δώσει την έγκριση για προκήρυξη 15 θέσεων γιατρών ΕΣΥ διαφόρων ειδικοτήτων.

Επίσης στο ΦΕΚ 4/97 τ. ΑΣΕΠ δημοσιεύθηκαν οι οριστικοί πίνακες διοριζομένων στο Ν.Γ.Ν. Λαμίας, 55 θέσεων Νοσ/κού - Παραϊατρικού προσωπικού.

Στο ΦΕΚ 21/97 τ. ΑΣΕΠ, έχουν προκηρυχθεί 5 θέσεις ΤΕ Νοσ/κής, 4 θέσεις ΔΕ Αδελφών Νοσοκόμων και 2 θέσεις ΥΕ βοηθ. Υγειον. Προσωπικού.

Τέλος, με σχετικό έγγραφό μας, έχουμε ζητήσει από το ΑΣΕΠ την προκήρυξη των παρακάτω θέσεων:

1 θέση ΠΕ Φαρμακοποιών, 1 θέση ΠΕ Μηχ/κών, 1 θέση ΤΕ Ραδιολ.Ακτινολόγων, 1 θέση ΤΕ Μαίων, 1 θέση ΤΕ Φυσικ/τών, 1 θέση ΔΕ Προσ/κού Η/Υ, 2 θέσεις ΔΕ Τεχνικού, 2 θέσεις ΔΕ Τηλεφωνητών και 2 θέσεις ΥΕ βοηθ. προσωπικού.

Ο Υφυπουργός

Μ. ΣΚΟΥΛΑΚΗΣ"


 

  

Σελίδα 1630 

37. Στην με αριθμό 1207/1.9.97 ερώτηση δόθηκε με το υπ' αριθμ. 42553/13.9.97 έγγραφο από τον Υφυπουργό Εσωτερικών και Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην αριθ. 1207/1.9.97 ερώτηση, που κατέθεσε ο Βουλευτής κ. Θανάσης Νάκος, σχετικά με την εκτέλεση έργων με αυτεπιστασία από τους ΟΤΑ, σας γνωρίζουμε τα εξής:

Από τις διατάξεις της παρ.6 του άρθρου 32 ν.2508/97 "Βιώσιμη οικιστική ανάπτυξη των πόλεων και οικισμών της χώρας και άλλες διατάξεις", προβλέπεται ότι "Από τη δημοσίευση του παρόντος νόμου απαγορεύεται και είναι άκυρη η σύσταση συνεργείου για έργα αυτεπιστασίας της παρ.3....". Τα έργα που αναφέρονται στην παράγραφο αυτή είναι η συλλογή, διαλογή και μεταφορά απορριμάτων και προϊόντων της επεξεργασίας αυτών.

Επίσης στην απαγόρευση αυτή υπάγονται οι εργασίες καθαριότητας δημοτικών χώρων και κτιρίων, ανάπτυξης και συντήρησης πρασίνου σε κοιμητήρια και δημοτικούς χώρους ως επίσης και οι εργασίες καθαρισμού οδών πλατειών και υπονόμων.

Από τις ανωτέρω διατάξεις προκύπτει ότι η απαγόρευση ισχύει μόνο για τα προαναφερόμενα έργα και όχι για τα λοιπά.

Ο Υφυπουργός

Λ. ΠΑΠΑΔΗΜΑΣ"

38. Στην με αριθμό 1231/2.9.97 ερώτηση δόθηκε με το υπ' αριθμ. 223/10.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1231/2.9.97 που κατέθεσε ο Βουλευτής κ. Δ. Κ. Σαρρής για τα θέματα της αρμοδιότητάς μας, σας πληροφορούμε τα εξής:

Αναφορικά με το πρόβλημα του αυξημένου κομίστρου για τα οπωρ/κά προϊόντα της Κρήτης αυτό δεν διαμορφώνεται μόνο βάσει του κόστους μεταφοράς αλλά κυρίως λόγω της μειωμένης ζήτησης μεταφορικών μέσων ένεκα χαμηλών ρυθμών εξαγωγών οφειλομένων εκάστοτε σε διάφορες συγκυρίες. 'Ετσι η φετεινή περίοδος χαρακτηρίζεται από χαμηλά συγκριτικώς κόμιστρα και το βάρος του συνολικού κομίστρου μετ' επιστροφής κλίνει προς τα εισαγόμενα κρέατα-γαλακτομικά και όχι προς τα εξαγόμενα οπωροκηπευτικά.

Εάν και κατά πόσο θα συμπεριληφθεί το πετρέλαιο ή το μαζούτ για - συμπληρωματική της δια ηπίων μορφών ενέργειας- θέρμανση των θερμοκηπιακών καλλιεργειών στα νησιά του Αιγαίου και θα επιδοτηθεί από την Ευρωπαϊκή 'Ενωση έστω η μεταφορά του μετά τη σχετική τροποποίηση του Κ.2019/93/ΣΥΜΒ., δεν είναι εισέτι γνωστό, πλην όμως θα αποτελέσει αφετηρία για την εφαρμογή του μέτρου στην στήριξη και των θερμοκηπιακών καλλιεργειών της Κρήτης.

Οι υψηλές τιμές των υγρών καυσίμων αποτέλεσαν και συνεχίζουν σε ένα ποσοστό να αποτελούν ανασταλτικό παράγοντα για νέες επενδύσεις στον τομεά των θερμοκηπιακών κατασκευών.

Για την αντιμετώπιση του υψηλού κόστους θέρμανσης λόγω των υψηλών τιμών των υγρών καυσίμων το Υπουργείο Γεωργίας συνέταξε και υπέβαλε στην Κοινότητα ειδικό πρόγραμμα αξιοποίησης των ήπιων μορφών ενέργειας (βιομάζα, ηλιακή ενέργεια και γεωθερμία) για θέρμανση των θερμοκηπίων, δεδομένου ότι με την αξιοποίηση των ήπιων μορφών ενέργειας το κόστος θέρμανσης μειώνεται κατά το ήμυσι περίπου.

Στα πλαίσια του Βου Κοινοτικού πλαισίου στήριξης το παραπάνω πρόγραμμα υλοποιείται από τις αρχές του 1995. Το συνολικό ύψος του προγράμματος είναι 9,5 δισεκατομμύρια δραχμές. Μέχρι σήμερα έχουν δεσμευθεί με αποφάσεις 7 δισεκατομμύρια δρχ. και έχουν απορροφηθεί 4 δισεκατομμύρια δρχ. περίπου.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

39. Στην με αριθμό 1239/2.9.97 ερώτηση δόθηκε με το υπ' αριθμ. 10794/10.10.97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην ερώτηση 1239/2.9.97 που κατέθεσε στη Βουλή ο Βουλευτής κ. Γ. Καρατάσος αναφορικά με την προμήθεια ασθενοφόρου αυτοκινήτου για το Κ.Υ. Μεγάρων σας γνωρίζουμε τα εξής:

1. Με το αρ.8769/Φ18/19.9.96 έγγραφο του Υπουργείου Υγείας και Πρόνοιας δοθηκε η έγκριση σκοπιμότητας για την προμήθεια δύο (2) ασθενοφόρων αυτοκινήτων για την κάλυψη αναγκών του Ν.Γ.Ν. Ελευσίνας "ΘΡΙΑΣΙΟ" και των αποκεντρωμένων οργανικών μονάδων (Κ.Υ. Ελευσίνας και Μεγάρων). Μετά την έγκριση (έγγραφο Φ053/5518/200976/11-8-96) και του Υπουργείου Εσωτερικών, Δημόσιας Διοίκησης και Αποκέντρωσης το θέμα παραπέμπεται στη Γενική Γραμματεία Εμπορίου του Υπουργείου Ανάπτυξης όπου είναι σε εξέλιξη οι διαδικασίες για την προμήθεια των δύο (2) ασθενοφόρων αυτοκινήτων.

2. Επί του παρόντος το Κ.Υ. Μεγάρων, όπως και η ευρύτερη περιοχή ευθύνης του, εξυπηρετείται από τα ασθενοφόρα αυτοκίνητα του ΕΚΑΒ.

Ο Υφυπουργός

Μ. ΣΚΟΥΛΑΚΗΣ"

40. Στην με αριθμό 1249/2.9.97 ερώτηση δόθηκε με το υπ' αριθμ. 226/30.9.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1249/2.9.97 που κατέθεσε ο Βουλευτής κ. Α. Καραμάριος σας πληροφορούμε τα εξής:

Σύμφωνα με τα άρθρα 10 και 20 του Ν.Δ. 420/70 "Αλιευτικός Κώδιξ" (ΦΕΚ 27Α/70) όπως αντικαταστάθηκε με την παρ.2 του άρθρου 3 του ν.1740/1987 "Αξιοποίηση και προστασία κοραλλιογενών σχηματισμών ιχθυοτρόφων υδάτων, υδατ/γειών και άλλες διατάξεις (ΦΕΚ 221Α'/87) το ΥΠΓΕ μπορεί με Υπουργικές αποφάσεις που εκδίδονται ύστερα από γνώμη του Συμβουλίου αλιείας και δημοσιεύονται στην Εφημερίδα της Κυβερνήσεως να επιβάλλει για χρονική περίοδο μέχρι ένα έτος ειδικά ή πρόσθετα περιοριστικά μέτρα πέραν όσων ισχύουν νομοθετικά για την αλιεία. Τα μέτρα αυτά μπορούν να προωθηθούν αν υπάρχει κίνδυνος μείωσης ή καταστροφής των ιχθυοαποθεμάτων και ιδιαίτερα του γόνου των ψαριών ή άλλων υδρόβιων οργανισμών ή κίνδυνος γενικότερης διαταραχής της ισορροπίας του υδάτινου οικολογικού συστήματος ή για λόγους ρύθμισης της αλιείας. 

Μετά από αίτημα του Νομαρχιακού Συμβουλίου Δωδεκανήσου και των Συλλόγων Παράκτιας Αλιείας της περιοχής και με σύμφωνη γνώμη του Συμβουλίου Αλιείας με την αριθμ. 232045/4.8.97 Υπουργική απόφαση απαγορεύτηκε η αλιεία με το εργαλείο Μηχ/τα στη θαλάσσια περιοχή Καλύμνου για λόγους ρύθμισης της αλιείας. Η απόφαση αυτή δημοσιεύτηκε στο ΦΕΚ αριθμ. 719/19.8.97 Τεύχος Δεύτερο.

Μετά το πέρας της διάρκειας εφαρμογής της απόφασης αυτής και σύμφωνα με τα αποτελέσματα που στην πράξη θα έχουν τα περιοριστικά μέτρα υπάρχει η δυνατότητα μόνιμης εφαρμογής τους ή αναίρεσής τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

41. Στην με αριθμό 1287/4.9.97 ερώτηση δόθηκε με το υπ' αριθμ. 10857/8.10.97 έγγραφο από τον Υφυπουργό Υγείας Πρόνοιας η ακόλουθη απάντηση:

"Απαντώντας στην αριθ. 1287/4.9.97, ερώτηση που κατέθεσε ο Βουλευτής κ. Σωτηρόπουλος Β., σας πληροφορούμε τα παρακάτω:

1. Σύμφωνα με την τελευταία απόφασή μας που ρυθμίζει το θέμα εφημερίδας των Νοσοκομείων Πειραιά, το Νοσ/μείο δυτικής Αττικής εντάσσεται και εφημερεύει με τη Γ' ομάδα μαζί με το Νοσ/μείο Ασκληπιείο Βούλας και υποστηρίζεται κατά τη διάρκεια της εφημερίας του από Κινητή Ιατρική Μονάδα του ΕΚΑΒ.


 

  

Σελίδα 1631 

2. Επίσης, με την παραπάνω ομάδα, εφημερεύουν εναλλάξ τα Τμήματα επειγόντων περιστατικών των Νοσ/μείων Νίκαιας και Τζανείου, υποστηριζόμενα από Κινητή Ιατρική Μονάδα του ΕΚΑΒ.

3. Επί πλέον, η παραπάνω Ομάδα, συνεπικουρείται στην εφημερία της, από την εφημερεύουσα ομάδα του συγκροτήματος Αθήνας.

4. 'Υστερα από τα παραπάνω προκύπτει ότι, το Νοσοκομέιο Δυτικής Αττικής δεν εφημερεύει μόνο του στην ομάδα και τα επείγοντα περιστατικά μεταφέρονται και αντιμετωπίζονται από τα υπόλοιπα Νοσοκομεία της Ομάδας.

5. Τέλος, καταβάλλονται εκ μέρους του Υπουργείου όλες οι προσπάθειες για τον εκσυχρονισμό του εξοπλισμού, τη βελτίωση των δομών λειτουργίας του και την πληρέστερη στελέχωσή του, ώστε να ανταποκρίνεται στις σύγχρονες απαιτήσεις περίθαλψης.

Ο Υφυπουργός

Μ. ΣΚΟΥΛΑΚΗΣ"

42. Στην με αριθμό 1291/4.9.97 ερώτηση δόθηκε με το υπ' αριθμ. 10858/8.10.97 έγγραφο από τον Υφυπουργό Yγείας και Πρόνοιας η ακόλουθη απάντηση:

"Απαντώντας στην αριθ.1291/4.9.97 ερώτηση που κατέθεσε ο Βουλευτής κ. Μελάς Π., σας πληροφορούμε τα παρακάτω:

1. Σύμφωνα με την τελευταία απόφασή μας, που ρυθμίζει το θέμα εφημερίας των Νοσοκομείων Πειραιά, το Νοσ/μείο "ΜΕΤΑΞΑ" εντάσσεται στην Α' ομάδα μαζί με το "Τζάνειο" Νοσ/μείο για την κάλυψη Ν/Χ και Θ/Χ περιστατικών που και σήμερα αντιμετωπίζονται από τα αντίστοιχα τμήματα του Νοσοκομείου.

2. Επίσης, στα πλαίσια της Γ' ομάδας που δημιουργήθηκε στον Πειραιά, το αναφερόμενο Νοσ/μείο θα καλύπτει και τα διεγνωσμένα ογκολογικά περιστατικά.

3. Μετά τα παραπάνω, πιστεύουμε ότι με τις ρυθμίσεις αυτές, σε τίποτα δεν αλλοιώνεται ο χαρακτήρας του Νοσ/μείου "ΜΕΤΑΞΑ", το οποίο είναι ένα μεγάλο Νοσ/μείο και γι'αυτό θα πρέπει να γίνει καλύτερη αξιοποίησή του, προς όφελος των κατοίκων της περιοχής.

4. Τέλος, καταβάλλονται εκ μέρους του Υπουργείου, όλες οι προσπάθειες για τον εκσυχρονισμό του εξοπλισμού, την βελτίωση των δομών λειτουργίας του και την πληρέστερη στελέχωσή του, ώστε να ανταποκρίνεται στις σύγχρονες απαιτήσεις περίθαλψης.

Ο Υφυπουργός

Μ. ΣΚΟΥΛΑΚΗΣ"

43. Στην με αριθμό 1294/5.9.97 ερώτηση δόθηκε με το υπ' αριθμ. 28435/7.10.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση του υπ' αριθμ. 1294/5.9.97 εγγράφου σας με το οποίο κοινοποιείται ερώτηση που κατέθεσε ο Βουλευτής και Β' Αντιπρόεδρος της Βουλής κ. Π. Σγουρίδης σας γνωρίζουμε, σε ότι μας αφορά ότι δεν υπάρχει καταγγελία για διασπάθιση του Δημοσίου χρήματος εκ μέρους του πρώην Περιφερειάρχη κ. Λαγού στον τομέα εφαρμογής του Αναπτυξιακού Νόμου 1892/90 για δημιουργία επενδύσεων στην Περιφέρεια Α. Μακεδονίας κ. Θράκης.

Ο Υπουργός

Γ. ΠΑΠΑΝΤΩΝΙΟΥ"

44. Στην με αριθμό 1295/5.9.97 ερώτηση δόθηκε με το υπ' αριθμ. 1521/13.10.97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντησης της 1295/5.9.97 ερώτησης που κατέθεσε ο Βουλευτής κ. Η. Βεζδρεβάνης στη Βουλή των Ελλήνων, σχετικά με την κλοπή του ποιμνίου του κτηνοτρόφου κ. Χ.Λάγαρη, σας γνωρίζονται τα εξής:

O εν λόγω κτηνοτρόφος ανάφερε στις 2 Σεπτεμβρίου 1997 στο 628 Τάγμα Πεζικού, ότι το υπόψη κοπάδι έβοσκε δίχως βοσκό από τις 11 π.μ. έως τις 6 μ.μ. της προηγούμενης ημέρας στο ύψωμα Ρεπετίνα της περιοχής Τσαμαντά Φιλιατών, σε απόσταση λιγότερη των 100 μέτρων από την μεθοριακή γραμμή και όταν το αναζήτησε δεν το έβρισκε. Το Τάγμα, ανταποκρινόμενο άμεσα, εξέπεμψε περίπολο στην ευρύτερη περιοχή, χωρίς κανένα αποτέλεσμα.

Θε πρέπει ωστόσο να επισημανθεί, ότι ο παραπάνω κτηνοτρόφος γνώριζε ότι απαγορεύεται να έχει το ποίμνιό του εγγύς της οριακής γραμμής και πριν το συμβάν του είχαν γίνει συστάσεις. Πλέον αυτών, εγκατέλειψε τα ζώα του, χωρίς βοσκό, κοντά στο Αλβανικό έδαφος για περισσότερο από επτά (7) ώρες. Ακόμη, κατήγγειλε το συμβάν στις Στρατιωτικές Αρχές μετά το πέρας επτά (7) ωρών, ενώ ανάφερε εγγράφως την απώλεια του κοπαδιού στην Α.Δ. Θεσπρωτίας μετά την παρέλευση τριών (3) ημερών και ύστερα από παρότρυνση του 628 Τάγματος Πεζικού.

Εντούτοις, οι Στρατιωτικές Αρχές στα πλαίσια των αρμοδιοτήτων τους, προέβησαν στις απαιτούμενες ενέργειες, προς τις αντίστοιχες Αλβανικές Αρχές και παρακολουθούν το θέμα για τυχόν νέες εξελίξεις. Επίσης, το Γενικό Επιτελείο Στρατού με βάση τα παραπάνω στοιχεία προέβη σε ενημέρωση του Υπουργείου Εξωτερικών, για εκδήλωση ανάλογων ενεργειών μεσω της Διπλωματικής Οδού.

Ο Υπουργός

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ"

45. Στην με αριθμό 1320/8.9.97 ερώτηση δόθηκε με το υπ' αριθμ. 403/1.10.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.1320/8.9.1997 ερώτηση των Βουλευτών κυρίων Σταύρου Παναγιώτου και Μαρίας Μπόσκου, σας γνωρίζουμε τα εξής:

ΟΙ 170 περίπου εργαζόμενοι στους οποίους αναφέρεται η ερώτηση έχουν προσληφθεί κακώς από το Ο.Π.Π.Ε.Θ. με σύμβαση εργασίας αορίστου χρόνου προκειμένου να απασχοληθούν σε αρχαιολογικού χαρακτήρα έργα. Το ΥΠ.ΠΟ. δεν έχει αρμοδιότητα επί του προϋπολογισμού των κατασκευαστικών έργων του Ο.Π.Π.Ε.Θ. Παρ' όλα αυτά μεσολαβεί για τη διασφάλιση των κονδυλίων που είναι αναγκαία για την καταβολή των αποδοχών των εργαζομένων αυτών. Το πρόβλημα προέκυψε επειδή ουσιαστικά έχει λήξει το αντικείμενο της απασχόλησής τους. 'Αλλωστε ολόκληρος ο Ο.Π.Π.Ε.Θ. είναι προσωρινός και στο πλαίσιο αυτό έχουν προσληφθεί όλοι οι εργαζόμενοί του κατά παρέκκλισηαπό το ν.2190/94, εδώ και δύο περίπου χρόνια. Το ζήτημα θα ρυθμιστεί οριστικά με τη λήξη και εκκαθάριση του νομικού προσώπου. Στο ίδιο πλαίσιο θα επιδιωχθεί χωρίς απόκλιση από τη σχετική κυβερνητική πολιτική να ρυθμιστεί και το ζήτημα των 170 εργαζομένων.

Ως προς την απασχόληση ωρομίσθιου προσωπικού από το ΥΠ.ΠΟ. σημειώνεται ότι αυτό συνδέεται με τις εποχικές ανάγκες έργου του Υπουργείου και τα σχετικά ζητήματα ρυθμίζονται από το άρθρο 23 του ν.2190/94.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

46. Στην με αριθμό 1326/9.9.97 ερώτηση δόθηκε με το υπ' αριθμ. 41731/30.9.97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1326/9.9.97 του Βουλευτή κ. Π.Τατούλη και αφορά τη συνένωση των κονοτήτων της Περιοχής Λυκοσούρας Ν. Αρκαδίας, σας γνωρίζουμε τα εξής:

Οι συνενώσεις των μικρών κοινοτήτων σε νέους βιώσιμους δήμους αποτελούν θέση της ίδιας της τοπικής αυτοδιοίκησης όωπς αυτή έχει εκφρασθεί σε όλα τα συνέδρια της ΚΕΔΚΕ και των ΤΕΔΚ.

Το Υπουργείο ΕΣ.Δ.Δ.Α. επεξεργάσθηκε όλες τις προτάσεις που περιήλθαν, σ'αυτό για τη δημιουργία των νέων δήμων και τις αξιολόγησε ανάλογα με τις ιδιαιτερότητες και τις συνθήκες της κάθε περιοχής.


 

  

Σελίδα 1632 

Βάσει των προτάσεων αυτων διαμορφώνεται ο νέος διοικητικός χάρτης της χώρας που περιλαμβάνει τους νέους δήμους και κοινότητες, ο οποίος θα συμπεριληφθεί στο σχέδιο νόμου που θα προωθηθεί άμεσα για ψήφιση στη Βουλή.

Ο Υφυπουργός

Λ.ΠΑΠΑΔΗΜΑΣ"

47. Στην με αριθμό 1329/9.9.97 ερώτηση δόθηκε με το υπ' αριθμ. 240/10.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1329/9.9.97 που κατέθεσε ο Βουλευτής κ. Ν. Κατσαρός, σας πληροφορούμε τα εξής:

To πρόγραμμα βρουκέλλωσης βοοειδών που εφαρμόζεται σ'όλη σχεδόν τη χώρα ήταν ενταγμένο κατ' αρχήν στα ΜΟΠ από το 1987, και συνεχίζεται με συγχρηματοδότηση της Ε.Ε. από την 90/424 απόφαση ΕΟΚ, με ικανοποιητικότατα αποτελέσματα εξυγίανσης, εκτός των νομών Αθηνών-Θεσ/νίκης, Τρικάλων και Λάρισας που γινεται με εντατικό ρυθμό για την πλήρη υλοποίησή του.

Η οικνομική ενίσχυση για κάθε θετικό βοοειδές, που σφάζεται δεν έχει αλλάξει όσον αφορά τα ποσά σε ECU, από το 1987, μέχρι σήμερα, χορηγούνται δε κατά κατηγορία βοοειδών, τα παρακάτω ποσά:

750 ECU για κάθε αγελάδα φυλής βελτιωμένης

550 ECU για κάθε αγελάδα φυλής ημιβελτιωμένης

280 ECU για κάθε αγελάδα φυλής αβελτίωτης

Η οικονομική ενίσχυση σε δραχμές διαφέρει και κάθε χρόνο είναι αυξημένη, σύμφωνα με την κατ' έτος αύξηση του ECU. Η αποζημίωση των 130.000 δρχ., αφορά βοοειδή ημιβελτιωμένα και είναι η προκαταβολή που δίνεται στους κτηνοτρόφους, μετά τη σφαγή, η δε συνολική ενίσχυση, ανέρχεται σε 170.000 δρχ., όταν φυσικά αντικαταστήσει ο κτηνοτρόφος το σφαζόμενο βοοειδές.

Εκτός αυτών, ο κτηνοτρόφος ωφελείται και μετην αξία του κρέατος, που ο ίδιος εισπράττει, με αποτέλεσμα να καλύπτεται περίπου η αξία της αγοράς υγιών ζώων.

Κατά το τρέχον έτος, δεν είναι δυνατόν να γίνει αναπροσαρμογή των ενισχύσεων αυτών, διότι το πρόγραμμα έχει εγκριθεί από την Ε.Ε., θα εξετασθεί δε η δυνατότητα αύξησης των ποσών ενίσχυσης για τα επόμενα έτη.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

48. Στην με αριθμό 1330/10.9.97 ερώτηση δόθηκε με το υπ' αριθμ. 2228//8.10.97 έγγραφο από τον Υφυπουργό Εθνικής Οικονομίας η ακόλουθη απάντηση:

"Απαντώντας στην ερώτηση 1330/10.9.97 που κατέθεσαν οι Βουλευτές κύριοι Σ. Αλφιέρη και Ε. Αποστόλου σας ενημερώνουν ότι στο Περιφερειακό Επιχειρησιακό Πρόγραμμα Αττικής 1994-1999 έχουν δεσμευθεί 2.050 εκατ. δρχ. για την κατασκευή έξι βιολογικών καθαρισμών στην περιοχή του Αργοσαρωνικού. Εξ αιτίας του αυξημένου κόστους κατασκευή ςεπελέγησαν τελικά τέσσερις βιολογικοί σταθμοί (Πόρος-Γαλατάς, Ποταμός Κυθήρων, Μεσαγρό Αίγινας και 'Υδρα). Τα κριτήρια επιλογής με αποτέλεσμα την άμεση λειτουργία τους μετά την ολοκλήρωσή τους και η αυξημένη οικονομική δραστηριότητα ειδικά κατά τους θερινούς μήνες που επιβάλλει την προστασία των κατοίκων και παραθεριστών από τη ρύπανση των ακτών.

Μέχρι σήμερα δεν έχει γίνει η έναρξη της κατασκευής των βιολογικών καθαρισμών διότι δεν έχουν εγκριθεί Μελέτες Περιβαλλοντικών Επιπτώσεων και σε ορισμένες περιοχές δεν υπάρχει έγκριση χωροθέτησης.

Αναμένεται ότι σε μικρό χρονικό διάστημα θα έχει ξεπερασθεί το πρόβλημα για τον βιολογικό καθαρισμό των Μεθάνων προβλέπεται να ενταχθεί στο Πρόγραμμα για ενίσχυση της υποδομής των συνενουμένων Δήμων και Κοινοτήτων.

Ο Υφυπουργός

ΧΡΗΣΤΟΣ ΠΑΧΤΑΣ"

49. Στην με αριθμό 1350/9.9.97 ερώτηση δόθηκε με το υπ' αριθμ. 63/13.10.97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθ.1350/9.9.97 ερώτηση που κατατέθηκε στη Βουλή των Ελλήνων από τους Βουλευτές κυρίους Μπ. Αγγουράκη και Στρατή Κόρακα, σχετικά με την κατασκευή 20 περιπολικών σκαφών του Λιμενικού Σώματος, σας γνωρίζουμε στα πλαίσια των αρμοδιοτήτων μας τα εξής:

Με τις με αριθ. Π1/2579/95 και Π1/5391/96 αποφάσεις του Υπουργείου μας, εγκρίθηκε η ένταξη σταΕΠΠ των ετών 1995 -πιστώσεις 95 και 1996- πιστώσεις 96, 20 πλαστικών περιπολικών σκαφών για τις ανάγκες του Λιμενικού Σώματος με φορέα εκτέλεσης το συνερωτώμενο Υπουργείο Εμπορικής Ναυτιλίας, το οποίο και θα ενημερώσει τη Βουλή και τους ενδιαφερόμενους Βουλευτές ως προς την εξέλιξη του σχετικού διαγωνισμού.

Ο Υφυπουργός

Μ.ΧΡΥΣΟΧΟΪΔΗΣ"

50. Στην με αριθμό 1370/10.9.97 ερώτηση δόθηκε με το υπ' αριθμ. 247/10.10.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1370/10.9.97 που κατέθεσε ο Βουλευτής κ. Β. Δ. Κορκολόπουλος σας πληροφορούμε τα εξής:

Το Υπουργείο Γεωργίας με σχετικές αποφάσεις του έχει λάβει όλα τα απαραίτητα μέτρα που στόχο έχουν την πληρωμή στον παραγωγό της ελάχιστης τιμής παραγωγού που ορίζεται σε κάθε χρόνο από την Ε.Ε. Ειδικώτερα ορίζεται ότι α) η εξόφληση της αξίας της πρώτης ύλης διενεργείται πριν από την ημερομηνία υποβολής των δικαιολογητικών για καταβολή της ενίσχυσης από τον μεταποιητή στην αρμόδια Δ/νση Γεωργίας β) ο χρόνος πληρωμής καθορίζεται με κοινή συμφωνία των συμβαλλομένων και γ) ότι σε κάθε περίπτωση η πληρωμή της αξίας της πρώτης ύλης διενεργείται μόνο με τραπεζικό ή ταχυδρομικό έμβασμα που εκδίδει ο μεταποιητής σε διαταγή της οργάνωσης των παραγωγών ή παραγωγού.

'Ετσι διασφαλίζεται πλήρως η πληρωμή των παραγωγών μέσα στις προθεσμίες που έχουν συμφωνηθεί (στα υπογραφέντα συμφωνητικά ) μεταξύ των συμβαλλομένων μερών.

Οι τιμές των εισροών της γεωργικής παραγωγής (ενέργεια, λιπάσματα, φυτοφάρμακα κλπ.) αυξήθηκαν μεν αλλά σε ρυθμό μικρότερο της αύξησης του πληθωρισμού.

'Ετσι σε πραγματικές τιμές (αποπληθωρισμένες) έχουμε τα τελευταία χρόνια μείωση των τιμών των εισροών εκτός από τα λιπάσματα που οι τιμές τους παρουσίασαν μια σχετική σταθερότητα μετά την αύξησή τους την περίοδο 1991-92 (συν. πίνακας 1).

Η περαιτέρω, βέβαια, μείωση του κόστους παραγωγής των αγροτικών προϊόντων αποτελεί πρωταρχικό στόχο της αγροτικής μας πολιτικής και σ'αυτό συμβάλλει εκτός των άλλων μέτρων, και η μείωση κατά 30% του ειδικού φόρου κατανάλωσης για το πετρέλαιο που προορίζεται για αγροτική χρήση και υπολογίζεται να αποτελέσει ένα όφελος για τους αγρότες μας ύψους 20 δισ. δραχμών ετησίως.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

51. Στην με αριθμό 1385/10.9.97 ερώτηση δόθηκε με το υπ' αριθμ. 52/10.9.97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθμ.1385/10.9.97 ερώτηση που κατατέθηκε στη Βουλή από τον Βουλευτή κ. Γ. Καρατζαφέρη, σχετικά με την Δ/ξη 453/95 που αφορά την προμήθεια κινητών μονάδων για το ΕΚΑΒ, σας γνωρίζουμε τα εξής:

Ο διαγωνισμός της προαναφερομένης Δ/ξης διενεργήθηκε στςι 9/5/96 με προδιαγραφές τόσο για το πλαίσιο των οχημάτων όσο και για την διασκευή και τον εξοπλισμό αυτών, που συντάχθηκαν από το ΕΚΑΒ.

Η αξιολόγηση των αποτελεσμάτων του διαγωνισμού (όπως


 

  

Σελίδα 1633 

 

και κάθε διαγωνισμού) γίνεται από τα αρμόδια κατά νόμο συλλογικά όργανα, ήτοι την 3η Μόνιμη Επιτροπή Εμπειρογνωμόνων και την Επιτροπή Κρατικών Προμηθειών στην οποία προεδρεύει ανώτατος δικαστικός λειτουργός και ως μέλη της εκπρόσωπος του ΣΕΒ, της ΓΕΣΕΕ, ένας καθηγητής του ΕΜΠ και εκπρόσωπος του φορέα που πραγματοποιεί την προμήθεια.

Τα αποτελέσματα του εν λόγω διαγωνισμού κατακυρώθηκαν με την Δ2/2315/5.11.96 απόφαση του Υπουργείου στην εταιρία με τη συμφερότερη προσφορά "ΠΡΟΜΟΤ Ε.Ι. ΛΑΙΝΟΠΟΥΛΟΣ ΑΕ", η οποία προσέφερε όχημα MERCEDES με διασκευή και εξοπλισμό που ανταποκρινόταν πλήρως στις προδιαγραφές.

Προκειμένου να εφαρμοσθούν οι σχετικές διατάξεις, ως προς την ανάγκη γνωστοποίησης της κατακύρωσης εντός του χρόνου ισχύος των προσφορών (στην προκειμένη περίπτωσση δε μέχρι 5/11/96) και ο έλεγχος νομιμότητας του Ελεγκτικού Συνεδρίου σύμφωνα με τις διατάξεις του Ν.2145/93 για προμήθειες άνω του ενός (1) δισ. δραχμών, το Υπουργείο απέστειλε την Δ2/2520/5.11.96 σχετική ανακοίνωση κατακύρωσης προς τη μειοδότρια εταιρία, με την παρατήρηση ότι για την υπογραφή της σύμβασης θα κληθεί μετά την ολοκλήρωση του προαναφερομένου έλεγχου.

Μετά το από 6/12/96 Πρακτικό του Ελεγκτικού Συνεδρίου, στο οποίο εν κατακλείδι αναφέρεται "..... ότι δεν διαπιστώθηκε λόγος που να αξιολογείται ως κώλυμα για την υπογραφή της σύμβασης", η Υπηρεσία στις 18/12/1996 υπέγραψε την με αριθμ.426/96 σχετική σύμβαση.

Μέχρι της προαναφερομένης δεσμευτικής ημερομηνίας (5/11/96) στο Υπουργείο δεν είχε γνωστοποιηθεί καμμία ενέργεια ενδιαφερομένου σχετικά με κατάθεση αίτησης περί αναστολής ή ακύρωσης της απόφασης του διαγωνισμού στο Σ.τ.Ε., πολλώ μάλλον απόφαση του Σ.τ.Ε. που να αναστέλλει ή να ακυρώνει τον διαγωνισμό.

Η υπ'αριθμ. 59/97 απόφαση του Σ.τ.Ε περιήλθε στην Υπηρεσία μας στις 6/2/97 και δεν είχε πλέον αντικείμενο αφού ήδη η σύμβαση είχε υπογραφεί και ευρίσκετο στο στάδιο της εκτέλεσης. Κατά της απόφασης αυτής το Υπουργείο δια του Γραφείου του Ν.Σ.Κ. προσέφυγε για την αάκλησή της. 'Ολα τα προαναφερόμενα συνεκδικάσθηκαν από το Δ' Τμήμα του Σ.τ.Ε. στις 8/4/97 και έκτοτε εκκρεμεί η έκδοση σχετικής απόφασης.

Ο Υφυπουργός

Μ. ΧΡΥΣΟΧΟΪΔΗΣ"

52. Στην με αριθμό 1389/11-9-97 ερώτηση δόθηκε με το υπ' αριθμ. 250/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1389/11.9.97, που κατέθεσε ο Βουλευτής κ. Ν. Κατσαρός σας πληροφορούμε τα εξής:

Η εκτίμηση των ζημιών, σύμφωνα με τον Κανονισμό Ασφάλισης της Φυτικής Παραγωγής από τον ΕΛΓΑ, διενεργείται κατά αγροτεμάχιο, από έναν γεωπόνο εκτιμητή.

Το αίτημα για διενέργεια των εκτιμήσεων από Επιτροπές έχει απασχολήσει κατά καιρούς και επανέρχεται σήμερα μετά τις πρόσφατες ζημιές. Για μια τέτοια όμως αλλαγή στην ασφαλιστική διαδικασία θα πρέπει το όφελος που θα προκύψει να είναι σημαντικότερο και μεγαλύτερο του γενικότερου κόστους. Πρέπει δηλαδή η αλλαγή να είναι προς το καλύτερο, να αποκτήσουμε μεγαλύτερο βαθμό αξιοπιστίας και αντικειμενικότητας από τον σημερινό και ταυτόχρονα μεγαλύτερη ταχύτητα και ευελιξία στη διενέργεια των εκτιμήσεων.

Η πείρα όμως της Ελληνικής πραγματικότητας στο θέμα των Επιτροπών σε οποιοδήποτε χώρο Δημοσίου ή ιδιωτικού τομέα αλλά και η διεθνής πείρα σε ανάλογα θέματα είναι αρνητική όσον αφορά τους παράγοντες οργάνωση, συντονισμό, ταχύτητα και αποτελεσματικότητα. Δεν πρέπει δε να διαφεύγει της προσοχής ότι σε όλες σχεδόν τις εταιρίες και οργανισμός ασφάλισης γεωργικής παραγωγής ιδιωτικής ή κρατικής μορφής διενεργούν τις εκτιμήσεις με έναν και μόνο πραγματογνώμονα.

Ειδικότερα στη χώρα μας λόγω του κατακερματισμού της γεωργικής ιδιοκτησίας και της μεγάλης ποικιλίας των καλλιεργειών κάθε χρόνο διενεργούνται κατά μέσο όρο 600.000 - 700.000 πραγματογνωμοσύνες. Και μόνο το γεγονός ότι θα απαιτείται να συγκροτούνται κατ' έτος 4.000 - 5.000 επιτροπές αρκεί να δείξει το μέγεθος του προβλήματος και την αδυναμία στην αλλαγή του τρόπου εκτίμησης σε επιτροπές είναι δε περισσότερο από βέβαιο ότι θα υπάρξει αδυναμία στη στελέχωση των επιτροπών αυτών.

Θα πρέπει να επισημανθεί ότι η διενέργεια αντικειμενικών και υψηλού βαθμού αξιοπιστίας εκτιμήσεων σε συνδυασμό με την ταχύτητα διενέργειας αυτών σε επίκαιρο για κάθε καλλιέργεια χρόνο από έμπειρο και εξειδικευμένο γεωπονικό προσωπικό είναι θέμα θεμελιώδους σημασίας για τον ΕΛΓΑ.

Η εκτίμηση των ζημιών είναι έργο δύσκολο και επίπονο που απαιτεί εξειδικευμένες τεχνικές γνώσεις, εμπειρία, ψυχική και σωματική αντοχή και βαθύ αίσθημα ευθύνης, προσόντα που το γεωτεχνικό προσωπικό διαθέτει σε υψηλό επίπεδο πράγμα το οποίο έχει γίνει παραδεκτό και από τους ίδιους τους παραγωγούς.

Ενδεικτικό της αξιοπιστίας του προσφερόμενου έργου είναι ότι το ποσοστό επανεκτιμήσεων δεν υπερβαίνει το 4% του συνόλου των εκτιμήσεων.

Η επανεκτίμηση των ζημιών διενεργείται από δύο έμπειρους γεωπόνους του ΕΛΓΑ οι οποίοι εξετάζουν από την αρχή τη ζημιά χωρίς να δεσμεύονται από το πόρισμα της εκτίμησης και όπου διαπιστώνονται λάθη ή παραλείψεις διορθώνονται. Τα ελάχιστα λάθη που παρατηρούνται σε σχέση με τον τεράστιο όγκο των πραγματογνωμοσυνών, όπως και η μη δυνατότητα μέχρι σήμερα διαφόρων τοπικών παραγόντων και φορέων να επηρεάσουν τον τρόπο εκτίμησης, αποτελούν και τις αιτίες αρνητικής κριτικής μιας ασφαλιστικής διαδικασίας που έχει δοκιμαστεί με απόλυτη επιτυχία επί 35 συνεχή χρόνια.

Στόχος είναι η αύξηση της ταχύτητας της ακρίβειας και της αποτελεσματικότητας των εκτιμήσεων που θα επιτευχθεί με την εκπαίδευση και ενημέρωση του προσωπικού με τη δυνατότητα επιλογής των εκτάκτων εκτιμητών, με την υποβοήθηση του έργου της εκτίμησης με σύγχρονα μέσα και με την στενότερη συνεργασία με τους παραγωγούς και τους φορείς που τους εκπροσωπούν.

Τέλος η συγκρότηση της Τριμελούς Επιτροπής αποσκοπεί στην υποβοήθηση και τον συντονισμό του έργου για την αντιμετώπιση των ζημιών.

Ο Υπουργός

ΣΤΕΦ. ΤΖΟΥΜΑΚΑΣ"

53. Στην με αριθμό 1390/11-9-97 ερώτηση δόθηκε με το υπ' αριθμ. 42721/14-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1390/11-9-97, που κατέθεσε στη Βουλή των Ελλήνων από το Βουλευτή κ. Ν. Κατσαρό και αναφέρεται στο πιο πάνω θέμα, σας πληροφορούμε ότι τα αιτήματα της Κοιν. Καλλιθέας θα εξετασθούν από τη Νομαρχιακή Αυτοδιοίκηση Λάρισας ανάλογα με τις οικονομικές δυνατότητές της.

Επίσης τα εν λόγω έργα θα αποτελέσουν τμήμα της πρότασης χρηματοδότησης, από τα Τοπικά Αναπτυξιακά Προγράμματα, του προγράμματος "Ιωάννης Καποδίστριας".

Ο Υφυπουργός

Λ. ΠΑΠΑΔΗΜΑΣ"

54. Στην με αριθμό 1395/11-9-97 ερώτηση δόθηκε με το υπ' αριθμ. 252/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1395/11.9.97, που κατέθεσε ο Βουλευτής κ. Ν. Κατσαρός σας πληροφορούμε τα εξής:

Με στόχο αφενός την εναρμόνιση του καθεστώτος τευτλοπαραγωγής με το ισχύον στα υπόλοιπα Κράτη μέλη της Ε.Ε. και αφετέρου τον επιτυχέστερο έλεγχο στην παραγωγή ζάχαρης στα πλαίσια της ποσόστωσης που έχει κατανεμηθεί στη χώρα μας από την Κοινότητα, πραγματοποιήθηκαν


 

  

Σελίδα 1634 

 

επανειλημμένες συσκέψεις μεταξύ ΕΒΖ, ΠΑΣΕΓΕΣ, ΓΕΣΑΣΕ, ΣΥΔΑΣΕ υπό την εποπτεία του Υπ. Γεωργίας αποτέλεσμα των οποίων ήταν η συναπόφαση και αποδοχή απ' όλα τα μέρη των παρακάτω νέων ρυθμίσεων:

1. Η κατανομή της ποσόστωσης στους παραγωγούς να γίνεται σε τόννους τεύτλων αντί εκτάσεων που ίσχυε πριν.

2. Αντί ενιαίας τιμής τεύτλων να απολαμβάνουν οι παραγωγοί διαφοροποιημένες τιμές ανάλογα με την ποσόστωση τεύτλων Α, Β και Γ σε σχέση τον μεν πρώτο χρόνο Α 98% της τιμής που εξαγγέλεται ετησίως (πράγμα που ισχύει από το 1994) Β 88% της τιμής και Γ 60% και τον δεύτερο χρόνο Α 98%, Β 76%, Γ 50%.

3. Τα τεύτλα θα πληρώνονται στους παραγωγούς εντός 35 ημερών από την παράδοση στο εργοστάσιο.

Το θέμα των εξόδων μεταφοράς θα ρυθμιστεί στα πλαίσια συνεννοήσεων που συμφωνήθηκαν να γίνουν στο άμεσο μέλλον μεταξύ ΕΒΖ και ΠΑΣΕΓΕΣ.

Ο Υπουργός

ΣΤΕΦ. ΤΖΟΥΜΑΚΑΣ"

55. Στην με αριθμό 1401/11-9-97 ερώτηση δόθηκε με το υπ' αριθμ. 255/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτησης 1401/11.9.97, που κατέθεσε ο Βουλευτής κ. Σπ. Σπηλιωτόπουλος, σας πληροφορούμε τα εξής:

Προτείνεται η διάλυση του ΑΣΟ, επειδή ο ρόλος του αποδυναμώθηκε και οι δραστηριότητές το υπεχώρησαν, εξαιτίας της σταδιακής κατάργησης της εθνικής παρεμβατικής πολιτικής του προϊόντος της σταφίδας και της διαχείρισής της στα πλαίσια της Κοινής Οργάνωσης Αγοράς.

Η προτεινόμενη Ανώνυμη Συνεταιριστική Εταιρεία, έχει τη δυνατότητα και την ευελιξία να αναπτύξει σε γενικές γραμμές δύο ειδών δραστηριότητες:

α) 'Ασκηση επιχειρηματικής δραστηριότητας στην εμπορία του προϊόντος,

β) Παροχή υπηρεσιών στο κλάδο της σταφίδας.

Στην εν λόγω Α.Ε. θα παραχωρηθεί η περιουσία του ΑΣΟ σε ποσοστό 80%.

Η λειτουργία του ΑΣΟ συνεχίζεται μέχρι να θεσπισθεί και να αναλάβει τις δραστηριότητες του ο νέος φορέας.

Ο Υπουργός

ΣΤΕΦ. ΤΖΟΥΜΑΚΑΣ"

56. Στην με αριθμό 1402/11-9-97 ερώτηση δόθηκε με το υπ'αριθμ. 42555/19-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην αριθ. 1402/11-9-97 ερώτηση, που κατέθεσε ο Βουλευτής κ. Σπήλιος Σπηλιωτόπουλος, σχετικά με την εκτέλεση έργων με αυτεπιστασία από τους ΟΤΑ, σας γνωρίζουμε τα εξής:

Από τις διατάξεις της παρ. 6 του άρθρου 32 ν. 2508/97 "Βιώσιμη οικιστική ανάπτυξη των πόλεων και οικισμών της χώρας και άλλες διατάξεις", προβλέπεται ότι "Από τη δημοσίευση του παρόντος νόμου απαγορεύεται και είναι άκυρη η σύσταση συνεργείου για έργα αυτεπιστασίας της παρ. 3....". Τα έργα που αναφέρονται στην παράγραφο αυτή είναι η συλλογή, διαλογή και μεταφορά απορριμμάτων και προϊόντων της επεξεργασίας αυτών.

Επίσης στην απαγόρευση αυτή υπάγονται οι εργασίες καθαριότητας δημοτικών χώρων και κτιρίων, ανάπτυξης και συντήρησης πρασίνου σε κοιμητήρια και δημοτικούς χώρους ως επίσης και οι εργασίες καθαρισμού οδών πλατειών και υπονόμων.

Από τις ανωτέρω διατάξεις προκύπτει ότι η απαγόρευση ισχύει μόνο για τα προαναφερόμενα έργα και όχι για τα λοιπά.

Ο Υφυπουργός

Λ. ΠΑΠΑΔΗΜΑΣ"

57. Στην με αριθμό 1404/11-9-97 ερώτηση δόθηκε με το υπ' αριθμ. 41730/30-9-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Απαντώντας στην ερώτηση 1404/11-9-97 του Βουλευτή κ. Σπ. Δανέλη η οποία αναφέρεται στο αίτημα των κοινοτήτων Αγ. Ιωάννη, Ορεινού, Σχινοκαψάλων, Σταυροχωρίου και Χρυσοπηγής Ν. Λασιθίου, σας γνωρίζουμε τα εξής:

Οι συνενώσεις των μικρών κοινοτήτων σε νέους βιώσιμους δήμους αποτελεί θέση της ίδιας της τοπικής αυτοδιοίκησης όπως αυτή έχει εκφρασθεί σε όλα τα συνέδρια της ΚΕΔΚΕ και των ΤΕΔΚ.

Το Υπουργείο ΕΣ.Δ.Δ.Α. επεξεργάσθηκε όλες τις προτάσεις που περιήλθαν, σ' αυτό για τη δημιουργία των νέων δήμων και τις αξιολόγησε ανάλογα με τις ιδιαιτερότητες της κάθε περιοχής.

Βάσει των προτάσεων αυτών διαμορφώνεται ο νέος διοικητικός χάρτης της χώρας που περιλαμβάνει τους νέους δήμους και κοινότητες, ο οποίος θα συμπεριληφθεί στο σχέδιο νόμου που θα προωθηθεί άμεσα για ψήφιση στη Βουλή.

Ο Υφυπουργός

Λ. ΠΑΠΑΔΗΜΑΣ"

58. Στην με αριθμό 1417/12-9-97 ερώτηση δόθηκε με το υπ' αριθμ. 58/13-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθ. 1417/12.9.97 ερώτηση, που κατατέθηκε στη Βουλή των Ελλήνων από το Βουλευτή κ. Παναγ. Ψωμιάδη και αφορά καταγγελία της 'Ενωσης Ασφαλιστών Βορείου Ελλάδος, σχετικά με ανθελληνική προπαγάνδα της Ασφαλιστικής Εταιρίας "WINTERTHUR" με έδρα την Ελβετία, σας γνωρίζουμε στα πλαίσια των αρμοδιοτήτων μας τα εξής:

Η εν λόγω καταγγελία καθώς και αντίγραφο του ενημερωτικού εντύπου της παραπάνω ασφαλιστικής εταιρείας, στο οποίο παρουσιάζεται χάρτης χωρών όπου τα Σκόπια αναφέρονται με την ονομασία "MAZEDONIEN", είχε περιέλθει και στο Υπουργείο μας, για το θέμα δε αυτό απευθυνθήκαμε από 12/9/97 στο Υπουργείο Εξωτερικών για τις δικές του Ενέργειες, λόγω αρμοδιότητας.

'Οσον αφορά το θέμα του αντιπροσώπου της Ελβετικής Ασφαλιστικής Εταιρείας και στην Ελλάδα με έδρα την Αθήνα, που θίγεται στην Ερώτηση, σημειώνεται ότι σύμφωνα με την Εθνική και Κοινοτική νομοθεσία, για να δραστηριοποιηθεί στη Χώρα μας ασφαλιστική Εταιρεία με έδρα την Ελβετία, πρέπει να λάβει άδεια εγκατάστασης και λειτουργίας υποκαταστήματος στην Ελλάδα.

Τέτοια άδεια, όπως προκύπτει από τα στοιχεία που τηρούνται από την αρμόδια Υπηρεσία μας δεν έχει χορηγηθεί στην Ελβετική Εταιρεία "WΙΝΤΕRΤΗUR".

Εξάλλου, επειδή στην καταγγελία σαν αντιπρόσωπος της "WIN TERTHUR" αναφέρεται η εταιρεία "AVUS - HELLAS", έχουμε απευθυνθεί και στην Εταιρεία αυτή, προκειμένου να μας γνωρίσει την μορφή της τυχόν συνεργασίας τους.

Ο Υφυπουργός

ΜΙΧ. ΧΡΥΣΟΧΟΪΔΗΣ"

59. Στις με αριθμό 1441/15-9-97, 1436/15-9-97 ερωτήσεις δόθηκε με το υπ' αριθμ. 1695/17-10-97 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στις αριθμ. 1441/97 και 1436/97 ερωτήσεις που κατατέθηκαν στη Βουλή από τους Βουλευτές κυρίους Σ. Αλφιέρη, Σ. Δανέλλη και Α. Παπαληγούρα, για το θιγόμενο σ' αυτές θέμα καταγραφής και προσωρινής άδειας παραμονής και εργασίας των λαθρομεταναστών, έχουν υποβληθεί για επεξεργασία στο ΣτΕ σχέδια Προεδρικών Διαταγμάτων, που θα ρυθμίζουν τη νομιμοποίηση των αλλοδαπών στην Ελλάδα και σύντομα θα τεθούν σε ισχύ.

Ακόμη, οι προτάσεις αντιρατσιστικών οργανώσεων ελήφθηκαν


 

  

Σελίδα 1635 

 

υπόψη από την επιτροπή επεξεργασίας των παραπάνω Π.Δ.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

60. Στην με αριθμό 1437/15-9-97 ερώτηση δόθηκε με το υπ' αριθμ. 57/13-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθ. 1437/15-9-97 ερώτηση που κατατέθηκε στη Βουλή των Ελλήνων από το Βουλευτή κ. Δημ. Κωστόπουλο, σχετικά με την διενέργεια αγορανομικών ελέγχων στις λαϊκές αγορές και την καθιέρωση ανώτατης τιμής πώλησης της πατάτας, σας γνωρίζουμε τα εξής:

Η πατάτα, από απόψεως αγορανομικού καθεστώτος, υπάγεται στην κατηγορία των ειδών που ελέγχονται για είσπραξη υπερβολικού κέρδους (άρθρου 1 παράγρ. 3 της Αγορανομικής Διάταξης 14/89, όπως τροποποιήθηκε με την 16/92 όμοια).

'Ετσι το είδος αυτό παρακολουθείται όσον αφορά τη διαμόρφωση της τελικής τιμής πωλήσεώς του.

Επίσης γίνεται έλεγχος για την τήρηση της υποχρεωτικής ύπαρξης πινακίδας στην οποία να αναγράφεται η τιμή πώλησης και προέλευσής της καθώς και η κατοχή τιμολογίων αγοράς, όπως για όλα τα προϊόντα που διακινούνται στις αγορές αυτές.

Στα πλαίσια επομένως των αρμοδιοτήτων του το Υπουργείο, με την διενέργεια αγορανομικών ελέγχων καθημερινά, μεριμνά για την πιστή τήρηση των Αγορανομικών Διατάξεων που ισχύουν, με σκοπό τη διασφάλιση του εισοδήματος τόσο των καταναλωτών όσο και των παραγωγών.

Ο Υφυπουργός

ΜΙΧ. ΧΡΥΣΟΧΟΪΔΗΣ

61. Στην με αριθμό 1443/15-9-97 ερώτηση δόθηκε με το υπ' αριθμ. 414/9-10-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1443/15.09.97 ερώτηση του Βουλευτή κ. Δημήτρη Σιούφα, σας γνωρίζουμε τα εξής:

Οι 70 αρχαιολογικοί χώροι είναι ενδεικτικοί. Κάθε περιοχή και κάθε νομός θα εκπροσωπείται στον κατάλογο των χώρων ιδιαίτερου ενδιαφέροντος του ΥΠ.ΠΟ. Αυτές είναι οι οδηγίες προς τις περιφερειακές αρχαιολογικές μας υπηρεσίες όπως είχα την ευκαιρία να σας πω κατά την σχετική συνάντησή μας.

Ο Νομός Καρδίτσας είναι ενταγμένος στο ΠΕΠ Θεσσαλίας "Συντήρηση - αξιοποίηση αρχαιολογικών χώρων Ν. Καρδίτσας" με προϋπολογισμό 370 εκατομμύρια δραχμές. Στο έργο αυτό περιλαμβάνονται τα εξής: α) Προϊστορικός οικισμός Συκεών (καθαρισμός, ανασκαφική έρευνα, αποτύπωση, τοποθέτηση εποπτικού υλικού, περίφραξη, φυλάκειο) προϋπολογισμός 80 εκατομμύρια, β) Ακρόπολη Κιερίου (τοπογράφηση, καθαρισμός, συντήρηση του τείχους, της ακρόπολης, δημιουργία περιπάτου, τοποθέτηση εποπτικού υλικού, έκδοση ενημερωτικού φυλλαδίου, φυλάκειο) προϋπολογισμός 50 εκατομμύρια, γ) Αρχαίο Κάστρο στο Καλλίθηρο (αποτύπωση, καθαρισμός, στέγαστρο, έργα εξυπηρέτησης κοινού, εποπτικό υλικό, φυλάκειο) προϋπολογισμός 27 εκατομμύρια, δ) Αποκατάσταση τμήματος Κάστρου Φαναρίου, προϋπολογισμός 90 εκατομμύρια, ε) Επισκευή - μετασκευή σε λαογραφικό Μουσείο παλιού Δημοτικού Σχολείου Καναλίων Καρδίτσας, προϋπολογισμός 25 εκατομμύρια και στ) Ανάπλαση - ανάδειξη ταφικών μνημείων: θολωτού τάφου Γεωργικού, ρωμαϊκού τάφου Ξινόβρυσης, προϋπολογισμός 100 εκατομμύρια.

Ο περίπτερος δωρικός ναός του Απόλλωνα στα "Λιανοκόκκαλα" Μοσχάτου χρονολογείται στο 3ο τέταρτο του 6ου π.χ. αιώνα και κατεστράφη τον 2ο π.Χ. αιώνα. Είναι ο καλύτερα διατηρημένος ναός σε όλη την Θεσσαλία. Εκτός των υπολοίπων σημαντικών ευρημάτων, στο εσωτερικό του ναού βρέθηκε πάνω στο βάθρο των λατρευτικών αγαλμάτων χάλκινο άγαλμα οπλίτη που απεικονίζει το Θεό Απόλλωνα. Πραγματοποιούνται εργασίες καθαρισμού του αποκαλυφθέντος ναού που έχει ήδη στεγαστεί με ξύλινο πρόχειρο στέγαστρο ενώ βρίσκεται σε εκκρεμότητα στο ΚΑΣ η απαλλοτρίωση 20 στρεμμάτων για την ανάδειξή του.

Το κέντρο Λίθου του ΥΠ.ΠΟ., έχει αναλάβει τη συντήρηση των αρχιτεκτονικών μελών που καταστράφηκαν από πυρκαγιά και θα επανατοποθετηθούν στη θέση τους, μελετάται δε η κατασκευή μεγάλου στεγάστρου με περιμετρικό διάδρομο ψηλά που θα περιτρέχει τον ναό και θα χρησιμεύει και για την έκθεση εποπτικού υλικού σχετικά με το ναό και την λειτουργία του στην αρχαιότητα. 'Εχει ενταχθεί στο εκπαιδευτικό πρόγραμμα του ΥΠ.ΠΟ. με την επωνυμία "Μελίνα".

Στον Μυκηναϊκό Θολωτό Τάφο Γεωργικού Ξινονερίου έχει παραχωρηθεί κοινοτική έκταση για την δημιουργία επισκέψιμου χώρου.

Στο Κάστρο Καλλιθήρου και τον Καμαροσκέπαστο Ρωμαϊκό τάφο στη θέση "Ξυνόβρυση" Καλλιθήρου, που έχουν ενταχθεί στα ΠΕΠ 94-99, εκτελούνται έργα σύμφωνα με το χρονοδιάγραμμα των τεχνικών τους Δελτίων.

Κοντά στην επαρχιακή οδό Καρδίτσας - Λάρισας στις Συκιές ή Συκεώνα ανεσκάφη Τύμβος με 5 λάρνακες. Ο χώρος του Τύμβου έχει περιέλθει με δωρεά στο ΥΠ.ΠΟ., έχει περιφραχθεί, οι τάφοι καλύπτονται με στέγαστρα και είναι επισκέψιμος. Στον ίδιο χώρο ανεσκάφη προϊστορικός οικισμός εποχών χαλκού - χαλκολιθικής, νεώτερης - μέσης και αρχαιότερης νεολιθικής. Το έργο είναι ενταγμένο στα ΠΕΠ 94-99 και εκτελούνται εργασίες σύμφωνα με το χρονοδιάγραμμα.

Η Ακρόπολη Κιερίου στον λόφο Ογλά του χωριού Πύργος, ανατολικά της οποίας ρέει ο Σοφαδίτικος ποταμός (αρχαίος Ονώνυχος), κατοικήθηκε από τα μυκηναϊκά έως τα ρωμαϊκά χρόνια.

Το τείχος είναι ορατό σε πολλά σημεία. Το έργο έχει ενταχθεί στο ΠΕΠ 94-99 και γίνονται εργασίες σύμφωνα με το χρονοδιάγραμμα. Στόχος η συντήρηση του τείχους, η τοπογραφική αποτύπωση του συνόλου και η δημιουργία περιπάτου γύρω από την Ακρόπολη.

Στη θέση "χαμάμια" Φίλιας Καρδίτσας, βρισκόταν το Ομοσπονδιακό Θεσσαλικό ιερό της Ιτωνίας Αθηνάς. 'Εχει αποκαλυφθεί συγκρότημα ρωμαϊκών λουτρών με ψηφιδωτά δάπεδα. Η απαλλοτρίωση του αγρού βρίσκεται στο τελικό στάδιο. Μελετάται η κατασκευή στεγάστρων και βοηθητικών χώρων ώστε να γίνει ο χώρος επισκέψιμος, μετά την πλήρη αποκάλυψη των κτιρίων.

Στους αρχαίους Γόμφους, μία από τις μεγαλύτερες αρχαίες πόλεις εντός των ορίων Ν. Καρδίτσας (στη θέση Επισκοπή Μουζακίου) έχει πραγματοποιηθεί μεγάλος αριθμός σωστικών ανασκαφών. Εκεί αποκαλύφθηκε τμήμα σημαντικού δημοσίου αρχαίου κτιρίου το οποίο βρίσκεται σε αγρούς των οποίων η απαλλοτρίωση βρίσκεται σε τελικό στάδιο.

Δύο άλλα σημαντικά κτίρια έχουν απακαλυφθεί και θα προταθεί στο μέλλον η απαλλοτρίωσή τους.

Επίκειται επίσης καθαρισμός του τείχους, πλήρης αποκάλυψη των δημοσίων κτιρίων, καθώς και κατασκευή προστατευτικών στεγάστρων και βοηθητικών χώρων για να γίνει ο χώρος επισκέψιμος. Ο Δήμος Μουζακίου προτίθεται να παραχωρήσει ημιτελή δημοτικό κτίριο για να καλυφθούν οι εκεί ανάγκες της ΙΓ' ΕΠΚΑ.

Σ' αυτούς τους αρχαιολογικούς χώρους πραγματοποιούνται οι περισσότερες σωστικές ανασκαφές σε οικόπεδα και αγρούς, ενώ έχει αναπτυχθεί δίκτυο φυλάκων που ελέγχει και προστατεύει τους χώρους από καταστροφές. Ενδεικτικά αναφέρονται:

- τα ρωμαϊκά λουτρά με ψηφιδωτά δάπεδα που ανεσκάφησαν στην Μητρόπολη. Η κοινότητα έχει παραχωρήσει δωρεάν οικόπεδο για την δημιουργία πάρκου.

- Στον Πρόδρομο μελετάται η δημιουργία πρότυπου εκπαιδευτικού αρχαιολογικού χώρου: η ανασκαφή θα συνοδεύεται από αναπαράσταση σε φυσικό μέγεθος νεολιθικού σπιτιού και θα προστατεύεται από στέγαστρο.

Το ιερό με τους 4 αρχαίους "οίκους" έχει ενταχθεί στο εκπαιδευτικό πρόγραμμα "Μελίνα".

- Στη θέση "Παλιόκαστρο" Αγ. Θεοδώρων όπου απεκαλύφθη τμήμα κτιριακών εγκαταστάσεων ελληνιστικού Ασκληπιείου της


 

  

Σελίδα 1636 

 

χώρας του Αρχαίου Κιερίου, οι αγροί βρίσκονται σε τελικό στάδιο απαλλοτρίωσης.

- Στον Κέδρο έχει αποκαλυφθεί τειχισμένη πόλη και extra- muros ιερό ελληνιστικών χρόνων.

- Στην Αργιθέα όπου οι εργασίες διεκόπησαν λόγω διακοπής χρηματοδότησης από το Υπουργείο ΠΕ.ΧΩ.ΔΕ. (πρόκειται για δημόσιο έργου που χρηματοδοτεί την ανασκαφή).

Η ΙΓ' ΕΚΠΑ προτίθεται να ανασκάψει πλήρως τις αρχαίες κατοικίες κατά μήκος του σύγχρονου δρόμου που διασχίζει την αρχαία πόλη. Επίσης θα διαμορφωθεί η περιοχή γύρω από το υπέργειο Ταφικό μνημείο στην περιοχή του νεκροταφείου της αρχαίας πόλης.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

62. Στην με αριθμό 1444/15-3-97 ερώτηση δόθηκε με το υπ' αριθμ. 258/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1444/15.3.97 που κατέθεσε ο Βουλευτής κ. Π. Σκανδαλάκης, σας πληροφορούμε τα εξής:

Οι σχεδιασμοί του Υπ. Γεωργίας περιλαμβάνουν κάθε έτος την εκτέλεση έργων αντιπυρικής προστασίας για την πρόληψη των δασικών πυρκαγιών.

Ο προγραμματισμός, η μελέτη και η εκτέλεση των πάσης φύσεως έργων και εργασιών αντιπυρικής προστασίας ανήκει στην αρμοδιότητα των Περιφερειακών Δασικών Υπηρεσιών (Δασαρχεία, Δ/νσεις Δασών), οι οποίες αφού εκτιμήσουν τη δυνατότητα και σκοπιμότητα εκτέλεσης των προτεινόμενω έργων, εντάσσουν αυτά στο πρόγραμμα έργων και εργασιών προς υλοποίηση ανάλογα με τις διατιθέμενες πιστώσεις.

Οι πιστώσεις κατανέμονται από το Υπ. Γεωργίας στις Περιφερειακές Υπηρεσίες βάσει των ετήσιων προγραμμάτων τους και όχι ξεχωριστά για κάθε έργο.

Η υποβολή απευθείας προς τις οικείες Δασικές Υπηρεσίες των προτάσεων όλων των ενδιαφερομένων φορέων, θα συμβάλλει στην άμεση αξιολόγηση των προτεινόμενων έργων και στην κατά τα προαναφερθέντα, ένταξη αυτών στο ετήσιο πρόγραμμα έργων και εργασιών.

Ο Υπουργός

ΣΤΕΦ. ΤΖΟΥΜΑΚΑΣ"

63. Στην με αριθμό 1454/16-9-97 ερώτηση δόθηκε με το υπ' αριθμ. 416/9-10-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1454/16.09.97 ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:

Στο χώρο και το Μουσείο Αβδήρων υπηρετούν τέσσερις μόνιμοι ημερήσιοι αρχαιοφύλακες εκ των οποίων η μία έχει αποσπαστεί στο χώρο Μαρώνειας. Για το χρονικό διάστημα 1.7.97 έως 31.10.97 έχουν προσληφθεί τέσσερις ημερήσιοι φύλακες και δύο νυκτοφύλακες, με σύμβαση εργασίας ιδιωτικού δικαίου ορισμένου χρόνου, προς κάλυψη εποχιακών αναγκών, σύμφωνα με τις διατάξεις του άρθρου 21 του ν. 2190/94.

Για την ανάδειξη της γενέτειρας του Δημόκριτου τα 'Αβδηρα, προωθήθηκε από το ΥΠ.ΠΟ. το έργο της ανέγερσης Αρχαιολογικού Μουσείου, στο οποίο θα προβληθεί σε θεματικές ενότητες η διαχρονικότητα των ιστορικών φάσεων από την αρχαϊκή εγκατάσταση των Τηϊων, τον αποικισμό των Κλαζομενών, την τειχισμένη κλασική πόλη, την Βυζαντινή πόλη με τις μνημειώδεις Βασιλικές του 6ου και 8ου αιώνα.

Το έργο - που στοίχισε 240.000.000 δραχμές - εκτελέστηκε μεταξύ 1989 και 1992 και παραδόθηκε διοικητικά στην ΙΘ' Εφορεία Προϊστορικών και Κλασικών Αρχαιοτήτων Κομοτηνής τον Ιούλιο του 1995 λόγω των κακοτεχνιών που όφειλαν να αντιμετωπισθούν.

'Εκτοτε η αρμόδια Εφορεία Αρχαιοτήτων προσέλαβε ωρομίσθιο προσωπικό και υπό την εποπτεία και καθοδήγηση μονίμου επιστημονικού προσωπικού οργάνωσε και εξόπλισε εργαστήρια συντήρησης αρχαίων και ξυλουργικών εργασιών, σχεδιαστήριο και φωτογραφικό αρχείο, τις αποθήκες και τα γραφεία του Μουσείου. Για την εκπόνηση του Μουσειογραφικού Προγράμματος συγκέντρωσε αρχαία των Αβδήρων από τρεις αρχαιολογικές αποθήκες του Μουσείου Κομοτηνής, της τοπικής αποθήκης και της αποθήκης πόλης Ξάνθης. 'Εγινε επιλογή των εκθέσιμων αρχαιοτήτων και σε αυτά περιελήφθησαν και αρχαία που φυλάσσονται στο Μουσείο Καβάλας με προέλευση τα 'Αβδηρα.

Η αρμόδια Εφορεία υπέβαλε πρόταση εκθεσιακού προγράμματος που χρήζει τροποποιήσεως και προγραμματίζεται να εισαχθεί για έγκριση στο ΚΑΣ μέσα στον Οκτώβριο. Ο ενδεικτικός προϋπολογισμός του έργου είναι 80.000.000 δραχμές. Τα εγκαίνια προγραμματίζονται το 1998.

Σύμφωνα με τη μελέτη εφαρμογής του έργου στου εκθεσιακούς χώρους του Μουσείου θα αναδειχθούν τα αρχαιολογικά ευρήματα των προϊστορικών οικισμών της Ξάνθης (θέσεις Λαφρούδα, Διομήτεια, Μέλισσα), καθώς και η διαχρονικότητα των ιστορικών φάσεων της γενέτειρας του Δημοκρίτου, από την εποχή της εγκατάστασης των Τηϊων, την επέκταση στα χρόνια του αποικισμού των Κλαζομενών, την οργάνωση και τείχιση των Αβδήρων της κλασικής, ελληνικής και υστερορωμαϊκής περιόδου έως την άνθιση της πόλης των Βυζαντινών χρόνων με τις μνημειώδεις βασιλικές 6ου και 8ου αιώνα. Την όλη έκθεση θα πλαισιώνει υπό την σύγχρονη επιστημονική αντίληψη πλούσιο εποπτικό υλικό. Οι ζωτικοί χώροι του Μουσείου θα παρέχουν στον επισκέπτη οργανωμένο πωλητήριο ειδών του ΤΑΠ, κυλικείο, σύγχρονους χώρου υγιεινής, ανελκυστήρα και λειτουργική πρόσβαση για άτομα με ειδικές ανάγκες.

Ως προς την αρχαιοκαπηλική δραστηριότητα στα 'Αβδηρα ας μου επιτραπεί να επισυνάψω σημείωμα της αρμόδιας Εφορείας και σχετική αλληλογραφία της με άλλες αρμόδιες αρχές.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

64. Στην με αριθμό 1476/17-9-97 ερώτηση δόθηκε με το υπ' αριθμ. 42681/10-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1476/17.9.97, που αφορά την παραχώρηση οικοπέδων στους παλινοστούντες 'Ελληνες της πρώην Σοβιετικής 'Ενωσης στο Ν. Πιερίας σας πληροφορούμε ότι, όπως μας ενημέρωσε η Νομαρχιακή Αυτοδιοίκηση Πιερίας, έχει εντοπισθεί κατάληλλος χώρος 6.000 στρεμμάτων που βρίσκεται στο συνοικισμό Πλατανακίων του Δίου προκειμένου, να παραχωρηθεί στους ομογενείς για να ανεγείρουν τις κατοικίες τους.

Ο Υφυπουργός

Λ. ΠΑΠΑΔΗΜΑΣ"

65. Στην με αριθμό 1477/17-9-97 ερώτηση δόθηκε με το υπ' αριθμ. 263/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1477/17.9.97 που κατέθεσε ο Βουλευτής κ. B. Δ. Κορκολόπουλος, σας πληροφορούμε τα εξής:

Οι δυνατότητες άρδευσης στα δύο αρδευτικά έργα των Αμυγδαλιών και του Φαναρίου Ν. Ηλείας τα οποία είναι ανεξάρτητα το ένα από το άλλο είναι σήμερα περιορισμένες επειδή οι παροχές των πηγών που τα τροφοδοτούν με νερό είναι πολύ μειωμένες σε σχέση με αυτές που λήφθησαν κατά την μελέτη για την κατασκευή των έργων.

Ενδεικτικά αναφέρουμε ότι από μετρήσεις που έγιναν από την Υπηρεσία Εγγείων Βελτιώσεων Ηλείας βρέθηκε ότι η πηγή Κουργιαλού που τροφοδοτεί το κυρίως έργο Φαναρίου συμπεριλαμβάνοντας και την περιοχή Φρύο έχει πολύ μειωμένη παροχή 45 κυβ. μέτρα νερού την ώρα, ενώ στην μελέτη του έργου Φαναρίου ήταν 150 κυβ. μ. την ώρα με αποτέλεσμα να μην μπορεί να ικανοποιήσει τις αρδευτικές ανάγκες ούτε αυτών που είχαν αρδευτικά δικαιώματα.


 

  

Σελίδα 1637 

Για το θέμα των αρδευτικών δικαιωμάτων που υπήρχαν πριν την κατασκευή του έργου Φαναρίου συμφωνήθηκαν να διατηρηθούν τα ίδια και μετά την κατασκευή του σύμφωνα με απόφαση Λαϊκής Συνέλευσης στις 1.6.86 στο Φανάρι στην οποία συμμετείχε και η κ. Νομάρχης Ηλείας, Υπάλληλοι και Νομαρχιακός Σύμβουλος.

Σύμφωνα δε με το ν. 1739/1987 άρθρο 13 αν οι αρδευτικές ανάγκες των δικαιούχων δεν εξυπηρετούνται από Δημόσια 'Εργα σε λειτουργία, διατηρούνται τα δικαιώματα χρήσεως υδατικών πόρων που στηρίζονται σε νόμο ή σε έθιμο.

Η Δ/νση Εγγείων Βελτιώσεων Νομαρχιακής Αυτοδιοίκησης Ηλείας λαμβάνοντας υπόψη τις πολύ μειωμένες παροχές των πηγών σήμερα και τη μη δυνατότητα ικανοποίησης των αρδευτικών αναγκών από το έργο Φαναρίου χορήγησε άδειες για εγκατάσταση ηλεκτρικού ρεύματος προκειμένου να λειτουργήσουν αντλητικά συγκροτήματα για το πότισμα χωραφιών από ιδιωτικές γεωτρήσεις στην περιοχή Φρύο.

Επίσης για το έργο Φαναρίου έχει διοριστεί Προσωρινή Διοικούσα Επιτροπή (όπως προβλέπεται από τη Νομοθεσία) η οποία και ρυθμίζει τα θέματα άρδευσης του έργου αυτού.

Ο Υπουργός

ΣΤΕΦ. ΤΖΟΥΜΑΚΑΣ"

66. Στην με αριθμό 1486/18-9-97 ερώτηση δόθηκε με το υπ'αριθμ. 303/10-10-97 έγγραφο από τoν Υφυπουργό Οικονομικών η ακόλουθη απάντηση:

"Σε απάντηση του από 18.9.97 εγγράφου σας, σχετικά με την αριθ. 1486/18.9.97 ερώτηση που κατέθεσαν οι Βουλευτές κύριοι Θεοφάνης Δημοσχάκης και Ιωάννης Λαμπρόπουλος σας γνωρίζουμε τα ακόλουθα:

Το κίνητρο απόδοσης που χορηγήθηκε στους υπαλλήλους της Δημόσιας Διοίκησης με το άρθρο 13 του ν.2470/1997, αντικαθιστά τα κάθε είδους κίνητρα παραγωγικότητας ή αποδοτικότητας ή αυξημένης ευθύνης, που ελάμβαναν με τις προγενέστερες μισθολογικές διατάξεις και τα οποία πλέον, καταργούνται, με τη ρητή διάταξη της παραγράφου 4 του άρθρου 10 του νόμου αυτού.

Επίσης, σύμφωνα με το ίδιο άρθρο και νόμο το κίνητρο απόδοσης αποδίδεται στον Κρατικό Προϋπολογισμό από τους λογαριασμούς τους οποίους βάρυναν τα προαναφερόμενα επιδόματα.

Οι κληρικοί δεν είχαν αντίστοιχο λογαριασμό για να μπορούν να καλύψουν οικονομικά το κίνητρο απόδοσης.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

67. Στην με αριθμό 1493/17-9-97 ερώτηση δόθηκε με το υπ'αριθμ. 305/10-10-97 έγγραφο από τoν Υφυπουργό Οικονομικών η ακόλουθη απάντηση:

"Σε απάντηση του από 18.9.97 εγγράφου σας, σχετικά με την αριθ. 1493/17.9.97 ερώτηση που κατέθεσαν οι Βουλευτές κύριοι Παρθένα Φουντουκίδου, Αθανάσιος Νάκος, Ελευθέριος Παπανικολάου, Λεωνίδας Λυμπερακίδης, Φάνη Πάλλη - Πετραλιά, Ιωάννης Παπαδημούλης και Θεόδωρος Σκρέκας, σας πληροφορούμε ότι με την αριθμ. 2052614/8044/0022/27.8.97 κοινή Υπουργική απόφαση (ΦΕΚ 784/Β' 1.9.97) επεκτάθηκαν οι διατάξεις του ν. 2470/1997 "Αναμόρφωση μισθολογίου του προσωπικού της Δημόσιας Διοίκησης και άλλες συναφείς διατάξεις" στους διαβαθμισμένους κληρικούς από 1.1.1997 και η εκκαθάριση των αποδοχών τους θα γίνει από τους Μητροπολίτες των οικείων Μητροπόλεων και θα πληρωθούν κατ' επιταγή αυτών.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

68. Στην με αριθμό 1495/17-9-97 ερώτηση δόθηκε με το υπ' αριθμ. 265/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1495/17.9.97 που κατέθεσαν οι Βουλευτές κύριοι Στ. Παναγιώτου, Μ. Μπόσκου για τα θέματα της αρμοδιότητάς μας, σας πληροφορούμε τα εξής:

Τα νερά του Μπέλλες των περιοχών Αγίας Παρασκευής Ν. Κιλκίς και Καστανούσας Ν. Σερρών τροφοδοτούν τα αρδευτικά δίκτυα των ανωτέρω κοινοτήτων μέσω μεριστού σε ποσοστό 50% - 50%, τα οποία όμως δεν είναι επαρκή.

Την χειμερινή περίοδο τα νερά της Αγ. Παρασκευής διοχετεύονται στην Λίμνη ενώ της Κοινότητας Καστανούσας διαχέονται στο Ν. Σερρών.

Με διανομαρχιακή απόφαση Νομών Κιλκίς και Σερρών έγιναν προτάσεις στην Κοινότητα Καστανούσα για την παροχέτευση των νερών της χειμερινής περιόδου στη Λίμνη μέχρι στιγμής δεν καρποφόρησαν διότι δεν υπήρξε απάντηση από της πλευράς της Κ. Καστανούσας. Επί του θέματος αρμόδιο είναι το συνερωτώμενο Υπουργείο Εσωτερικών.

Η υδροδότηση της πόλεως του Κιλκίς αποτελεί αντικείμενο του συνερωτώμενου Υπουργείου Εσωτερικών που πρέπει να απαντήσει σχετικά.

Τον Αύγουστο του 1988 και όχι το 1985 και μετά από συμφωνία με την τότε Γιουγκοσλαβία έγινε παροχέτευση με φυσική ροή, μέσω της υφιστάμενης διώρυγας Δολάϊλας, 5 εκατ.κ.μ. νερού από την λίμνη για την άρδευση της λεκάνης του Αξιού, η πτώση της στάθμης από την απόληψη νερού έφτασε μόνο τα 10 εκ. του μέτρου. Εκτοτε η στάθμη της λίμνης, με την πάροδο των ετών έφθασε να είναι κατά 3 μέτρα περίπου κατώτερη από αυτήν του Αυγούστου του 1988, η δε παροχέτευση νερού μέσω της διώρυγας είναι πλέον αδύνατη, διότι η στάθμη είναι κατώτερη του πυθμένα της διώρυγας. Πρέπει επίσης να τονίσουμε ότι ουδεμία απόληψη νερού γίνεται από τη λίμνη για αρδευτικούς σκοπούς από Ελληνικής πλευράς.

Τα τελευταία έτη οι εισροές στη λίμνη είναι πάντοτε μικρότερες των απωλειών από διάφορα αίτια (ανομβρίες, εξάτμηση, βαθιές κατεισδύσεις, πιθανές απολήψεις από την άλλη πλευρά) με συνέπεια η στάθμη της λίμνης να κατέρχεται, φαινόμενο που παρατηρείται και στις γειτονικές λίμνες των Πρεσπών αλλά και στις λοιπές λίμνες της χώρας.

Περιβαλλοντικά τα ανωτέρω φαινόμεναεπηρρεάζουν περισσότερο την Ελλάδα, διότι αποκαλύπτει μεγαλύτερη επιφάνεια του πυθμένα προς την Ελληνική πλευρά, ήδη η λίμνη έχει απομακρυνθεί κατά 700 μ. ακτής.

Για την αντιμετώπιση των προβλημάτων που παρατηρούνται στην ευρύτερη περιοχή της λίμνης θα πρέπει να γίνει ολοκληρωμένη μελέτη διαχείρισης που περιλαμβάνει την έκταση της λίμνης, αλλά και τη λεκάνη απορροής τους, τόσο στην ελληνική πλευρά όσο και στην πλευρά του Κράτους των Σκοπίων.

Ο Υπουργός

ΣΤΕΦ. ΤΖΟΥΜΑΚΑΣ"

69. Στην με αριθμό 1497/17-9-97 ερώτηση δόθηκε με το υπ' αριθμ. 1361/13-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθμ. 1497/17-9-97 ερώτηση, που κατατέθηκε στη Βουλή των Ελλήνων από το Βουλευτή κ. Δ. Σιούφα και αφορά την εφαρμογή του άρθρου 9 του ν. 2328/95 σχετικά με τη διαφημιστική δραστηριότητα του Δημοσίου και του ευρύτερου δημόσιου τομέα, σας πληροφορούμε ότι επί των διαλαμβανόμενων σ' αυτή ερωτημάτων αρμόδιο ν' απαντήσει είναι το συνερωτώμενο Υπουργείο Τύπου και ΜΜΕ.

Στα πλαίσια των αρμοδιοτήτων του Υπουργείου Ανάπτυξης ανήκει η εφαρμογή του ν. 2251/94 "προστασία των καταναλωτών", στο άρθρο 9 του οποίου αναφέρονται διατάξεις που αφορούν τη διαφήμιση προϊόντων και υπηρεσιών και προστατεύουν το καταναλωτικό κοινό από την παραπλανητική και αθέμιτη διαφήμιση.

Ο Υφυπουργός

ΜΙΧ. ΧΡΥΧΟΧΟΪΔΗΣ"

70. Στην με αριθμό 1502/17-9-97 ερώτηση δόθηκε με το


 

  

Σελίδα 1638 

 

υπ' αριθμ. 5346/10-10-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1502/17-9-97 που κατατέθηκε στη Βουλή από το Βουλευτή κ. Παναγιώτη Μελά, σας γνωρίζουμε τα εξής:

Το Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα νομοθεσία, η δε ένταξη στα Περιφερειακά Προγράμματα (ΠΕΠ, κλπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ' ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς, στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση του ΥΠΕΘΟ.

Για το Νομαρχιακό Πρόγραμμα ΣΑΝΑ 9729 δεν υπάρχει δυνατότητα, στην παρούσα φάση αύξησης του ορίου πληρωμών, λόγω στενότητας των διαθεσίμων εθνικών πόρων.

Παρά ταύτα λαμβανομένου υπ' όψη του μεγάλου προβλήματος της λειψυδρίας για το Δ. Υδρας, έγινε πρόσφατα αύξηση του Ορίου πληρωμών κατά 20 εκ. δρχ. της ΣΑΝΑ 9729 του Νομ. Διαμερίσματος Πειραιά, με το αρ. πρ. 30067/ΔΕ-4959/19-9-97 έγγραφο ΥΠΕΘΟ που αφορά την μεταφορά πόσιμου νερού.

Ο Υφυπουργός

ΧΡΗΣΤΟΣ ΠΑΧΤΑΣ"

71. Στην με αριθμό 1508/18-9-97 ερώτηση δόθηκε με το υπ' αριθμ. 421/9-10-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1508/18.9.97 ερώτηση του Βουλευτή κ. Γιώργου Καρατζαφέρη, σας γνωρίζουμε τα εξής:

Η αρμόδια Υπηρεσία του Υπουργείου Πολιτισμού στο πλαίσιο της γνωμοδοτικής της αρμοδιότητας ζήτησε συμπληρωματικά στοιχεία προκειμένου να εξετάσει το φάκελο. Οταν θα υπάρξει η σχετική απόφαση θα εξετασθεί και η δυνατότητα της οικονομικής επιχορήγησης.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

72. Στην με αριθμό 1516/18-9-97 ερώτηση δόθηκε με το υπ' αριθμ. 42720/14-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1516/18-9-97 του Βουλευτή κ. Ν. Κατσαρού που κατατέθηκε στη Βουλή των Ελλήνων και αναφέρεται στο πιο πάνω θέμα, σας πληροφορούμε ότι τα αιτήματα της Κοιν. Μαγούλας θα εξετασθούν από τη Νομαρχιακή Αυτοδιοίκηση Λάρισας ανάλογα με τις οικονομικές δυνατότητές της.

Επίσης τα εν λόγω έργα θα αποτελέσουν τμήμα της πρότασης χρηματοδότησης από τα Τοπικά Αναπτυξιακά Προγράμματα, του προγράμματος "Ιωάννης Καποδίστριας".

Ο Υφυπουργός

Λ. ΠΑΠΑΔΗΜΑΣ"

73. Στην με αριθμό 1520/18-9-97 ερώτηση δόθηκε με το υπ' αριθμ. 5843/18-9-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1520/18-9-97 που κατέθεσε στη Βουλή ο Βουλευτής κ. Στ. Δήμας σχετικά με την καθυστέρηση άφιξης του τύπου στη Λήμνο, σας διαβιβάζουμε το σχετικό έγγραφο με αρ. πρωτ. Δ.Σ. 1589/1-10-97 του Δ/ντος Συμβούλου της ΟΛΥΜΠΙΑΚΗΣ ΑΕΡΟΠΛΟΙΑΣ.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

74. Στην με αριθμό 1529/18-9-97 ερώτηση δόθηκε με το υπ' αριθμ. 42561/13-10-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1529/18-9-97 του Βουλευτή κ. Ε. Μπασιάκου και αφορά την κοινότητα Θουρίου Ν. Βοιωτίας, σας γνωρίζουμε τα εξής:

Οι συνενώσεις των μικρών κοινοτήτων σε νέους βιώσιμους δήμους αποτελεί θέση της ίδιας της τοπικής αυτοδιοίκησης όπως αυτή έχει εκφρασθεί σε όλα τα συνέδρια της ΚΕΔΚΕ και των ΤΕΔΚ.

Το Υπουργείο ΕΣ.Δ.Δ.Α. επεξεργάσθηκε όλες τις προτάσεις που περιήλθαν, σ' αυτό για τη δημιουργία των νέων δήμων και τις αξιολόγησε ανάλογα με τις ιδιαιτερότητες της κάθε περιοχής.

Βάσει των προτάσεων αυτών διαμορφώνεται ο νέος διοικητικός χάρτης της χώρας που περιλαμβάνει τους νέους δήμους και κοινότητες, ο οποίος θα συμπεριληφθεί στο σχέδιο νόμου που θα προωθηθεί άμεσα για ψήφιση στη Βουλή.

Ο Υφυπουργός

Λ. ΠΑΠΑΔΗΜΑΣ"

75. Στην με αριθμό 1532/18-9-97 ερώτηση δόθηκε με το υπ' αριθμ. 60/13-10-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της με αριθμ. 1532/18.9.97 ερώτησης, που κατατέθηκε στη Βουλή των Ελλήνων από τον Βουλευτή κ. Μανώλη Κεφαλογιάννη και αφορά την προμήθεια τραπεζοθρανίων για τον Ο.Σ.Κ., επισυνάπτονται σε φωτοτυπία η με αριθμ. 236/95 σχετική Δ/ξη, τα από 30-1-97 και 7-3-97 πρακτικά επιλογής των αναδειχθέντων προμηθευτών, καθώς και οι υπογραφείσες συμβάσεις με αριθμ. 683/97, 684/97 και 685/97.

Οσον αφορά το θέμα της καθυστέρησης στην πρόταση των εν λόγω τραπεζοθρανίων και την εκτέλεση των προαναφερθέντων συμβάσεων, σημειώνονται τα εξής:

1.- Η σύμβαση με αριθμ. 685/97 εξετελέσθη κανονικά και μέσα στο οριζόμενο από την σύμβαση χρονικό διάστημα.

2.- Η σύμβαση με αριθμ. 683/97, όπως τροποποιήθηκε ως προς τον χρόνο παράδοσης, με την με αριθμ. Δ2/1730/13.6.97 απόφαση που επίσης επισυνάπτεται, προβλέπει τμηματικές παραδόσεις οι οποίες θα πρέπει να ολοκληρωθούν μέχρι 28/4/98.

'Οπως προκύπτει από τα πρωτόκολλα οριστικής παραλαβής, η προμηθεύτρια εταιρία παραδίδει τα είδη με γοργότερους ρυθμούς από αυτούς που προβλέπει η σύμβαση και ήδη έχει παραδόσει:

α) 16.200 σετ τραπεζοθρανίων Γυμνασίου - Λυκείου,

β) 12.418 σετ τραπεζοθρανίων Δημ. Σχολείου,

γ) 14.335 τεμάχια καθισμάτων τραπεζοθρανίων Γυμνασίου - Λυκείου και

δ) 12.608 τεμάχια καθισμάτων Δημοτικού Σχολείου,

πράγμα που σημαίνει ότι η προμήθεια θα έχει ολοκληρωθεί πολύ νωρίτερα από την 28/4/97.

3.- Η σύμβαση με αριθμ. 684/97 προβλέπει τμηματικές παραδόσεις που θα πρέπει να ολοκληρωθούν μέχρι 11/1/98. Μέχρι 14/9/97 και ενώ θα έπρεπε να έχει ολοκληρώσει τις πέντε (5) πρώτες τμηματικές παραδόσεις, όπως προβλέπεται στη σύμβαση, η προμηθεύτρια εταιρία έχει παραδόσει στον ΟΣΚ μόνο τα είδη της πρώτης (1ης) τμηματικής παράδοσης.

Για το λόγο αυτό με εισήγηση της αρμόδιας υπηρεσίας μας, που κατατέθηκε στη Γραμματεία της Επιτροπής Κρατικών Προμηθειών την 19/9/97, προτείνεται η κήρυξη της προμηθεύτριας εταιρίας εκπτώτου για τις τέσσερις (4) τμηματικές


 

  

Σελίδα 1639 

 

παραδόσεις που έληξε ο χρόνος παράδοσης και αναμένεται σύμφωνα με τις διατάξεις του άρθρου 34 του πδ 173/90 (Κανονισμός Προμηθειών Δημοσίου) η σχετική γνωμοδότηση της εν λόγω Επιτροπής, για την εφαρμογή των περαιτέρω ενεργειών μας.

Ο Υφυπουργός

ΜΙΧ. ΧΡΥΣΟΧΟΪΔΗΣ"

76. Στην με αριθμό 1537/19-9-97 ερώτηση δόθηκε με το υπ' αριθμ. 5812/14-10-97 έγγραφο από τον Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1537/19-9-97 που κατέθεσε στη Βουλή ο Βουλευτής κ. Πέτρος Τατούλης σχετικά με την σειρά γραμματοσήμων της Ειδικής σειράς "EUROPA 1997" σας διαβιβάζουμε τα σχετικά έγγραφα με αρ. πρωτ. 33/20575/025/1-10-97 και 33/20612/025/13-10-97 του Διευθύνοντος Συμβούλου του Οργανισμού των Ελληνικών Ταχυδρομείων.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

77. Στην με αριθμό 1545/19-9-97 ερώτηση δόθηκε με το υπ' αριθμ. 1050/15-10-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1545/19.9.97 που κατέθεσαν οι Βουλευτές κύριοι Βαγ. Μπούτος και Αχιλ. Κανταρτζής, σχετικά με τις αποσπάσεις 50 νηπιαγωγών στο Νομό Καρδίτσας, σας πληροφορούμε ότι όπως μας πληροφόρησε ο Προϊστάμενος της Δ/νσης Πρωτ/θμιας Εκπ/σης στον εν λόγω νομό δεν υπάρχει κανένα λειτουργικό κενό και συνεπώς δεν μπορούν να γίνουν άλλες αποσπάσεις.

Με τα δεδομένα αυτά η ικανοποίηση των αιτημάτων των εν λόγω νηπιαγωγών θα δημιουργούσε προβλήματα στις σχολικές μονάδες που υπηρετούν οργανικά.

Ο Υπουργός

ΙΩΑΝΝΗΣ ΑΝΘΟΠΟΥΛΟΣ"

78. Στην με αριθμό 1548/19-9-97 ερώτηση δόθηκε με το υπ'αριθμ. 32203/8-10-97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στην υπ' αριθμ. 1548/19.9.97 ερώτηση του Βουλευτή κ. Στ. Δήμα σας γνωρίζουμε τα εξής:

1. Από την υπηρεσία μας έχουν προκηρυχθεί 13 θέσεις γιατρών του κλάδου ΕΣΥ διαφόρων ειδικοτήτων για το Ν.Γ.Ν. Ζακύνθου.

Για να καλυφθούν τα κενά που υπάρχουν από την προκήρυξη έως και την πλήρωση της θέσης θα εφαρμοστούν οι διατάξεις του άρθρου 23 του ν. 2519 για πρόσληψη γιατρών με σύμβαση με ορισμένο χρόνο.

Στα υπ' αριθμ. 21/97 τ.Α.Σ.Ε.Π. και 42/97 δώθηκαν για προκήρυξη 2 θέσεις ΔΕ αδελφών νοσοκόμων, 1 θέση ΤΕ Τεχνολόγων Ιατρικών Εργαστηρίων και μία θέση ΤΕ Ραδιολογίας - Ακτινολογίας.

'Εχουμε ζητήσει από το Α.Σ.Ε.Π. την άμεση προκήρυξη 1 θέσης TE Φυσικοθεραπευτών και 1 θέσης Επισκεπτών Υγείας.

Επιπλέον με το υπ' αριθμ. ΔΥ13β/20810/97 έγγραφό μας και ύστερα από την υπ' αριθμ. 132/97 απόφαση του αρθ. 2 παρ. 2 του 236/94 Π.Υ.Σ. εγκρίθηκε η κατανομή προσωπικού ιδιωτικού Δικαίου Αορίστου χρόνου. Για το Ν.Γ.Ν. Ζακύνθου εγκρίθηκαν 3 θέσεις Τ.Ε. Νοσηλευτών και 3 θέσεις αδελφών Νοσοκόμων.

2. Το Υπουργείο έχει εγκρίνει από άποψη σκοπιμότητας την προμήθεια ιατροτεχνικού εξοπλισμού (κλίβανος υγρής αποστείρωσης, σύστημα λαπαροσκοπικής χειρουργικής, εργαλεία ενδοσκόπισης) προϋπολογισμού 35.000.000 δρχ. με επιχορήγηση από το Π.Δ.Ε. 97. Επίσης θα προωθηθούν τα αιτήματα του Νοσ/μείου για εξοπλισμό χειρουργείων και Μ.Ε.Θ.

'Οσον αφορά τη Μ.Ε.Θ., τα χειρουργεία και το Μαιευτήριο έχει εγκριθεί από άποψη σκοπιμότητας το έργο "ΠΡΟΣΘΗΚΗ ΝΕΑΣ ΠΤΕΡΥΓΑΣ" 1680 τ.μ. που θα στεγάσει τα χειρουργεία και το Μαιευτήριο καθώς και διαρρύθμιση 300 τ.μ. στο υφιστάμενο κτίριο για δημιουργία ΜΕΘ (6) κλινών με επιχορήγηση από το Υπουργείο μας 196.000.000 δρχ. από το Π.Δ.Ε. 97 ΣΑΕ 091.

Τέλος στον προγραμματισμό του Υπουργείου μας και στα πλαίσια του ΠΔΕ 97 υπάρχει πρόβλεψη να διατεθεί ένα ασθενοφόρο στο ΝΓΝ Ζακύνθου σύμφωνα με αίτημα του Διοικητικού Συμβουλίου του νοσ/μείου.

Ο Υπουργός

Κ. ΓΕΙΤΟΝΑΣ"

79. Στην με αριθμό 1552/19-9-97 ερώτηση δόθηκε με το υπ'αριθμ. 274/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1552/19.9.97 που κατέθεσε ο Βουλευτής κ. Μ. Στρατάκης, σας πληροφορούμε τα εξής: Σχετικά με την υποβολή αιτήματος στην Κοινότητα για την μείωση της απαιτούμενης ποσότητας παραγωγής Σουλτανίνας για την χορήγηση στρεμματικής ενίσχυσης, γνωρίζουμε ότι:

Το Υπουργείο Γεωργίας συγκεντρώνει τα απαραίτητα στοιχεία από τις Δ/νσεις Γεωργ. Ανάπτυξης των Νομαρχιακών Αυτοδιοικήσεων της χώρας και εντός Οκτωβρίου θα προχωρήσει στην υποβολή του σχετικού αιτήματος στην Κοινότητα.

Με βάση τα υπάρχοντα στοιχεία θα διατυπωθεί αίτημα στη Κοινότητα για όλες τις παραγωγικές περιοχές της χώρας λαμβάνοντας υπ' όψη τις παραμέτρους (ποσοστά, ζημιές, περιοχές) σύμφωνα με τις διαδικασίες που προβλέπονται από τον σχετικό Κοινοτικό Κανονισμό.

Ο Υπουργός

ΣΤΕΦ. ΤΖΟΥΜΑΚΑΣ"

80. Στην με αριθμό 1564/22-9-97 ερώτηση δόθηκε με το υπ' αριθμ. 1364/13-10-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθμ. 1564/22-9-97 ερώτηση που κατατέθηκε στη Βουλή των Ελλήνων από τον Βουλευτή κ. Π. Τατούλη, σχετικά με την διενέργεια αγορανομικών ελέγχων στις Λαϊκές Αγορές και την καθιέρωση ανωτάτης τιμής της πατάτας, σας γνωρίζουμε τα εξής:

Η πατάτα, από απόψεως αγορανομικού καθεστώτος, υπάγεται στην κατηγορία των ειδών που ελέγχονται για είσπραξη υπερβολικού κέρδους από τους εμπόρους (άρθρο 1 παράγρ. 3 της Αγορανομικής Διάταξης 14/89, όπως τροποποιήθηκε με την 16/92 όμοια).

'Ετσι το είδος αυτό παρακολουθείται και όσον αφορά την διαμόρφωση της τελικής τιμής πωλήσεώς του.

Επίσης γίνεται έλεγχος για την τήρηση της υποχρεωτικής ύπαρξης πινακίδας στην οποία να αναγράφεται η τιμή πώλησης και προέλευσής της καθώς και η κατοχή τιμολογίων αγοράς, όπως για όλα τα προϊόντα που διακινούνται στις αγορές αυτές.

Στα πλαίσια επομένως των αρμοδιοτήτων του το Υπουργείο, με την διενέργεια αγορανομικών ελέγχων καθημερινά, μεριμνά για την πιστή τήρηση των Αγορανομικών Διατάξεων που ισχύουν, με σκοπό τη διασφάλιση του εισοδήματος τόσο των καταναλωτών όσο και των παραγωγών.

Ο Υφυπουργός

ΜΙΧΑΛΗΣ ΧΡΥΣΟΧΟΪΔΗΣ"

81. Στην με αριθμό 1571/22-9-97 ερώτηση δόθηκε με το υπ' αριθμ. 320/14-10-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του από 22.9.97 εγγράφου σας, σχετικά με την αριθμ. 1571/22.9.97 ερώτηση, που κατέθεσε ο Βουλευτής κ. Αθαν. Χειμάρας, σας γνωρίζουμε τα ακόλουθα:

Η Κτηματική Υπηρεσία Λαμίας έχει προβεί για τρίτη συνεχή φορά στην επανάληψη της διαδικασίας για τη μίσθωση κτιρίου


 

  

Σελίδα 1640 

 

για τη στέγαση της ΔΟΥ Λαμίας. Η προηγούμενη διαδικασία ακυρώθηκε διότι το ένα και μοναδικό κτίριο που προσφέρθηκε απορρίφθηκε λόγω νομικών κωλυμάτων.

'Οσον αφορά στη μεταστέγαση της ΔΟΥ Λαμίας από το κτίριο που στεγάζεται σήμερα, σας γνωρίζουμε ότι τούτο έχει κριθεί απαραίτητο, διότι το κτίριο δεν παρέχει τις προδιαγραφές για την εφαρμογή του ολοκληρωμένου πληροφοριακού Συστήματος ΤΑΧΙS και έχει κριθεί ακατάλληλο από την αρμόδια επιτροπή του TAXIS.

Ο Υφυπουργός

Γ. ΔΡΥΣ"

82. Στην με αριθμό 1584/22-9-97 ερώτηση δόθηκε με το υπ'αριθμ. 323/13-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 1584/97, που κατατέθηκε στη Βουλή 22-9-97 από τον Βουλευτή κ. Μανόλη Στρατάκη και σχετικά με τα θέματα της αρμοδιότητάς μας, που αναφέρονται στην εγγραφή των αγροτών στον νέο ασφαλιστικό φορέα και στην αποκέντρωση των υπηρεσιών του ΟΓΑ, σας πληροφορούμε τα εξής:

Οι ημερομηνίες εγγραφής των υποχρέων στον νέο Κλάδο Κύριας Ασφάλισης των αγροτών δεν είναι αυστηρά περιοριστικές, όμως η ανάγκη λειτουργίας του Κλάδου αυτού την 1η Ιανουαρίου 1998 επέβαλε την κατάρτιση μητρώου, μετά από δήλωση επιλογής των ενδιαφερομένων της ασφαλιστικής κατηγορίας που επιθυμούν, πριν από την ημερομηνία αυτή, πράγμα το οποίο φαίνεται, απ' όλες τις ενδείξεις, ότι θα επιτευχθεί μέχρι το τέλος 1997 και συνεπώς ο νέος Κλάδος θα λειτουργήσει με επάρκεια από 1/1/98.

Αυτό δεν σημαίνει, ότι όσοι δεν θα έχουν εγγραφεί μέχρι τότε, έχουν απωλέσει το δικαίωμά τους.

Η αποκέντρωση των Υπηρεσιών του ΟΓΑ, (ίδρυση 13 Υποκαταστημάτων), έχει σχεδιαστεί και προγραμματισθεί να πραγματοποιηθεί σε δύο στάδια. Εντός του 1998 θα λειτουργήσουν τα 6 απ' αυτά και στο δεύτερο στάδιο τα υπόλοιπα 7.

Ο Υφυπουργός

Ν. ΦΑΡΜΑΚΗΣ"

83. Στην με αριθμό 1594/23-9-97 ερώτηση δόθηκε με το υπ' αριθμ. 3484/14-10-97 έγγραφο από τον Υφυπουργό Εργασίας και Κοινωνικών Ασφαλίσεων, η ακόλουθη απάντηση:

"Σε απάντηση της υπ' αριθμ. 1594/23-9-97 ερώτησης, που κατατέθηκε στη Βουλή των Ελλήνων από το Βουλευτή κ. Ηλία Βεζδρεβάνη, αναφορικά με την ανέγερση του κτιρίου ΙΚΑ στην Ηγουμενίτσα για στέγαση των Υγειονομικών του Υπηρεσιών, σας γνωρίζουμε ότι το ΙΚΑ με το σχετ. (β) έγγραφό του, μας γνώρισε τα εξής:

Με την υπ' αριθμ. 3242/1617/21-5-97 απόφαση του Νομάρχη παραχωρήθηκε στο ΙΚΑ οικοπεδική έκταση 2 στρεμμάτων περίπου στην Ηγουμενίτσα για την ανέγερση κτιρίου που θα στεγάσει τις υπηρεσίες του Ιδρύματος. Η δημοπράτηση του εν λόγω έργου καθυστερεί διότι απαιτείται η έκδοση οικοδομικής άδειας η οποία προσκρούει στο γεγονός ότι υπάρχουν βάρη (εισφορές σε τμήμα 176,96 τ.μ.).

Για την διευθέτηση αυτών των βαρών έχει κατατεθεί στο Πρωτοδικείο Θεσπρωτίας σχετική αίτηση του δικηγόρου του ΙΚΑ κ. Β. Γούλα για τον καθορισμό της τιμής μονάδος αποζημίωσης και αναμένεται η έκδοση της σχετικής απόφασης του Δικαστηρίου. Επομένως η καθυστέρηση ανέγερσης του κτιρίου δεν οφείλεται στο 'Ιδρυμα, αλλά είναι θέμα διαδικαστικό, το οποίο αναμένεται να λυθεί σύντομα.

Ο Υφυπουργός

ΝΙΚΟΣ ΦΑΡΜΑΚΗΣ"

84. Στην με αριθμό 1604/23-9-97 ερώτηση δόθηκε με το υπ' αριθμ. 285/10-10-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 1604/23.9.97 που κατέθεσε ο Βουλευτής κ. Μ. Καρχιμάκης σας πληροφορούμε τα εξής:

Σχετικά με την καταβολή των αποζημιώσεων για ζημιές από χαλάζι που έγιναν στις Κοινότητες Καβουρίου Παχειάς 'Αμμου και Κάτω Χωριού Ιεράπετρας του Νομού Λασιθίου στις 30.11.96 η εκκαθάριση των πορισμάτων βρίσκεται στο τελευταίο στάδιο της μηχανογραφικής επεξεργασίας και υπολογίζουμε ότι θα καταβληθούν οι αποζημιώσεις στους δικαιούχους μέχρι το τέλος του μηνός Οκτωβρίου 1997.

Ο Υπουργός

ΣΤΕΦ. ΤΖΟΥΜΑΚΑΣ"

85. Στην με αριθμό 1647/25-9-97 ερώτηση δόθηκε με το υπ' αριθμ. 322/13-10-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 1647/97, που κατατέθηκε στη Βουλή στις 25-9-97 από τον Βουλευτή κ. Λεων. Λυμπερακίδη, σχετικά με την καθυστέρηση έκδοσης συνταξιοδοτικών αποφάσεων Ελλήνων του εξωτερικού, σας γνωρίζουμε τα εξής:

'Οπως μας πληροφόρησε ο Ο.Γ.Α. στην Υπηρεσία του, υποβάλλονται κάθε χρόνο 80.000 περίπου αιτήσεις, για χορήγηση σύνταξης γήρατος και αναπηρίας. Ο χρόνος διεκπεραίωσης αυτών των υποθέσεων ποικίλλει, ανάλογα με τις πρόσθετες αλληλογραφίες, που απαιτούνται.

Τις αιτήσεις των αγροτών, οι οποίοι έχουν πραγματοποιήσει και χρόνο ασφάλισης σε χώρα - μέλος Ευρωπαϊκής 'Ενωσης, ή σε χώρα με την οποία η Ελλάδα έχει συνάψει διμερή σύμβαση Κοινωνικής Ασφάλειας, επεξεργάζεται η Υπηρεσία Δημοσίων και Διεθνών Σχέσεων του Οργανισμού.

Προκειμένου να διεκπεραιωθεί μια τέτοια υπόθεση, απαιτούνται πρόσθετες πληροφορίες κυρίως, σχετικά με την ασφαλιστική σταδιοδρομία, που είχε ο μετανάστης στην άλλη, ή άλλες χώρες - μέλη της Ευρωπαϊκής 'Ενωσης. Οι πληροφορίες αυτές ανταλλάσσονται μέσω των Ασφαλιστικών Οργανισμών με αλληλογραφίες, οι οποίες γίνονται με ειδικό εντύπου και απαιτούν χρονοβόρες διαδικασίες, που επιβάλλονται από τους Κανονισμούς της Ευρωπαϊκής 'Ενωσης.

'Εχει παρατηρηθεί ότι οι ξένοι φορείς, κυρίως οι Γερμανικοί, καθυστερούν να διαβιβάσουν τις σχετικές πληροφορίες στον ΟΓΑ 8 μήνες περίπου.

Η καθυστέρηση, που παρατηρείται στον ΟΓΑ οφείλεται κυρίως στην πολυπλοκότητα του αντικειμένου, η οποία απορρέει από την υποχρετική εφαρμογή της νομοθεσίας της Ευρωπαϊκής 'Ενωσης και των διμερών συμβάσεων, όπου για μία μόνο υπόθεση εφαρμόζονται τουλάχιστον τρεις νομοθεσίες.

Επίσης οφείλεται στην έλλειψη Μητρώου Ασφαλισμένων στον ΟΓΑ μέχρι το 1988. Αυτό σημαίνει πρακτικά, ότι για διαπίστωση χρόνου ασφάλισης στον ΟΓΑ πριν από το 1988, θα πρέπει να γίνει αλληλογραφία, προκειμένου να γνωστοποιηθεί ο χρόνος αυτός στον αλλοδαπό φορέα.

Παρά τις δυσκολίες αυτές καταβάλλονται από τον Οργανισμό προσπάθειες για καλύτερη συνεργασία με τους γερμανικούς φορείς, ώστε μέσα στο επόμενο έτος και με την πρόοδο της μηχανοργάνωσης, ο χρόνος καταβολής των συντάξεων αυτών, να μειωθεί.

Σχετικά με τις αναφερόμενες υποθέσεις ο ΟΓΑ μας πληροφορεί τα εξής:

1. Ο κ. Παπαϊωάννου Γεώργιος του Αθανασίου, είχε εργασθεί τόσο στην Ελλάδα, ως αγρότης, όσο στο Βέλγιο και στην Ολλανδία.

Ως εκ τούτου, προκειμένου να εκδοθεί απόφαση από πλευράς ΟΓΑ, στο αίτημά του για σύνταξη γήρατος (ημερομ. υποβολής της αίτησης, η οποία περιήλθε στην Υπηρεσία του ΟΓΑ 28-12-94), ήταν απαραίτητο να έχει τους χρόνους ασφάλισης, που είχε πραγματοποιήσει τόσο στο Βέλγιο όσο και στην Ολλανδία.

Η καθυστέρηση της υπόθεσης οφείλεται κατά κύριο λόγο στο γεγονός ότι, τόσο ο Ολλανδικός όσο και ο Βελγικός φορέας έστειλε στην Υπηρεσία του ΟΓΑ τις σχετικές πληροφορίες, που είχαν ζητηθεί στις 14-11-95, στις 9-8-96


 

  

Σελίδα 1641 

 

και στις 11-10-96 αντίστοιχα. Για τον κ. Παπαϊωάννου, η αρμοδία Υπηρεσία, εντός του τρέχοντος μηνός, πρόκειται να εκδώσει την απόφαση της συνταξιοδότησής του.

2. Η κ. Γραμμενίδου Ευαγγελία, με την από 26-3-96 αίτησή της (αριθμ. πρωτ. 2-4-96), διεκδικεί σύνταξη από το Βέλγιο, όπου έχει εργασθεί.

Η Υπηρεσία του ΟΓΑ, με πρόσθετη αλληλογραφία στις 3-9-96, ζήτησε από τον Ανταποκριτή του ΟΓΑ στην Κοινότητά της, συμπληρωματικά δικαιολογητικά, προκειμένου να προωθηθεί στη συνέχεια η συνταξιοδότική της υπόθεση στο Βελγικό Φορέα.

Τα δικαιολογητικά αυτά περιήλθαν στην Υπηρεσία του Οργανισμού και εντός μηνός θα διαβιβασθούν στον Βελγικό Φορέα μέσω του ΙΚΑ, όπως απαιτεί η Κοινοτική Νομοθεσία.

3. Ο κ. Δεκίδης Κων/νος του Χρήστου, υπέβαλε αίτηση για σύνταξη γήρατος στις 6-4-95 (ημ. εισερ. ΟΓΑ 26-3-95), διεκδικώντας σύνταξη από το Βελγικό και Γαλλικό Φορέα, στους οποίους είχε πραγματοποιήσει χρόνους ασφάλισης.

Η αρμόδια Υπηρεσία διαβίβασε μετά τη συμπλήρωση των δικαιολογητικών, στον Βελγικό και Γαλλικό Φορέα μέσω του ΙΚΑ την υπόθεση στις 14-3-96 για τις δικές τους ενέργειες και περιμένει απάντηση.

4. Ο κ. Γκασίδης Παναγιώτης του Ευαγγέλου, υπέβαλε αίτηση για συνταξιοδότηση λόγω γήρατος από το γερμανικό φορέα, στις 9-6-94 (εισερχ. ΟΓΑ 260053/17-6-94). Την αίτηση αυτή, το χρόνο ασφάλισής του στην Ελλάδα και απορριπτική απόφαση γήρατος, διαβίβασε η Υπηρεσία στο γερμανικό φορέα στις 7-12-94, ζητώντας συγχρόνως από τον φορέα αυτόν να της γνωστοποιήσει το χρόνο ασφάλισής του και τη σχετική συνταξιοδοτική του απόφαση.

Η Υπηρεσία του ΟΓΑ στις 4-3-94 διαβίβασε στον γερμανικό φορέα νέα αίτηση του ενδιαφερομένου και νέο έντυπο E 205 GR με χρόνο ασφάλισής του στον ΟΓΑ και το ΙΚΑ υπενθυμίζοντας συγχρόνως, το από 7-12-94 έγγραφό της.

Στις 10/7/97 ο γερμανικός φορέας έστειλε την απόφαση συνταξιοδότησής του, χωρίς να γνωρίσει το χρόνο ασφάλισης στη Γερμανία, στοιχείο σημαντικό για τις περαιτέρω ενέργειες του ΟΓΑ. Αποτέλεσμα αυτού ήταν να κάνει η Υπηρεσία, νέα υπόμνηση στο γερμανικό φορέα στις 24-9-97 και να ζητά το χρόνο ασφάλισης για τρίτη φορά, περιμένοντας και πάλι απάντηση.

Ο Υφυπουργός

Ν. ΦΑΡΜΑΚΗΣ"

86. Στην με αριθμό 1648/25-9-97 ερώτηση δόθηκε με το υπ' αριθμ. 315/13-10-97 έγγραφο από τoν Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 1648/25-9-97 που κατέθεσε ο Βουλευτής κ. Λεωνίδας Λυμπερακίδης, σχετικά με τη συνταξιοδότηση από τον ΟΓΑ αγροτών, οι οποίοι είναι συν/χοι Κρατών εκτός της Ευρωπαϊκής 'Ενωσης, σας πληροφορούμε τ'ακόλουθα:

1. Σύμφωνα με τη νομοθεσία του ΟΓΑ, οι ασφαλισμένοι του, δεν έχουν δικαίωμα να πάρουν σύνταξη από τον Οργανισμό αυτόν, εφόσον παίρνουν σύνταξη από οποιοδήποτε άλλο ασφαλιστικό φορέα ελληνικό ή ξένο.

Εξαιρούνται μόνο όσοι παίρνουν πολεμική σύνταξη ή σύνταξη ειρηνικής περιόδου, η οποία καταβάλλεται σε ανάπηρους που έπαθαν κατά την εκτέλεση της υπηρεσίας τους και εξ αιτίας αυτής ή σε μέλη της οικογένειάς τους ή παίρνουν πολεμική σύνταξη από αλλοδαπή πολιτεία λόγω θανάτου, τραυματισμού ή διαρκούς μείωσης της ικανότητας για εργασία και έχει αναγνωρισθεί η στρατιωτική τους υπηρεσία στις ένοπλες δυνάμεις της αλλοδαπής πολιτείας ως εκπλήρωση της στρατιωτικής τους θητείας στις ελληνικές Ενόπλες Δυνάμεις. Επίσης όσοι παίρνουν από ξένη χώρα σύνταξη, η οποία δεν υπερβαίνει το ποσό της κατώτερης σύνταξης του ΟΓΑ.

2. Από 1-1-1981, που η χώρα μας έχει ενταχθεί στην ΕΟΚ και εφαρμόζει υποχρεωτικά τον Κοινοτικό Κανονισμό 1408/71 (άρθρο 12) οι ανωτέρω διατάξεις του ΟΓΑ παύουν να ισχύουν, όταν ο ενδιαφερόμενος παίρνει από χώρα της ΕΟΚ σύνταξη αναπηρίας γήρατος ή θανάτου της ίδιας φύσης με αυτή που ζητάει από τον ΟΓΑ.

Εξακολουθούν όμως να ισχύουν οι ανωτέρω απαγορευτικές διατάξεις όταν ο ενδιαφερόμενος παίρνει σύνταξη από Κράτος που δεν ανήκει στην Ευρωπαϊκή 'Ενωση, όπως συμβαίνει στην περίπτωση του κ. Δανιλάκη Δημητρίου, που λαμβάνει σύνταξη από την Ελβετία, χώρα με την οποία ο ΟΓΑ δεν έχει συνάψει διμερή σύμβαση.

Ο συνταξιούχοι της κατηγορίας αυτής (Κρατών εκτός της Ε.Ε.) θα μπορέσουν να τύχουν των ευεργετημάτων, των συνταξιούχων των Κρατών μελών της Ε.Ε., εφόσον τα αντίστοιχα κράτη ενταχθούν στην Ε.Δ. και εφαρμοστούν άμεσα και σ'αυτά οι Κανονισμοί της ΕΟΚ 1408/71 και 574/72.

Προς το παρόν προκειμένου να υπαχθούν στην ασφάλιση του Κλάδου Υγείας του ΟΓΑ και να δικαιωθούν τις παροχές περίθαλψης του Οργανισμού θα πρέπει να διαμένουν μόνιμα στον τόπο των αγροτικών τους ασχολιών, να απασχολούνται κατά κύριο επάγγελμα με αγροτικές εργασίες και από την απασχόλησή τους αυτή να αντλούν κυρίως τον βιοπορισμό τους, ανεξάρτητα από τη σύνταξη που παίρνουν από το εξωτερικό.

Σε περίπτωση που δεν πληρούν κάποιες από τις ανωτέρω προϋποθέσεις ώστε να δικαιωθούν περίθαλψης από τον ΟΓΑ, έχουν τη δυνατότητα εφόσον το επιθυμούν να ασφαλιστούν στον Κλάδο ασθένειας του ΙΚΑ καταβάλλοντας εισφορά ίση με το 8% του ποσού της σύνταξής τους (Ν.1276/1982).

Ο Υφυπουργός

ΝΙΚΟΣ ΦΑΡΜΑΚΗΣ"

87. Στην με αριθμό 1668/26-9-97 ερώτηση δόθηκε με το υπ'αριθμ. 42835/15-10-97 έγγραφο από τoν Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της αριθμ. 1668/26-9-97 ερώτησης, που κατέθεσε ο Βουλευτής κ. Αναστ. Παπαληγούρας, σχετικά με την καταβολή στο Δήμο Νεμέας, Νομού Κορινθίας, που προήλθε από συνένωση διπλάσιας οικονομικής ενίσχυσης για το έτος 1996, σας πληροφορούμε ότι το Υπουργείο δεν απέδωσε στον εν λόγω δήμο την ανωτέρω ενίσχυση δεδομένου ότι το π.δ. για την ίδρυση του νέου ΟΤΑ δημοσιεύθηκε την 31.10.1996, ημερομηνία κατά την οποία είχαν ήδη προγραμματιστεί οι κατανομές προς τους ΟΤΑ, με βάση την πρόταση της ΚΕΔΚΕ και δεν υπήρχαν άλλες πιστώσεις για το σκοπό αυτό.

Ο Υπουργός

ΑΛ. ΠΑΠΑΔΟΠΟΥΛΟΣ"

88. Στην με αριθμό 1687/26-9-97 ερώτηση δόθηκε με το υπ'αριθμ. 1119/15-10-97 έγγραφο από τoν Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1687/26-9-97 που κατέθεσε ο Βουλευτής κ. Κώστας Καραμηνάς, σχετικά με την επιλογή και τοποθέτηση Δ/ντριας στο 4/θέσιο Ειδικό Σχολείο Σάμου, σας γνωρίζουμε τα ακόλουθα:

Στην πόλη της Σάμου λειτουργεί Ειδικό Δημ. Σχολείο το οποίο από το Σεπτέμβριο του 1996 προήχθη σε 4/θέσιο σύμφωνα με την αριθ. Δ4/487/22-7-96 (ΦΕΚ 657/30-7-96 τ. Β') Υπουργική απόφαση. Με την αριθ. 8/20-8-96 πράξη του προϊσταμένου Σάμου ιδρύθηκε και λειτουργεί προκαταρκτικό τμήμα (προβαθμίδα) στην οποία σύμφωνα με το π.δ. 603/82 άρθρο 4, προβλέπεται η τοποθέτηση σ'αυτό Νηπιαγωγού με 2/ετή μετεκπαίδευση στην Ειδική Αγωγή.

Οι θέσεις του 4/θέσιου Ειδικού Σχολείου καλύπτονται με αποσπάσεις από 3 δασκάλους και 1 νηπιαγωγό με τυπικό προσόν.

Το ΠΥΣΠΕ Σάμου έχοντας υπόψη το π.δ. 398/85 και τα άρθρα 4, 11, 12, 13 σε συνδυασμό με το άρθρο 14 παρ. 6,


 

  

Σελίδα 1642 

 

τοποθέτησε στη θέση Δ/ντή του 4/θέσιου Ειδικού Σχολείου νηπιαγωγό με 23 έτη υπηρεσίας και με 2/ετή μετεκπαίδευση στην Ειδική Αγωγή, σύμφωνα με το άρθρο 14 παρ. 6 του π.δ. 398/85 και σε συνδυασμό με το άρθρο 54 παρ. 1 του ν. 2413/1996.

Η κα Μαρία Σκρίνου ήταν η μοναδική υποψήφια με πρώτη και μόνη προτίμηση το Ειδικό Σχολείο Σάμου, και στο οποίο κατά την τελευταία 2/ετία υπηρετεί με απόσπαση.

Κατά τη συνεδρίαση του ΠΥΣΠΕ Σάμου στις 29-9-97 με αριθμό πρακτικού 16 στο 4ο θέμα εξέτασε την υποβληθείσα αίτηση απαλλαγής, της κας Μ. Σκρίνου από τα καθήκοντα του Δ/ντή η οποία και έγινε αποδεκτή ομόφωνα.

Για την κάλυψη θέσης Δ/ντή στο Ειδικό Σχολείο Σάμου εφαρμόζοντας τις διατάξεις του π.δ. 398/85 (άρθρο 14 παρ.8 και 9) το ΠΥΣΠΕ Σάμου με την αριθμ. 16/29-9-97 (θέμα 4ο) απόφασή του, προτείνει στο Νομάρχη Σάμου, την τοποθέτηση δασκάλου με βαθμο Α' μέχρι τη λήξη το σχολικού έτους.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

89. Στις με αριθμό 1691/26-9-97, 1873/7-10-97 και 1881/7-10-97 ερώτηση δόθηκε με το υπ'αριθμ. 5877/14-10-97 έγγραφο από τoν Υπουργό Μεταφορών και Επικοινωνιών η ακόλουθη απάντηση:

"Σε απάντηση των ερωτήσεων 1691/26-9-97, 1873/7-10-97 και 1881/7-10-97 αντίστοιχα που κατέθεσαν στη Βουλή, οι Βουλευτές κύριοι Χρ. Θεοδώρου και Λευτ. Παπαγεωργόπουλος σχετικά με την κατάργηση των τηλεπ. κέντρων Λίμνης, Ν. Αρτάκης, Κονιστρών και Αυλωναρίου σας διαβιβάζουμε τα σχετικά έγγραφα με αρ. πρωτ. 1/119444/9-10-97 και 1/119442/9-10-97 αντίστοιχα του Δ/ντος Συμβούλου του Οργανισμού Τηλεπικοινωνιών της Ελλάδος Α.Ε.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

90. Στην με αριθμό 1697/29-9-97 ερώτηση δόθηκε με το υπ'αριθμ. 5885/14-10-97 έγγραφο από τoν Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης με αριθμ. 1697/29-9-97 που κατέθεσε στη Βουλή, ο Βουλευτής κ. Π. Τατούλης σχετικά με την τηλεφωνική εξυπηρέτηση των κατοίκων της κοινότητας Σύρνα Μεγαλόπολης Ν. Αρκαδίας, σας διαβιβάζουμε το σχετικό έγγραφο με αρ. πρωτ. 169.1/1069290/9-10-97 του Δ/ντος Συμβούλου του Οργανισμού Τηλεπικοινωνιών της Ελλάδος Α.Ε.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

91. Στην με αριθμό 1702/29-9-97 ερώτηση δόθηκε με το υπ'αριθμ. 363/14-10-97 έγγραφο από τoν Υπουργό Εμπορικής Ναυτιλίας η ακόλουθη απάντηση:

"1. Σε απάντηση της ερώτησης 1702/29-9-97 που κατατέθηκε στη ΒΟΥΛΗ ΤΩΝ ΕΛΛΗΝΩΝ από τους Βουλευτές κυρίους ΠΑΝΑΓΙΩΤΟΥ Σ. και ΜΠΟΣΚΟΥ Μ. σας γνωρίζουμε ότι τα θιγόμενα στην ανωτέρω ερώτηση θέματα δεν εμπίπτουν στην αρμοδιότητα του ΥΕΝ.

2. 'Οσον αφορά την μετατροπή του φυσικού λιμένα του "ΓΛΑΡΟΚΑΒΟΥ" Ν. Χαλκιδικής σε μια σύγχρονη Μαρίνα, σας γνωρίζουμε ότι οι ενδιαφερόμενοι θα πρέπει να απευθυνθούν στην Γραμματεία Στήριξης Τουριστικών Λιμένων του Υπουργείου Ανάπτυξης σύμφωνα με το ν. 2160/93 (ΦΕΚ 118 Α) που καθορίζει τη διαδικασία κατασκευής τουριστικών λιμένων αναψυχής (Μαρίνες).

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

92. Στην με αριθμό 1706/29-9-97 ερώτηση δόθηκε με το υπ'αριθμ. 364/14-10-97 έγγραφο από τoν Υπουργό Εμπορικής Ναυτιλίας η ακόλουθη απάντηση:

"Αναφερόμενοι στην ερώτηση 1706/29-9-97 που κατατέθηκε από τον Βουλευτή κ. ΤΖΩΑΝΝΟ σας γνωρίζουμε τα ακόλουθα:

Με τη Σύμβαση των Παρισίων του 1921 η οποία κυρώθηκε από την χώρα μας με τον ν.2903 (ΦΕΚ 140 Α/1922) καθιερώθηκε το καθεστώς ελεύθερης ναυσιπλοϊας του Δούναβη.

Σχετικά με τη Συνθήκη του Βελιγραδίου του 1948 σημειώνεται ότι μετά την αλλαγή του καθεστώτος στην Ανατολική Ευρώπη άρχισαν συνομιλίες για την αναθεώρησή της με αποτέλεσμα στην παρούσα φάση κάθε εξάμηνο να γίνεται και μία προπαρασκευαστική διάσκεψη προκειμένου να διαμορφωθεί ένα τελικό κείμενο που θα παρουσιαστεί σε Υπουργική Διάσκεψη.

Στις προπαρασκευαστικές διασκέψεις μετέχει η Ε. Επιτροπή η οποία έχει μεικτή αρμοδιότητα με τα κράτη μέλη καθώς και δύο Κ-Μ της Ε.Ε.

'Οσον αφορά τη μέχρι τώρα πρόοδο των συνομιλιών αναφορικά με την αναθεώρηση της Συνθήκης του Βελιγραδίου επισημαίνεται ότι λόγω των διαφωνίων μεταξύ των ενδιαφερομένων μερών δεν έχει καταστεί δυνατή η διευθέτηση του θέματος της παροχής υπηρεσιών.

Το ΥΕΝ παρακολουθεί τις εξελίξεις αναφορικά με το θέμα της ναυσιπλοϊας στο Δούναβη σε κοινοτικό επίπεδο. Επισημαίνεται μάλιστα ότι πρόθεση του Συμβουλίου όπως διαφαίνεται από σχετική εντολή προς την Ε. Επιτροπή (7/12/92) ήταν η διαπραγμάτευση συμφωνίας με τις Πολωνία, Αυστρία, Βουλγαρία, Τσεχοσλοβακία, Ουγγαρία, Ρουμανία, την πρώην ΕΣΣΔ και την πρώην Γιουγκοσλαβία ώστε να ρυθμιστεί συνολικά το θέμα παροχής υπηρεσιών στον Δούναβη.

Κάτι τέτοιο ωστόσο δεν έχει μέχρι στιγμής καταστεί δυνατόν λόγω της πολιτικής και οικονομικής κατάστασης στις ανωτέρω γεωγραφικές περιοχές (πολιτικές ανακατατάξεις, σύρραξη στην πρώην Γιουγκοσλαβία κλπ.) με μόνη εξαίρεση προς το παρόν τις Τσεχία, Πολωνία και Σλοβακία όπου προωθείται σχέδιο Συμφωνίας, το οποίο περιέχει διατάξεις σχετικά με την πρόσβαση χωρίς διακρίσεις στους λιμένες, καθώς και στο δικαίωμα της ελεύθερης διαμετακόμισης.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

93. Στην με αριθμό 1719/29-9-97 ερώτηση δόθηκε με το υπ'αριθμ. 32187/8-10-97 έγγραφο από τoν Υπουργό Yγείας και Πρόνοιας η ακόλουθη απάντηση:

"Απαντώντας στην υπ'αριθμ. 1719/29-9-97 ερώτηση των Βουλευτών κυρίων Απ. Τασούλα και Μ. Κωστόπουλου σας γνωρίζουμε τα εξής:

Η διαδικασία πρόσληψης γιατρών Ε.Σ.Υ. γίνεται μετά από την έγκριση του Υπουργικού συμβουλίου σύμφωνα με τις ανάγκες που υπάρχουν και πάντα στα πλαίσια των οικονομικών δυνατοτήτων.

Συγκεκριμένα για το 1997 μας εγκρίθηκαν από το Υπουργικό Συμβούλιο 560 θέσεις ιατρικού και 2.700 θέσεις νοσηλευτικού και παραϊατρικού προσωπικού, η κατανομή των οποίων έγινε σύμφωνα με τις ανάγκες που έχουν καταγραφεί, ενώ παράλληλα ολοκληρώθηκε η πρόσληψη των 5.562 θέσεων, νοσηλευτικού, βοηθητικού και παραϊατρικού προσωπικού στις αρχές του 1997.

Ο ν. 2519/1997 προβλέπει στο άρθρο 23 την κάλυψη ιατρικών θέσεων σε νοσοκομεία και ιδιαίτερα στις νησιωτικές και προβληματικές περιοχές να προσλαμβάνονται με σύμβαση ορισμένου χρόνου γιατροί με ειδικότητα αντίστοιχη της κενής θέσης. Η υπηρεσία μας προχωράει με γρήγορους ρυθμούς για


 

  

Σελίδα 1643 

 

την κάλυψη των επειγουσών αναγκών όλων των Νοσοκομείων.

Ο Υπουργός

Κ. ΓΕΙΤΟΝΑΣ"

94. Στην με αριθμό 1746/30-9-97 ερώτηση δόθηκε με το υπ'αριθμ. 5897/14-10-97 έγγραφο από τoν Υπουργό Μεταφορών και Επικοινωνιών η ακόλουθη απάντηση:

"Σε απάντηση της ερώτησης 1746/30-9-97 που κατέθεσε στη Βουλή, ο Βουλευτής κ. Ευάγ. Μπασιάκος σχετικά με την τηλεφωνική εξυπηρέτηση των κατοίκων των κοινοτήτων Δόμβραινας, Θίσβης, Προδρόμου, Ξηρονομής καθώς και της Αλυκής και Παραλίας Σαράντης, σας διαβιβάζουμε το σχετικό έγγραφο με αρ. πρωτ. 169.1/1069266/9-10-97 του Δ/ντος Συμβούλου του Οργανισμού Τηλεπικοινωνιών της Ελλάδος Α.Ε.

Ο Υπουργός

ΑΝΑΣΤΑΣΙΟΣ ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

95. Στην με αριθμό 1747/30-9-97 ερώτηση δόθηκε με το υπ'αριθμ. 424/13-10-97 έγγραφο από τoν Υφυπουργό Πολιτισμού η ακόλουθη απάντηση:

"Σε απάντηση της ερώτησης 1747/30-9-97 του Βουλευτή κ. Λ. Παπανικολάου, σας πληροφορούμε ότι από το φάκελο υποψηφιότητας για την ανάληψη της Ολυμπιάδας του 2004 δεν προβλέπεται διεξαγωγή αγωνισμάτων στη πόλη της Καλαμάτας ή της Μεσσηνίας ευρύτερα.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

96. Στην με αριθμό 1767/1-10-97 ερώτηση δόθηκε με το υπ'αριθμ. 1437/9-10-97 έγγραφο από τoν Υπουργό Πολιτισμού η ακόλουθη απάντηση:

"Aπαντώντας στην αριθμ. 1767/1-10-97 ερώτηση του Βουλευτή κ. Σπήλιου Σπηλιωτόπουλου, σας γνωρίζουμε τα εξής:

Με την απόφαση ΥΠ.ΠΟ./ΔΙΟΙΚ/Α3/Φ70/45455/233.9.97 του Γ. Γραμματέα και μετά από πρόταση του Δ.Σ. του Δημοτικού Μουσείου Καλαβρυτινού Ολοκαυτώματος, συμπληρώθηκε η συγκρότηση ομάδας εργασίας για την διοργάνωση έκθεσης του Μουσείου Ολοκαυτώματος. Σε πρόσφατη συνάντηση (11/9) εκπροσώπων του Δ.Σ. του ΔΜΚΟ, των μελών της ομάδας εργασίας και υπηρεσιακών παραγόντων εξετάστηκε η πορεία της μελέτης οργάνωσης των εκθεσιακών χώρων, συμφωνήθηκε η μουσειολογική μελέτη να παραδοθεί στις αρχές Δεκεμβρίου και οι εργασίες στους εκθεσιακούς χώρους του Μουσείου προγραμματίστηκαν στις αρχές του 1998.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

97. Στην με αριθμό 1776/1-10-97 ερώτηση δόθηκε με το υπ'αριθμ. 248/9-10-97 έγγραφο από τoν Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1776/1-10-97 που κατέθεσε στη Βουλή, ο Βουλευτής κ. Ιωάννης Βαρβιτσιώτης, παρακαλούμε να πληροφορήσετε τον κ. Βουλευτή τα εξής:

Το πρόβλημα των σεισμών στη χώρα μας είναι ιδιαίτερα σοβαρό, δεδομένου ότι πολύ συχνά εκδηλώνονται ισχυροί σεισμοί που προξενούν μεγάλες καταστροφές και δημιουργούν άμεσες και επιτακτικές στεγαστικές ανάγκες στους κατοίκους των σεισμόπληκτων περιοχών. Από το 1978 με τους σεισμούς της Θεσ/νίκης καθιερώθηκαν με Πράξη Νομοθετικού Περιεχομένου τα μέτρα με τα οποία η Πολιτεία συνδράμει τους σεισμόπληκτους για την αποκατάσταση της κατοικίας τους.

Τα μέτρα αυτά, που με μικρές διαφοροποιήσεις ισχύουν μέχρι σήμερα, προβλέπουν τη χορήγηση επιδοτούμενου από το Δημόσιο στεγαστικού δανείου, μέσω των Κρατικών Τραπεζών. Ενώ ειδικά για τους σεισμόπληκτους της Κοζάνης και των Γρεβενών δόθηκε επιπλέον η δυνατότητα επιλογής συμβατικής κατοικίας.

Η υλοποίηση της πολιτικής αυτής έχει βεβαίως σημαντικό κόστος.

- Η επιδότηση των δανείων (χορήγηση του 1/3 δωρεάν ως κρατική αρωγή και επιδότηση του επιτοκίου ώστε το υπόλοιπο 2/3 χορηγείται ατόκως) έχει μεγάλο κόστος για την Εθνική Οικονομία. Ενδεικτικά αναφέρεται ότι μόνον το 1996 διατέθηκαν για την αποκατάσταση σεισμοπλήκτων περισσότερα από 50 δις από το Πρόγραμμα Δημοσίων Επενδύσεων και περίπου 20 δις από τον Τακτικό Προϋπολογισμό.

- Το κόστος αυτό επιβαρύνει τελικώς όλους τους πολίτες ακόμα και αυτούς που δεν διαθέτουν ιδιόκτητο οίκημα, και συνεπώς δεν μπορούν να θεωρηθούν ως "εν δυνάμει" χρήστες του μέτρου.

- Οι ιδιοκτήτες των σεισμόπληκτων ακινήτων υφίστανται μακρόχρονη οικονομική επιβάρυνση για την εξόφληση των δανείων στις Τράπεζες. Ιδιαίτερα πλήττονται οι οικονομικά ασθενέστεροι και οι υπερίληκες οι οποίοι αδυνατούν να εξοφλήσουν τα δάνεια προκαλώντας έτσι πρόσθετα προβλήματα αφού εγγυητής των δανείων είναι το Δημόσιο.

- Καθυστερεί η αποκατάσταση δεδομένου ότι απαιτείται συνήθως η εξασφάλιση συμπληρωματικών πόρων από τους σεισμόπληκτους για την επισκευή ή ανακατασκευή των κατοικιών τους.

Για τους παραπάνω λόγους, αντιμετωπίζεται η αλλαγή του νομικού πλαισίου αποκατάστασης των σεισμοπλήκτων και η αντικατάστασή του με σύστημα ασφάλισης των κατοικιών έναντι σεισμού.

Για το σκοπό αυτό συντάσσεται από το ΥΠΕΧΩΔΕ σχέδιο Νόμου στο οποίο θα προβλέπονται σε γενικές γραμμές τα εξής:

- Ιδρύεται Κρατικός Ασφαλιστικός Φορέας στον οποίο ασφαλίζονται οι ιδιοκτήτες κατοικιών.

- Το ασφάλιστρο θα είναι ιδιαίτερα χαμηλό και θα επιδοτείται σε ποσοστό έως 50% από το Κράτος κατά τα πρώτα έτη εφαρμογής. Προβλέπονται ειδικές ευνοϊκές ρυθμίσεις για τους άπορους. Το ύψος του ασφάλιστρου κλιμακώνεται ανάλογα με το εμβαδόν της κατοικίας και τη σεισμική επικινδυνότητα της περιοχής. Θα υπάρχει ανώτατο όριο (πλαφόν) ασφαλισμένου κεφαλαίου ανά κατοικία αφού στόχος του μέτρου είναι να ασφαλίζονται κατοικίες μέχρι π.χ. 150 τ.μ., ενώ οι ζώνες σεισμικής επικυνδυνότητας δεν θα υπερβαίνουν τις 3 και το άνοιγμα των ασφαλίστρων δεν θα είναι μεγάλο.

- Ο ασφαλισμένος ιδιοκτήτης κατοικίας θα λαμβάνει αποζημίωση σε περίπτωση σεισμού. Η αποζημίωση θα είναι ανάλογη της επιφάνειας της κατοικίας και του μεγέθους των ζημιών. Το ύψος της αποζημίωσης θα είναι τέτοιο ώστε να επαρκεί για την αποκατάσταση της κατοικίας χωρίς να απαιτείται πρόσθετη επιβάρυνση του ιδιοκτήτη.

- Το ύψος της αποζημίωσης και του ασφαλίστρου θα αναπροσαρμόζονται κάθε χρόνο ώστε να ανταποκρίνονται στο κόστος αποκατάστασης της κατοικίας.

Η διαδικασία διαπίστωσης και καταγραφής των βλαβών, ο καθορισμός του ύψους του δανείου και η παρακολούθηση της αποκατάστασης θα γίνονται με αξιοποίηση του έμπειρου προσωπικού που διαθέτει η Δημόσια Διοίκηση σε θέματα σεισμών και κυρίως από τον ΟΑΣΠ που θα μπορεί να ενεργεί ως τεχνικός πραγματογνώμων του ασφαλιστικού οργανισμού.

Το σχέδιο νόμου βρίσκεται σε στάδιο επεξεργασίας.

Ο Υφυπουργός

ΧΡ. ΒΕΡΕΛΗΣ"

98. Στην με αριθμό 1808/2-10-97 ερώτηση δόθηκε με το υπ'αριθμ. 1648/15-10-97 έγγραφο από τoν Υπουργό Εθνικής Οικονομίας η ακόλουθη απάντηση:


 

  

Σελίδα 1644 

"Σε απάντηση της ερώτησης 1808/2-10-97 που κατέθεσε στη Βουλή, ο Βουλευτής Ηρακλείου κ. Μανώλης Κ. Κεφαλογιάννης και αναφέρεται στα μέτρα που έπρεπε να έχουν ληφθεί για την ελαιοπαραγωγή της Ελλάδος, σας γνωρίζουμε ότι αρμόδια να σας απαντήσουν είναι τα Υπουργεία Γεωργίας και Ανάπτυξης που είναι και αποδέκτες της ερώτησης.

Συμπληρωματικά σας γνωρίζουμε ότι η ερώτηση 1189/29-8-97 στην οποία αναφέρεται ο Βουλευτής κ. Μ. Κεφαλογιάννης, το ΥΠΕΘΟ με το το υπ'αριθμ. 27951/1431/29.9.97 έγγραφό του προς τη Δ/νση Κοινοβουλευτικού Ελέγχου της Βουλής εγνώρισε ότι αρμόδια να απαντήσουν ήσαν τα Υπουργεία Ανάπτυξης, Γεωργίας, Μεταφορών και Επικοινωνιών ως συναποδέκτες της ερώτησης.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

99. Στην με αριθμό 1823/3-10-97 ερώτηση δόθηκε με το υπ'αριθμ. 42716/14-10-97 έγγραφο από τoν Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1823/3-10-97, που κατατέθηκε στη Βουλή των Ελλήνων από το Βουλευτή κ. Σ. Δήμα και αναφέρεται στο πιο πάνω θέμα, σας πληροφορούμε τα ακόλουθα:

1. - Το έργο ασφαλτόστρωσης του δρόμου Κάσπακα - Μύρινας Λήμνου δεν περιλαμβάνεται στο ΠΕΠ Β. Αιγαίου, αλλά στο Νομ/κό Πρόγραμμα 1997 και εκτελείται βάσει μελέτης που συντάχθηκε από το Τμήμα Μηχανικού Λήμνου με πρ/σμό 20 εκ. Πρόκειται για έργο αποκατάστασης βατότητας σε υπάρχοντα ασφαλτοτάπητα, λόγω φθοράς, μήκους 2 χλμ. (με τη μεγαλύτερη κυκλοφοριακή πυκνότητα), σε συνολικό μήκος δρόμου 4 χλμ.

2. - Σε ό,τι αφορά στη διάνοιξη της περιφερειακής οδού Κάσπακα - Αη Γιάννη, ήδη βρίσκεται σε εξέλιξη η μελέτη της παραπάνω οδού (ύψους 27 εκ. δρχ.) η οποία θα ολοκληρωθεί με την απαλλοτρίωση των αναγκαίων εκτάσεων. Προς το παρόν έχουν χορηγηθεί οι πρώτες εγκρίσεις από τις συναρμόδιες Υπηρεσίες για το αρχικό στάδιο της μελέτης.

Ο Υφυπουργός

Λ. ΠΑΠΑΔΗΜΑΣ")

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα το δελτίο των αναφορών και ερωτήσεων της Τρίτης 18 Νοεμβρίου 1997:

ΑΝΑΦΟΡΕΣ - ΕΡΩΤΗΣΕΙΣ πρώτου κύκλου ('Αρθρο 130 παρ. 5 Καν. Βουλής).

1. Η με αριθμό 680/30.7.1997 ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Σαρρή προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για νομοθετική ρύθμιση του θέματος μετάταξης εκτάκτων υπαλλήλων σε θέσεις του Εθνικού Κέντρου 'Αμεσης Βοήθειας (ΕΚΑΒ).

2. Η με αριθμό 695/31.7.1997 ερώτηση του Βουλευτή της Νέας Δημοκρατίας κ. Ηλία Βεζδρεβάνη προς τον Υπουργό Υγείας και Πρόνοιας, σχετικά με την άμεση λειτουργία στο κτίριο του Γηροκομείου Φιλιατών, Θεραπευτηρίου χρονίων παθήσεων.

3. Η με αριθμό 21/2.7.1997 ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου, προς τον Υπουργό Υγείας και Πρόνοιας, σχετικά με τη λήψη μέτρων επίλυσης των προβλημάτων που αντιμετωπίζει το Νοσοκομείο Σερρών.

4. Η με αριθμό 1858/7.10.1997 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με τη λήψη μέτρων, για την εξυπηρέτηση αποκλειστικά παιδιών με Μεσογειακή Αναιμία, από το Νοσοκομείο Παίδων "Αγία Σοφία".

ΑΝΑΦΟΡΕΣ - ΕΡΩΤΗΣΕΙΣ δεύτερου κύκλου ('Αρθρο 130 παρ. 5 Καν. Βουλής).

1. Η με αριθμό 1399/118/11.9.1997 ερώτηση του Βουλευτή της Νέας Δημοκρατίας κ. Βασιλείου Κορκολόπουλου προς τον Υπουργό Πολιτισμού (αρμόδιο για θέματα Αθλητισμού), σχετικά με τις προθέσεις της Κυβέρνησης για συμμετοχή της Αρχαίας Ολυμπίας στην Ολυμπιάδα του 2004.

2. Η με αριθμό 384/16.10.1997 αναφορά του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Μεταφορών και Επικοινωνιών, σχετικά με την πορεία των έργων Πληροφορικής και την απορρόφηση κονδυλίων από το Β' Κοινοτικό Πλαίσιο Στήριξης στον Οργανισμό Τηλεπικοινωνιών Ελλάδος.


 

  

Σελίδα 1645 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου.

Επειδή οι συνάδελφοι της πρώτης και της δεύτερης επίκαιρης ερώτησης βρίσκονται καθ' οδόν, θα ξεκινήσουμε με την τρίτη επίκαιρη ερώτηση πρώτου κύκλου.

Τρίτη επίκαιρη ερώτηση πρώτου κύκλου είναι η με αριθμό 320/12.11.1997 του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς την Υπουργό Ανάπτυξης, σχετικά με τα προβλήματα που δημιουργούνται από την εγκατάσταση και λειτουργία της υδρομεταλλουργίας χρυσού στην Ολυμπιάδα Νομού Χαλκιδικής.

Η επίκαιρη ερώτηση του κ. Σταύρου σε περίληψη έχει ως εξής:

"Για δεύτερη συνεχή χρονιά, ισχυρές δυνάμεις των ΜΑΤ, που εδώ και αρκετό καιρό στρατοπεδεύουν στην περιοχή της Ολυμπιάδας Ν. Χαλκιδικής, επιτέθηκαν κατά των κατοίκων του Στρυμωνικού Κόλπου, χρησιμοποιώντας γκλοπς και δακρυγόνα, προκειμένου να διαλύσουν την ειρηνική πορεία προς τις εγκαταστάσεις της καναδικής TVX Gold Inc.

Η πορεία, επικεφαλής της οποίας ήταν οι πρόεδροι της περιοχής, γινόταν σε ένδειξη διαμαρτυρίας για την καταστρατήγηση από την καναδική εταιρεία, της συμφωνίας για τη μη εγκατάσταση και πραγματοποίηση γεωτρήσεων στην περιοχή του εργοστασίου εμπλουτισμού. Στη συνέχεια, τα μεσάνυχτα της Κυριακής, συνελήφθησαν οι πρόεδροι πέντε κοινοτήτων (Ολυμπιάδας, Βαρβάρας, 'Ανω Σταυρού, Κάτω Σταυρού και Ασπροβάλτας), οι οποίοι προσήχθησαν βίαια στο αυτόφωρο. Μετά από τη γενική κατακραυγή αφέθηκαν ελεύθεροι και ορίστηκε τακτική δικάσιμη για τις 11.12.1997 καταλογίζοντας τους βαρύτατες και ανυπόστατες κατηγορίες.

Ερωτάται η κυρία Υπουργός:

- Τι μέτρα προτίθεται να πάρει η Κυβέρνηση για να διασφαλίσει την ηρεμία στην περιοχή;

-Γιατί επιμένει στην εγκατάσταση και λειτουργία της υδρομεταλλουργίας χρυσού, όταν υπάρχει η διαπιστωμένη καθολική αντίθεση των κατοίκων της περιοχής;

-Πώς εννοεί την κοινωνική συναίνεση και τον κοινωνικό διάλογο; Με τη χρήση βίας και τις δίκες σε βάρος των προέδρων και άλλων κατοίκων της περιοχής;".

Η Υφυπουργός κ. Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, πρώτον, στο θέμα των μέτρων που πρόκειται να πάρει η Κυβέρνηση, θα ήθελα να πω ότι η Κυβέρνηση με ψυχραιμία και νηφαλιότητα αντιμετωπίζει εδώ και αρκετό καιρό κινητοποιήσεις, οι οποίες δεν γίνονται πάντοτε με το σωστότερο τρόπο, ούτε μέσα από τις διαδικασίες που πρέπει.

Μέσα από ένα διάλογο, ο οποίος κρατάει περισσότερο από ένα χρόνο, συμφωνήθηκε και προχωρήσαμε στον τρόπο που θα επιλεγεί η θέση για το εργοστάσιο της μονάδας εμπλουτισμού. Για να προχωρήσουμε σ' αυτήν τη διαδικασία, υπήρξε η σύμφωνη γνώμη και της επιτροπής αγώνα, ώστε να επιλέξουμε το ΙΓΜΕ, το οποίο θα κατέληγε μετά από γεωτρήσεις και μετά από μελέτες στην πρόταση των θέσεων αυτών. 

Το καλοκαίρι έγιναν επεισόδια, ενώ δεν είχαν ολοκληρωθεί οι μελέτες του ΙΓΜΕ και πριν από λίγες μέρες, είχαμε επεισόδια για γεωτρήσεις, οι οποίες έγιναν από την εταιρεία και οι οποίες έγιναν με άδειες, που είχαν δοθεί από την ίδια τη Νομαρχία Χαλκιδικής.

Για τη αναφορά σας στη μη συμφωνία των κατοίκων, θα σας πω ότι -δεν ξέρω πώς εκφράζεται και πώς έχετε βγάλει το συμπέρασμα αυτό- υπάρχει η σύμφωνη άποψη του νομαρχιακού συμβουλίου, η σύμφωνη άποψη του εργατικού κέντρου της περιοχής, όλων σχεδόν των φορέων. 

Υπάρχουν δυο διαφωνούσες κοινότητες από πλευράς Χαλκιδικής, οι κοινότητες Βαρβάρας και Ολυμπιάδας. Υπάρχουν και πέντε κοινότητες από την πλευρά του Στρυμωνικού της Θεσσαλονίκης. Οι κοινότητες αυτές έχουν κάνει αυτή την Επιτροπή Αγώνα και είναι οι μόνες. 'Ολος ο υπόλοιπος Νομός Χαλκιδικής έχει βγάλει θετικά ψηφίσματα. Η επένδυση αυτή δεν είναι τοπικού ενδιαφέροντος, αλλά είναι εθνικού ενδιαφέροντος. 

'Ετσι η προσπάθεια της Κυβέρνησης, κατανοώντας και τις αντιδράσεις αυτών των κοινοτήτων, που είχαν στραφεί προς τον τουριστικό τομέα, ήταν να υπάρξει μελέτη, η οποία είναι αυτή τη στιγμή στο τελευταίο στάδιο για το συνδυασμό της τουριστικής και μεταλλευτικής ανάπτυξης, κάτι που δεν είναι πρωτότυπο στη χώρα μας. Σας το θυμίζω αυτό από το χώρο των Δελφών και τους βωξίτες μέχρι τη Μύκονο και τη Μήλο. Με την ολοκλήρωση και αυτής της μελέτης, θα προκύψει ένα πρόγραμμα αναπτυξιακό και γι' αυτές τις κοινότητες της περιοχής Θεσσαλονίκης.

Πρέπει να σας πω ότι η επένδυση αυτή είναι υψίστου ενδιαφέροντος σε εθνικό επίπεδο, ότι όπως έχει εκφραστεί πολλές φορές, η επένδυση αυτή θα γίνει και θα γίνει σύμφωνα με την απόφαση της Ελληνικής Βουλής και σύμφωνα με την ελληνική νομοθεσία για θέματα περιβάλλοντος και θέματα αρχαιοτήτων.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Σταύρος Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Δεν μπορώ να συμφωνήσω με την άποψή σας ότι η επένδυση αυτή είναι εθνικού ενδιαφέροντος ή υψίστου ενδιαφέροντος, όπως χρησιμοποιήσατε αυτούς τους όρους.

Το μόνο για το οποίο μπορώ να συμφωνήσω, είναι ότι η επένδυση αυτή, που ένα μέρος του Τύπου την προβάλλει σαν χρυσή επένδυση, θα είναι χρυσή μόνο για την ξένη εταιρεία. Είναι γνωστό πως η ξένη εταιρεία, στην οποία με σκανδαλώδη τρόπο παραχωρήθηκαν τριακόσια δεκατέσσερα τετραγωνικά χιλιόμετρα μεταλλειοκτησία, θα εκμεταλλευθεί υπερεντατικά τον ορυκτό πλούτο της περιοχής, που αποτιμάται σε πάνω από ένα τρισεκατομμύριο (1.000.000.000.000) δραχμές. Δόθηκε έναντι έντεκα δισεκατομμυρίων (11.000.000.000). 

Υπάρχουν επιδοτήσεις και επιχορηγήσεις. Ουσιαστικά απ' όλη αυτή την ιστορία, ωφελείται μόνο η ξένη εταιρεία και σε καμία περίπτωση η εθνική οικονομία και οι κάτοικοι της περιοχής.

Αυτό οι κάτοικοι το έχουν συνειδητοποιήσει και διαπιστώνουν πως μετά τη δεκαπενταετία, αφού εκμεταλλευθεί τον ορυκτό πλούτο της περιοχής, η ξένη εταιρεία θα αφήσει πίσω την ερήμωση και την καταστροφή και δεν θα έχουν τη δυνατότητα οι κάτοικοι των κοινοτήτων του Στρυμωνικού Κόλπου να αξιοποιούν τον τουρισμό που αποτελεί την κύρια πηγή απασχόλησης και εσόδων γι' αυτούς.

Εδώ και αρκετό καιρό είναι εγκατεστημένες δυνάμεις των ΜΑΤ που για δεύτερη συνεχή χρονιά χρησιμοποιούνται προκειμένου να κάμψουν την αντίθεση και την αντίσταση των κατοίκων, επικεφαλής των οποίων είναι οι κοινοτάρχες έξι κοινοτήτων της περιοχής, οι οποίοι πραγματοποίησαν ειρηνική πορεία γιατί η καναδική εταιρεία καταστρατήγησε τη συμφωνία. Τουλάχιστον ο Πρόεδρος του Σταυρού ο κ. Τοϊτσας σας είχε ενημερώσει και μετά από κανά δυο μέρες συνέχισε η ξένη εταιρεία να πραγματοποιεί γεωτρήσεις σε περιοχή κοντά στο εργοστάσιο εμπλουτισμού. 

Εκείνο που θέλουμε να σημειώσουμε είναι ότι δεν είναι αυτές οι μορφές προκειμένου να αντιμετωπίσετε ένα κίνημα, από χιλιάδες κατοίκους της περιοχής, οι οποίοι εναντιώνονται γιατί συνειδητοποίησαν ότι δεν τους εκπροσωπεί αυτή η επένδυση. 

ΠΡΟΕΔΡΕΥΩΝ (Λουκάς Αποστολίδης): Η κυρία Υφυπουργός έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Μόνο συμπληρωματικά στοιχεία θα δώσω. Η επένδυση δεν είναι έντεκα δισεκατομμύρια (11.000.000.000), συνολικά είναι εξήντα πέντε δισεκατομμύρια (65.000.000.000) γιατί όπως ξέρετε η υποχρέωση της εταιρείας είναι να κάνει σχεδόν πενήντα δισεκατομμύρια (50.000.000.000) επενδύσεις.

Δεύτερον, δεν ξέρω πώς εννοείτε την ειρηνική πορεία, όταν


 

  

Σελίδα 1646 

 

από τις οθόνες όλης της Ελλάδος είδαμε να καίγονται περιουσιακά στοιχεία το μεν καλοκαίρι του δημοσίου, πριν από λίγες μέρες δε τα γεωτρύπανα ιδιωτών που ήταν στην περιοχή. 

Θέλω να σας υπενθυμίσω ότι, και κατά τη διάρκεια των γεγονότων του καλοκαιριού και τώρα, δεν υπήρξαν συλλήψεις ούτε βία. Κανενός είδους βία της αστυνομίας απέναντι στους κατοίκους. Υπήρχε μια διακριτική παρακολούθηση όλο αυτό το διάστημα της περιοχής από δυνάμεις, οι οποίες ήταν για προληπτικούς λόγους και για να μην προχωρήσουμε και φθάσουμε σε επεισόδια για τα οποία όλοι θα λυπόμασταν. 

Τέλος, να σας πω ότι θα ήθελα να ψάξετε λίγο το "χιλιάδες κάτοικοι". Οι κάτοικοι των δύο κοινοτήτων, οι οποίες διαφωνούν στην Ολυμπιάδα και στη Βαρβάρα δεν έχουν περισσότερο από πεντακόσιους κατοίκους.

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κυρία Υφυπουργέ. 

'Εχω την τιμή να ανακοινώσω στο Σώμα ότι ο Α' Αντιπρόεδρος της Βουλής κ. Παναγιώτης Κρητικός κατέθεσε πρόταση νόμου: "Για την καθιέρωση της επετείου της εξέγερσης του Πολυτεχνείου ως ημέρας τιμής στην ελληνική νεολαία και ως επετείου της δημοκρατικής αντίστασης του λαού". 

Παραπέμπεται στην αρμόδια Διαρκή Επιτροπή.

Οι Υπουργοί Ανάπτυξης, Εξωτερικών και Εθνικής Οικονομίας και Οικονομικών κατέθεσαν σχέδιο νόμου: "Κύρωση της συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για συνεργασία στον τομέα του Τουρισμού".

Επίσης οι Υπουργοί Μεταφορών και Επικοινωνιών, Εξωτερικών, Εθνικής Οικονομίας και Οικονομικών και Ανάπτυξης κατέθεσαν σχέδιο νόμου: "Κύρωση της Συμφωνίας περί εμπορίου πολιτικών αεροσκαφών μετά του Πρωτοκόλλου που αφορά στην τροποποίηση του Παραρτήματος της Συμφωνίας".

Τέταρτη είναι η με αριθμό 323/12.11.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης σχετικά με την ένταξη κατασκευής της λιθανθρακικής μονάδας του Αλιβερίου στο νέο πενταετές αναπτυξιακό πρόγραμμα για το 1998-2002.

Η επίκαιρη ερώτηση έχει ως εξής:

"Στις 15.9.1996 ο κύριος Πρωθυπουργός δεσμεύθηκε στη Χαλκίδα για την κατασκευή από τη Δ.Ε.Η. λιθανθρακικής μονάδας 600 MW στο Αλιβέρι. Ακολούθως ο Πρόεδρος της ΔΕΗ με το έγγραφο ΓΓΔ/1906/17.6.1997, που απευθυνόταν προς τον κύριο Πρωθυπουργό και γνωστοποιήθηκε σε ολους τους Βουλευτές της Εύβοιας, διαβεβαίωνε την παραπάνω δέσμευση και ανέφερε ότι στο δεκαετή προγραμματισμό της Δ.Ε.Η. προβλέπεται η κατασκευή της μονάδας και η σύνδεσή της με το δίκτυο το 2004.

Επειδή μετά τη θέση σε ισχύ της οδηγίας 96/92/ΕΚ του Ευρωπαϊκού Κοινοβουλίου και του Συμβουλίου η Δ.Ε.Η. αποφάσισε την εκπόνηση νέου πενταετούς αναπτυξιακού προγράμματος για το 1998-2002 που σύντομα ολοκληρώνεται και θα υποβληθεί στο διοικητικό της συμβούλιο προς έγκριση.

Ερωτάται η κυρία Υπουργός: Αν προβλέπεται στο νέο πρόγραμμα να ενταχθεί και η λιθανθρακική μονάδα του Αλιβερίου που επανειλημμένα η Κυβέρνηση έχει υποσχεθεί στο λαό της Εύβοιας". 

Η Υφυπουργός Ανάπτυξης κ. Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, θα ήθελα να σας παρακαλέσω το εξής: Επειδή έχω ακόμα μία επίκαιρη ερώτηση και είναι ο κ. Αγγουράκης εδώ, θα μπορούσε να προταχθεί;

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, συμφωνείτε να προταχθεί η με αριθμό 318/12.11.1997 επίκαιρη ερώτηση δευτέρου κύκλου του Βουλευτή κ. Χαράλαμπου Αγγουράκη;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς το Σώμα συμφώνησε να προταχθεί η επίκαιρη ερώτηση δευτέρου κύκλου του κ. Αγγουράκη.

Ορίστε, κυρία Υφυπουργέ.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Ευχαριστώ πολύ, κύριε Πρόεδρε.

Πρέπει να πούμε ότι υπήρχε ένα δεκαετές πρόγραμμα ανάπτυξης της επιχείρησης που αφορούσε την περίοδο 1994 μέχρι το 2003, το οποίο είχε εγκριθεί από το διοικητικό συμβούλιο και η απόφαση βασίστηκε στα στοιχεία εκείνης της περιόδου.

'Οπως είναι γνωστό, από το Φεβρουάριο του 1997 τέθηκε σε ισχύ η οδηγία του Ευρωπαϊκού Κοινοβουλίου που απελευθερώνεται η αγορά της ενέργειας και είναι δεδομένο πια ότι μεταβάλλεται ουσιαστικά το πλαίσιο λειτουργιών και δυνατοτήτων του συνολικού προγραμματισμού των εταιρειών ηλεκτρισμού. Είναι σίγουρο ότι σήμερα μιλάμε με άλλα δεδομένα.

Η επιχείρηση σταθμίζοντας τα καινούρια δεδομένα προχωράει στην εκπόνηση ενός πενταετούς αναπτυξιακού προγράμματος 1998-2002, το οποίο πρόκειται σύντομα να εγκριθεί.

Αυτό που είναι ζητούμενο είναι ότι στις νέες συνθήκες, οι οποίες πρόκειται να υπάρξουν στο χώρο της ηλεκτρικής ενέργειας, δημιουργείται ένας καινούριος ανταγωνισμός και υπάρχει πια μια διαφορετική αντιμετώπιση των απαιτούμενων φορτίων.

Πρέπει να πούμε ότι είναι μέσα στις προθέσεις της Δ.Ε.Η. -εφόσον τα ζητούμενα φορτία εκείνης της περιόδου το επιτρέπουν- η λιθανθρακική μονάδα Αλιβερίου θα είναι μία από τις πρώτες επιλογές και θα είναι η πρώτη εναλλακτική λύση.

ΠΡΟΕΔΡΕΥΩΝ (Λουκάς Αποστολίδης): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Πολύ φοβάμαι, κυρία Υπουργέ, ότι θα μείνουμε στις προθέσεις και ειλικρινά υπάρχει μία προϊστορία στο συγκεκριμένο θέμα, η οποία δεν τιμά ούτε το ΠΑ.ΣΟ.Κ. ούτε την Κυβέρνηση.

'Ανοιξη του 1996, ο υπερυπουργός τότε ο κ. Τσοχατζόπουλος επικεφαλής κυβερνητικού κλιμακίου υπόσχεται στο λαό της Χαλκίδας, στο λαό της Εύβοιας, για να λυθούν τα προβλήματα της ανεργίας, τη λιθανθρακική μονάδα.

Ο Πρωθυπουργός παραμονές εκλογών στις 15 Σεπτεμβρίου 1996 -θα σας διαβάσω απόσπασμα από την ομιλία του- έλεγε: "Στον προγραμματισμό της Δ.Ε.Η. η κατασκευή στο Αλιβέρι λιθανθρακικής μονάδας ηλεκτροπαραγωγής ισχύος 600 μεγαβάτ και ύψους επένδυσης διακόσια δισεκατομμύρια (200.000.000.000) δραχμές. Πήραμε ένα νομό στα όρια της φτώχειας και της απόγνωσης και τον ξανακάναμε, με τη βοήθεια όλων σας, να ελπίζει ξανά, να αγωνίζεται ξανά, να ονειρεύεται ξανά".

Ποια όνειρα; Αυτά που μας είπατε εσείς, όταν επικαλείστε ότι με την καινούργια οδηγία της Ευρωπαϊκής 'Ενωσης την 96/1992, που τέθηκε σε ισχύ το Φεβρουάριο του 1997 επανεξετάζεται το πρόγραμμά σας;

Εσείς οι ίδιοι μετά από αυτή την ημερομηνία απαντάτε στο Νομάρχη Εύβοιας στις 4 Ιουνίου 1997, ότι στο δεκαετές πρόγραμμα της Δ.Ε.Η. εντάσσεται η λιθανθρακική μονάδα Αλιβερίου. Επίσης σε συνάδελφο Βουλευτή στις 27.5.1997 απαντάτε ότι στο δεκαετές πρόγραμμα ανάπτυξης της περιόδου 1997-2004 εντάσσεται η λιθανθρακική μονάδα.

Και συνεχίζω: Στις 17.6.1997 -το αποκορύφωμα- παίρνει ο κύριος Πρωθυπουργός γράμμα από τον Πρόεδρο τον κ. Μπιρδιμίδη και λέει ότι δεν υπάρχει καμία σκέψη για να αλλάξει και να μετατεθεί ο χρόνος ένταξης της λιθανθρακικής μονάδας του Αλιβερίου, όπως πραγματικά προβλέπεται.

Και έρχεστε τώρα εσείς και τι μας λέτε; Τα όνειρά σας -δυστυχώς- θα μείνουν απραγματοποίητα.

ΠΡΟΕΔΡΕΥΩΝ (Λουκάς Αποστολίδης): Η κυρία Υφυπουργός έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε συνάδελφε, τα όνειρα της Ελλάδας και τα όνειρα της Εύβοιας δεν έχουν μόνο το χρώμα του άνθρακα. Κάνουμε μία προσπάθεια αναπτυξιακή για όλη τη χώρα που θα έχει επιπτώσεις θετικές σε όλη τη χώρα.

'Οταν λοιπόν κάνουμε μονάδες, οι οποίες δεν συνεισφέρουν


 

  

Σελίδα 1647 

 

στην ανάπτυξη της χώρας, απλά δημιουργούν ακόμα μεγαλύτερα χρέη και υποχρεώσεις, λειτουργούμε αρνητικά.

Αυτό που σας είπα και δεν θελήσατε να το ακούσετε, είναι ότι πραγματικά υπήρξε ένας δεκαετής σχεδιασμός και πάνω σ'αυτό το δεκαετή σχεδιασμό υπήρχε η δέσμευση γι' αυτήν τη μονάδα.

Σήμερα με την αλλαγή των δεδομένων πρέπει να λάβουμε υπόψη ότι δεν είναι γνωστό, ποια θα είναι η ζήτηση φορτίων το 2004, για να κάνεις μία μονάδα, για να καλύψεις ανάγκες. Αν δεν υπάρξουν ανάγκες και κάνεις τη μονάδα, σημαίνει ότι κάνεις κάτι προβληματικό ακόμη, που δημιουργεί πλαστές θέσεις εργασίας, δημιουργεί μεγαλύτερα προβλήματα απ' αυτά που θέλει να λύσει. 

Επαναλαμβάνω λοιπόν ότι από τα νέα δεδομένα που έχουν προκύψει και με την ανάλυση που γίνεται για την καινούρια ζήτηση φορτίων, που θα υπάρχει στην αγορά, εφόσον υπάρχει ζήτηση φορτίων το 2004, η πρώτη εναλλακτική λύση της Δ.Ε.Η. για παραγωγή ρεύματος είναι αυτή του Αλιβερίου.

ΕΥΑΓΓΕΛΟΣ ΑΠΟΣΤΟΛΟΥ: Δηλαδή στο πενταετές πρόγραμμα δεν εντάσσεται.

ΠΡΟΕΔΡΕΥΩΝ (Λουκάς Αποστολίδης): Πάμε για άλλα όνειρα, κύριε συνάδελφε, το ακούσατε.

Κύριοι συνάδελφοι, συμφώνησε το Σώμα, για να διευκολύνουμε και την κυρία Υφυπουργό, να προηγηθεί η τρίτη επίκαιρη ερώτηση δευτέρου κύκλου, με αριθμό 318/12.11.1997 του Βουλευτή του Κομμουνιστικού Κόμματος της Ελλάδος κ. Χαράλαμπου Αγγουράκη προς την Υπουργό Ανάπτυξης, σχετικά με τη λήψη μέτρων εξυγίανσης του κλάδου μικρομεσαίων βιοτεχνιών υποδημάτων.

Η επίκαιρη ερώτηση έχει ως εξής:

"Ο κλάδος της υποδηματοποιϊας, που σχεδόν στο σύνολό του αποτελείται από μικρομεσαίες βιοτεχνίες, έχει δεχθεί τα τελευταία χρόνια έντονα πλήγματα, κυρίως λόγω της ανεξέλεγκτης αύξησης των εισαγωγών.

Ενδεικτικά αναφέρεται ότι κατά τη δεκαετία 1985-1995 έκλεισε το 35% των βιοτεχνιών, μειώθηκε κατά 35% περίπου ο αριθμός των απασχολούμενων και κατά 62% περίπου η ετήσια παραγωγή υποδημάτων.

Συνδικαλιστικές οργανώσεις των βιοτεχνών και των εργατών του κλάδου ζητούν επειγόντως τη λήψη μέτρων για την ανακοπή αυτής της αρνητικής πορείας, όπως: 

Περιορισμό των εισαγωγών και ενίσχυση - στήριξη των εξαγωγών.

Δημιουργία ινστιτούτου ελληνικής μόδας στο Ελληνικό Κέντρο Δέρματος (ΕΛ.ΚΕ.ΔΕ.). 

Θετικές φορολογικές ρυθμίσεις για βιοτέχνες και εργάτες του κλάδου.

Μέτρα ενίσχυσης των ανέργων του κλάδου. 

Ερωτάται η κυρία Υπουργός, αν σκέπτεται να πάρει κάποια ειδικά μέτρα για το συγκεκριμένο κλάδο και πότε".

Η Υφυπουργός κ. Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Πρώτα θα ήθελα να πω ότι οι ερωτήσεις αφορούν ένα άλλο πλαίσιο λειτουργίας νόμων και κράτους, όχι αυτό που έχουμε εμείς σήμερα. Γιατί νομίζω ότι είναι σαφές ότι περιορισμός των εισαγωγών δεν μπορεί να υπάρξει, όχι μόνο σήμερα, αλλά όσο περνά ο καιρός θα είναι ακόμη πιο δύσκολα τα πράγματα και έχουμε εισαγωγές από χώρες με πολύ χαμηλό κόστος.

Η μόνη απάντηση σ' αυτό είναι ο εκσυγχρονισμός και το ποιοτικό προϊόν. Προς αυτή, λοιπόν, την κατεύθυνση υπάρχει ένας σχεδιασμός, ο οποίος έχει αρχίσει και αποδίδει.

Πρώτον, θα πω ιδιαίτερα για το χώρο της υποδηματοποιϊας ότι υπάρχει ένα ειδικό πρόγραμμα, που στηρίζεται από το επιχειρησιακό πρόγραμμα της βιομηχανίας και ο ΟΠΕ πραγματοποιεί αρκετές εκθέσεις σε πολλές περιοχές όλου του κόσμου, για τον κλάδο της υποδηματοποιϊας.

Δεύτερον, όπως ξέρετε, έχει δημιουργηθεί και λειτουργεί το ΕΛ.ΚΕ.ΔΕ., το Ελληνικό Κέντρο Δέρματος, το οποίο έχει ήδη επιχορηγηθεί με ένα δισεκατομμύριο τετρακόσια εκατομμύρια (1.400.000.000) δραχμές, για τη στήριξη του κλάδου του δέρματος.

Ιδιαίτερα για το χώρο του παπουτσιού έχουν προμηθευτεί μηχανήματα, "καντ καμ" για ειδικό σχεδιασμό και ντιζάιν στο παπούτσι, όπου οι μικρομεσαίες επιχειρήσεις μπορούν να χρησιμοποιούν αυτά τα μηχανήματα έναντι πάρα πολύ μικρής αμοιβής.

Τρίτον, έχουν ήδη εγκατασταθεί μηχανήματα για τον έλεγχο της ποιότητος των δερμάτων, ώστε να μπορούν να έχουν σφραγίδα τα ελληνικά παπούτσια, για το δέρμα το οποίο χρησιμοποιούν.

Τέταρτον, υπάρχει ειδικό πρότυπο σχεδιαστήριο, που μπορούν να αναπαράγουν μεγέθη παπουτσιών, χωρίς να έχουν ιδιαίτερο πρόβλημα και αυτό βέβαια είναι προς όφελος των μικρών υποδηματοποιών, που δεν έχουν τη δυνατότητα να χρησιμοποιούν τέτοιου είδους μηχανήματα.

Μέσα επίσης από το επιχειρησιακό πρόγραμμα βιομηχανίας, υπάρχει μία ειδική χρηματοδότηση ενάμιση δισεκατομμυρίου (1.500.000.000) δραχμών για τα ινστιτούτα, του ΕΟΜΜΕΧ μεταξύ των οποίων το ΕΛ.ΚΕ.ΔΕ., με αποκέντρωση και στη Θεσσαλονίκη.

Τέλος, υπάρχουν ειδικές σχολές, οι οποίες λειτουργούν εδώ και αρκετά χρόνια για τους υποδηματοποιούς, γίνονται με ευθύνη του ΕΛ.ΚΕ.ΔΕ. και κάθε χρόνο επιμορφώνονται σαράντα περίπου στελέχη, για να βγάλουμε τεχνίτες στο χώρο του υποδήματος.

Θα ήθελα να επαναλάβω, κύριε συνάδελφε, ότι ο μόνος τρόπος να βοηθήσουμε, να σχεδιάσουμε και να στηρίξουμε την υποδηματοποιϊα δεν είναι οι ειδικές απαλλαγές, τα ειδικά επιδόματα και το να κλείσουμε τα σύνορα. Είναι να κάνουμε ένα τέτοιο θεσμικό πλαίσιο και να δώσουμε τέτοια κίνητρα στους μικρούς επιχειρηματίες, ώστε να μπορέσουν να ανταγωνιστούν. Και για να ανταγωνιστούν θέλουν άλλο ντιζάιν και άλλη ποιότητα. Προς αυτήν την κατεύθυνση έχουμε θετικά αποτελέσματα.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αγγουράκης έχει το λόγο.

ΧΑΡΑΛΑΜΠΟΣ ΑΓΓΟΥΡΑΚΗΣ: Δυστυχώς τα προβλήματα του κλάδου του παπουτσιού στην Ελλάδα είναι πάρα πολύ σοβαρά. Δεν νομίζουμε ότι το πρόβλημα εξαντλείται με τα όσα ανέφερε η κυρία Υπουργός και δεν έχουμε την ίδια άποψη, γιατί έχουμε στα χέρια μας ένα υπόμνημα, τόσο του σωματείου των εργαζομένων, όσο και των βιοτεχνών, που περιγράφουν μία πραγματικά ζοφερή κατάσταση και αναφέρονται και στα συγκεκριμένα μέτρα που έχει πάρει η Κυβέρνηση μέχρι τώρα, τονίζοντας ότι τα μέτρα αυτά δεν είναι αρκετά. 

Επιτρέψτε μου απλά να αναφέρω το γεγονός ότι τα τελευταία δέκα χρόνια, όπως σημειώσατε και εσείς, μειώθηκε η παραγωγή στο μισό, είχαμε είκοσι εννέα εκατομμύρια ζευγάρια παπουτσιών και φθάσαμε στα έντεκα εκατομμύρια ενώ μόνο το 1995 είχαμε εισαγωγές του ύψους είκοσι τριών εκατομμυρίων ζευγαριών από το εξωτερικό από τα οποία τα μισά είναι της Ευρωπαϊκής 'Ενωσης.

Η κυρία Υπουργός είπε ότι το πρόβλημα δεν μπορεί να λυθεί με μέτρα προστατευτισμού. Είναι μία επιλογή. Εν τούτοις να μου επιτρέψετε να σημειώσω ότι όλοι εφαρμόζουν σε κλάδους στρατηγικής σημασίας για τις οικονομίες τους κάποιον προστατευτισμό και εν πάση περιπτώσει, επειδή το συγκεκριμένο μέτρο είναι προφανές ότι έχει να κάνει με τις συμφωνίες GATT και τις συμφωνίες του Παγκόσμιου Οργανισμού Εμπορίου, υποτίθεται ότι η απελευθέρωση του εμπορίου θα είχε επιφέρει και μία βελτίωση της κατάστασης γενικά των εργαζομένων και του λαού στη χώρα μας, πράγμα που δεν συμβαίνει. 

Για το συγκεκριμένο μας κάνει εντύπωση το γεγονός, παραδείγματος χάρη από το υπόμνημα των εργαζομένων, ότι ακόμη και δημόσιες επιχειρήσεις, δήμοι και μία σειρά από ΔΕΚΟ κάνουν τις παραγγελίες τους στο εξωτερικό, ενώ λέμε εμείς θα μπορούσαν παραδείγματος χάρη να υπήρχαν προγραμματικές συμβάσεις. 'Εγινε λόγος για το αναπτυξιακό πρόγραμμα βιομηχανίας, δεν πήραμε, όμως, καμία απάντηση γι' αυτό που προτείνεται για τη δημιουργία του κέντρου μόδας και κυρίως δεν πήραμε καμία απάντηση στο γεγονός ότι δεν


 

  

Σελίδα 1648 

 

επιδοτούνται οι εξαγωγές οι δικές μας, πράγμα που οδηγεί στο να χάσουμε αγορές και στις πρώην σοσιαλιστικές χώρες και στις αραβικές χώρες και είναι ένα αίτημα εξάλλου που ζητάνε οι εργαζόμενοι στον κλάδο.

Επίσης, δεν ακούσαμε τίποτα για την ανάγκη να μειωθεί ο φορολογικός συντελεστής για την περίπτωση δημιουργίας συνεταιρισμών γιατί με το 35% που υπάρχει σήμερα δεν μπορούν να προχωρήσουν σε τέτοια μέτρα. Δεν ακούσαμε τίποτα για την καθυστέρηση στη δημιουργία του βιοτεχνικού πάρκου, όπως επίσης και στην προώθηση, όπως είχα πει και πριν, της ενίσχυσης των εξαγωγών. Και δεν ακούσαμε τα συγκεκριμένα μέτρα που είναι ανάγκη να παρθούν για να ελέγχονται οι τιμές στις πρώτες ύλες και μία σειρά άλλα μέτρα που οδηγούν στην αύξηση του κόστους του ελληνικού υποδήματος.

ΠΡΟΕΔΡΕΥΩΝ (Λουκάς Αποστολίδης): Η κυρία Υφυπουργός έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε συνάδελφε, απάντησα στην ερώτηση και όχι στο υπόμνημα που είχατε μπροστά σας, το οποίο δεν ήξερα γι' αυτό και οι απαντήσεις που έδωσα ήταν αντίστοιχες.

'Ομως, αυτό που πρέπει να πω με σαφήνεια είναι ότι υπάρχουν δύο συστήματα λειτουργίας για να αντιμετωπίσουμε όλες τις μικρομεσαίες επιχειρήσεις. Το ένα είναι ένα κλειστό κράτος που δεν έχει σύνορα, είναι μόνο του, το οποίο παράγει παπούτσια, τρόφιμα, ενδύματα και τα καταναλώνει το ίδιο και το δεύτερο να δεχθούμε την πραγματικότητα την παγκόσμια συμφωνία της GATT η οποία υπάρχει, το καθεστώς της Ευρωπαϊκής 'Ενωσης στην οποία ανήκουμε εμείς και μέσα σ' αυτό να λειτουργήσουμε.

Μέσα σ' αυτό λοιπόν δεν μπορούμε να έχουμε ειδικές κλαδικές επιδοτήσεις, δεν μπορούμε να έχουμε ενίσχυση των εξαγωγών, δεν μπορούμε να κλείνουμε τα σύνορα στις εισαγωγές και υποχρεούμεθα πια οι επιχειρήσεις μας να γίνουν υγιείς, ανταγωνιστικές και να απευθύνονται με προϊόν ποιοτικό και με ίσους όρους. Ούτε μπορούμε να υποχρεώσουμε τους δήμους και τις κοινότητες ή τους οργανισμούς του δημόσιου τομέα να παίρνουν από συγκεκριμένες επιχειρήσεις. Γίνονται δημόσιοι διαγωνισμοί και παίρνονται τα καλύτερα ποιοτικά και τα φθηνότερα -ή θα πρέπει να παίρνονται- προϊόντα.

Σας διαβεβαιώ ότι και στο χώρο του υποδήματος έχουμε μεγάλες προόδους. Υπάρχουν ελληνικές επιχειρήσεις, οι οποίες αυτή τη στιγμή εξάγουν με μεγάλη επιτυχία στην Αυστραλία και στην Ιαπωνία. 'Εχουν τα τελευταία χρόνια αναδειχθεί πραγματικές λαμπρές επιχειρήσεις στο χώρο του παπουτσιού. 'Εχουμε πραγματικά συνολική μείωση παραγωγής, έχετε δίκιο σ' αυτό και έχουμε πάρα πολλές εισαγωγές. Γι' αυτό τόνισα και στην αρχή ότι αυτό δεν μπορούμε να το αντιμετωπίσουμε κλείνοντας τα σύνορα αλλά εντείνοντας τις δικές μας προσπάθειες. Γι' αυτό και έγινε ο σχεδιασμός στον οποίο αναφέρθηκα προηγουμένως.

ΠΡΟΕΔΡΕΥΩΝ (Λουκάς Αποστολίδης): Επίκαιρες ερωτήσεις δευτέρου κύκλου: Θα συζητηθεί η πρώτη με αριθμό 308/11.11.1997 επίκαιρη ερώτηση της Βουλευτού του Πανελληνίου Σοσιαλιστικού Κινήματος κ. Ανουσάκη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη μέτρων προστασίας της ιστορικής τοποθεσίας "Κόκκινος Βράχος", Νομού Ζακύνθου.

Η ερώτηση σε περίληψη έχει ως εξής:

"Κραυγή διαμαρτυρίας για τον "Κόκκινο Βράχο". 'Ανθρωποι των Γραμμάτων, των Τεχνών και της Παιδείας υψώνουν τη φωνή τους και εναντιώνονται στην απόφαση του νομάρχη για την καταστροφή του "Κόκκινου Βράχου", ιστορική τοποθεσία της Ζακύνθου. 'Εχει ήδη συντελεστεί το μεγαλύτερο μέρος της καταστροφής.

Ας αναλάβουμε τις ευθύνες μας. Πρέπει να διακοπούν οι εργασίες. Πρέπει να αναθεωρηθούν τα σχέδια. Δεν πρέπει να παραδοθεί για εμπορική εκμετάλλευση ο "Κόκκινος Βράχος". Το Υπουργείο Πολιτισμού το χαρακτήρισε ιστορική τοποθεσία. Το καταστροφικό όμως έργο του νομάρχη συνεχίζεται.

Ερωτάται ο κύριος Υπουργός Περιβάλλοντος Χωροταξίας και Δημοσίων'Εργων:

Τι μέτρα προτίθεται να λάβει, ώστε να διακοπούν οριστικά οι εργασίες και να αναθεωρηθούν τα σχέδια ανοικοδόμησης των κτιρίων στον "Κόκκινο Βράχο", για εμπορική εκμετάλλευση;".

Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, η κ. Ανουσάκη με τις ερωτήσεις της έχει καταγραφεί ως μια συνάδελφος με ευαισθησίες στα θέματα που έχουν σχέση με την πολιτισμική κληρονομιά.

Είναι γνωστό ότι η περιοχή "Κόκκινος Βράχος" στη Ζάκυνθο έχει χαρακτηριστεί ως ιστορικός τόπος με απόφαση του Υπουργείου Πολιτισμού το 1995 και όχι ως τοπίο ιδιαιτέρου φυσικού κάλους.

Είναι αλήθεια ότι σύμφωνα με την ισχύουσα νομοθεσία, η αρμοδιότητα προστασίας των ιστορικών τόπων έχει περιέλθει στις περιφερειακές υπηρεσίες του Υπουργείου Περιβάλλοντος Χωροταξίας και Δημοσίων 'Εργων στη Διεύθυνση Περιβάλλοντος Γενικής Γραμματείας Ιονίων Νήσων, στην προκειμένη περίπτωση και στο πολεοδομικό γραφείο της Νομαρχίας της Ζακύνθου. Η δε έκδοση των οικοδομικών αδειών στους τόπους αυτούς τελεί υπό την έγκριση της αρμόδιας επιτροπής πολεοδομικού και αρχιτεκτονικού ελέγχου.

Συνεπώς ο χαρακτηρισμός της περιοχής ως ιστορικού τόπου συσχετίζει κάθε παρέμβαση και δραστηριότητα με όρους που ορίζονται από σχετικές διατάξεις του συγκεκριμένου νόμου.

Σύμφωνα με τα στοιχεία των πολεοδομικών υπηρεσιών της Νομαρχίας της Ζακύνθου και της Γενικής Γραμματείας Περιφέρειας Ιονίων Νήσων, η οικοδομική άδεια 7097 της Πολεοδομίας Ζακύνθου, βάσει της οποίας άρχισε τις εργασίες ανοικοδόμησης ο κ. Τουρίκης, έχει εγκριθεί από την Επιτροπή Πολεοδομικού και Αρχιτεκτονικού Ελέγχου για δεύτερη φορά, μετά το χαρακτηρισμό της περιοχής ως ιστορικού τόπου.

Από τη Διεύθυνση Περιβάλλοντος και Χωροταξίας της Γραμματείας Ιονίων Νήσων διενεργήθηκε επιτόπιος έλεγχος και του φακέλου της οικοδομικής άδειας και διαπιστώθηκε ότι οι οικοδομικές εργασίες ήταν στο στάδιο εκσκαφών, θεμελίων και διάστρωσης του σκυροδέματος -έτσι είναι ο χαρακτηρισμός- και σ' αυτό το στάδιο έχουν σταματήσει.

Από τον έλεγχο του φακέλου, που έγινε, για τη συγκεκριμένη οικοδομική άδεια, διαπιστώθηκαν προβλήματα με καταγραφή επτά σημείων, όπως περιγράφονται στο έγγραφο που μας έστειλε η Διεύθυνση Περιβάλλοντος και Χωροταξίας των Ιονίων Νήσων. Αυτά τα έγγραφα θα τα καταθέσω.

Επίσης υπάρχει έγγραφο το οποίο έχει καταθέσει η Διεύθυνση Επιθεώρησης του Υπουργείου Περιβάλλοντος Χωροταξίας και Δημοσίων 'Εργων σε κεντρικό επίπεδο, που έκανε τον έλεγχο του φακέλου, όπου αποφαίνεται ότι υπάρχουν παρατυπίες και προβλήματα, που μπορούν όμως να αντιμετωπιστούν με αναθεώρηση της σχετικής οικοδομικής άδειας κατ' αντίθεση με την άποψη που είχε η Διεύθυνση Περιβάλλοντος Χωροταξίας των Ιονίων Νήσων που πρότεινε την ανάκληση της άδειας.

Εδώ έχουμε δύο διαφορετικές απόψεις και ερμηνείες για την πολεοδομική νομοθεσία. Ως Υπουργός όλους αυτούς τους φακέλλους τους στέλνω στο νομικό σύμβουλο του κράτους για να γνωμοδοτήσει προκειμένου να μην υπάρχουν προβλήματα.

Επίσης, όσον αφορά τον καθορισμό ειδικών όρων και περιορισμών δόμησης στην εν λόγω περιοχή δηλαδή στον Κόκκινο Βράχο, σας ενημερώνω ότι το θέμα το μελετά η αρμόδια υπηρεσία μας, η Διεύθυνση Πολεοδομικού Σχεδιασμού και συγκεκριμένα το Τμήμα Παραδοσιακών Οικισμών, η οποία και εξετάζει τη δυνατότητα καθορισμού ειδικών όρων προστασίας του Κόκκινου Βράχου ως ιστορικού τόπου.

Αυτή η πρωτοβουλία μας, πρωτοβουλία ευαισθησίας και ευθύνης είναι η απάντηση του Υπουργείου Περιβάλλοντος Χωροταξίας και Δημοσίων 'Εργων στην κραυγή διαμαρτυρίας για τον Κόκκινο Βράχο.

Καταθέτω, κύριε Πρόεδρε, για τα Πρακτικά τα διάφορα


 

  

Σελίδα 1649 

 

έγγραφα στα οποία αναφέρθηκα προηγουμένως.

(Στο σημείο αυτό ο Υπουργός κ. Κ. Λαλιώτης, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Λουκάς Αποστολίδης): Η κ. Ανουσάκη έχει το λόγο.

ΕΛΕΝΗ ΑΝΟΥΣΑΚΗ: Ο Γρηγόριος Ξενόπουλος, μεγάλος συγγραφέας ποιητής και λόγιος. Αισθάνομαι δέος, έχει υμνήσει τον Κόκκινο Βράχο στη Ζάκυνθο. Εδώ, δε, κύριε Υπουργέ, έχουμε μια πανελλαδική πρωτοτυπία, ο ίδιος ο κύριος νομάρχης παρανομεί, τον έχει στείλει ο λαός ψηφίζοντάς τον να προστατεύει το περιβάλλον και την ιστορία του τόπου, κτίζει παράνομα καταστρέφοντας τον ιερό τόπο. Δεν θέλω να καταθέσω τις φωτογραφίες, Πρέπει να περιφρουρεί ο κύριος νομάρχης. Την ιστορία του τόπου, και το μέγαλο συγγραφέα. Πρέπει να υπάρχει σεβασμός, κύριε Υπουργέ.

Σας ευχαριστώ, κύριε Λαλιώτη, για την απάντησή σας, αλλά δεν ξέρω τι θα γίνει. Είδα τις φωτογραφίες, κύριε Υπουργέ, καταστρέφεται η περιοχή. Πρέπει κάποιος να του τραβήξει το αυτί.

Οι εκπρόσωποι της Τοπικής Αυτοδιοίκησης, την οποία πολλοί από εδώ έχουμε υπηρετήσει πρέπει να σέβονται το περιβάλλον, το φυσικό κάλος και την πολιτιστική μας κληρονομιά. Θα παρακαλέσω να γίνει κάτι, διότι οι καλλιτέχνες και όχι μόνο, διαμαρτύρονται για την καταστροφή του Κόκκινου Βράχου, έχουν υπογράψει διαμαρτυρία, ηθοποιοί, σκηνοθέτες, συγγραφείς καθώς και Βουλευτές ο κ. Παπαδάτος Βουλευτής Ζακύνθου, δεν είναι σήμερα εδώ. Ετοιμάζονται για μια εκδήλωση διαμαρτυρίας στον τόπο της καταστροφής. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει να προσθέσει τίποτα;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Οχι, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Δεύτερη είναι η με αριθμό 312/11.11.1997 επίκαιρη ερώτηση του Βουλευτή της Νέας Δημοκρατίας κ. Ευάγγελου Μπασιάκου, προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για μείωση της αντικειμενικής αξίας των ακινήτων σε περιοχές της Βοιωτίας, υπολογισμό της ετήσιας προσόδου των χωραφιών κλπ.

Η επίκαιρη ερώτηση σε περίληψη έχει ως εξής:

"Σε παλαιότερη ερώτησή μου (21.5.1997) είχα επισημάνει δύο σημαντικά προβλήματα, που αφορούν την υπερφορολόγηση ακίνητης -αστικής και αγροτικής- περιουσίας στη Βοιωτία, αλλά και σε άλλες περιοχές της χώρας. Η απάντηση του Υφυπουργού κ. Δρυ της 12.6.1997 δεν ήταν καθόλου επαρκής, αφού δεν ασχολήθηκε με την ουσία των θεμάτων, τα οποία τώρα καθίστανται απολύτως επίκαιρα και επιβάλλουν άμεση λύση: 

1. Οι "αντικειμενικές" αξίες των ακινήτων σε πολλές περιοχές της Βοιωτίας (Λιβαδειά, Θήβα κλπ.) αυξήθηκαν το 1995 υπέρμετρα σε ποσοστό μέχρι και 265% χωρίς αυτή η αύξηση να ανταποκρίνεται στην πραγματικότητα, γεγονός που συνέβαλε σε μια σειρά αυτονόητες αρνητικές αλυσιδωτές συνέπειες.

2. Στα πλαίσια της επέκτασης του "αντικειμενικού συστήματος" προσδιορισμού της αξίας του ακινήτου, έχει ανακοινωθεί επίσημα, αλλά και μας γνωστοποιήθηκε σε δύο συσκέψεις που έγιναν πρόσφατα στο Υπουργείο Οικονομικών με την παρουσία του Υφυπουργού κ. Δρυ, ότι επιδιώκεται να ισχύσει το "αντικειμενικό" αυτό σύστημα για την αποτίμηση της αξίας των χωραφιών (εκτός σχεδίου πόλεως) από τις αρχές του 1998.

Εκείνο που ανησυχεί την κοινή γνώμη είναι η διαφαινόμενη θέση του Υπουργείου Οικονομικών για τον τρόπο και τα κριτήρια καθορισμού των αξιών των χωραφιών. 

Α. Υπάρχουν φτωχές περιοχές στη Βοιωτία (Δομβραίνα, Θίσβη, Πρόδρομος, Ελλοπία, Ξηρονομή) όπου οι αξίες των χωραφιών, μέσω των συγκριτικών στοιχείων, προσδιορίζονται σε εξωπραγματικά επίπεδα, γιατί έχει γίνει κατ'έτος αναπροσαρμογή με αύξηση 20%, χωρίς να λαμβάνεται υπόψη η πραγματική αξία τους, αλλά κάποια συγκριτικά στοιχεία του 1980, όταν αγοράσθηκαν χωράφια από το δημόσιο για το έργο της "Αλουμίνας" που όμως ποτέ δεν έγινε.

Β. Υπάρχουν άλλες περιοχές παραλιακές ή όπου είναι εγκατεστημένες κάποιες βιομηχανίες (Θήβα, παραπλεύρως οδικών αξόνων, Ε.Ο. κλπ. Υπατο, Ελαιώνας, 'Αρμα, Σχηματάρι, Οινόφυτα, Δήλεσι, 'Αγιος Θωμάς, Ασωπία, Τανάγρα), όπου, παρά το ότι οι αγοραπωλησίες έχουν επίσης παγώσει, η αξία των άγονων χωραφιών προσδιορίζεται σε πέντε-επτά εκατομμύρια το στρέμμα!! με το αιτιολογικό ότι κάποτε πουλήθηκαν κάποια αγροτεμάχια για βιομηχανίες ή ενδεχομένως στο απώτατο μέλλον είναι δυνατόν να αξιοποιηθούν οικιστικά. Η αιτιολογία είναι αστεία.

Κατόπιν αυτών ερωτάται ο κύριος Υπουργός:

1. Αν θα υπάρξει μείωση της αντικειμενικής αξίας ακινήτων σε περιοχές που βρίσκονται σε οικονομικό μαρασμό με ανεργία κλπ, όπως η Βοιωτία, όταν μάλιστα οι αξίες αυτές αυξήθηκαν το 1995 μέχρι και 265%. Και 

2. Αν θα ληφθούν υπόψη τα στοιχεία της ετήσιας προσόδου για τον προσδιορισμό της αντικειμενικής αξίας των χωραφιών (εκτός σχεδίου) -όπως καθορίζονται από το Υπουργείο Οικονομικών ως ποσοστό 6,5% της αξίας- και θα ληφθούν υπόψη εξωπραγματικά στοιχεία πιθανής αξιοποίησης (βιομηχανικής ή οικιστικής) στο απώτατο μέλλον, ιδιαίτερα για τη φορολόγηση κληρονομιών, δωρεών, γονικών παροχών, ΦΑΠ, ΤΑΠ, κλπ.".

Ο Υφυπουργός Οικονομικών κ. Δρυς έχει το λόγο.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόδρε, το σύστημα αντικειμενικού προσδιορισμού της αξίας των ακινήτων δεν είναι στατικό, αλλά είναι συνεχώς μεταβαλλόμενο, τροποποιούμενο και προσαρμοζόμενο στις συνθήκες που κάθε φορά επικρατούν στην αγορά των ακινήτων. Οι κατά τόπους συσταθείσες επιτροπές του άρθρου 41 του ν.1249/1982 που αποτελούνται από οικονομικούς υπαλλήλους, μηχανικούς του Υ.ΠΕ.ΧΩ.ΔΕ. και του Τεχνικού Επιμελητηρίου της Ελλάδος, καθώς και από εκπροσώπους της Τοπικής Αυτοδιοίκησης, μετά από επιτόπια μελέτη και λαμβάνοντας υπόψη τις ιδιαιτερότητες, τα εμπορικά και πολεοδομικά δεδομένα κάθε περιοχής, εισηγούνται στον Υπουργό Οικονομικών τιμές και συντελεστές που κατά την άποψή τους αποδίδουν τις αξίες των ακινήτων της κάθε περιοχής και οι οποίες υπολείπονται αρκετά των τιμών της αγοράς, περίπου κατά 20% έως 30%.

'Οσον αφορά τον τρόπο αντικειμενικού προσδιορισμού της αξίας των αγροτεμαχίων και γενικά των εκτός σχεδίου γηπέδων, το σύστημα αυτό μελετάται από την αρμόδια επιτροπή του άρθρου 41 του ν.1249/1982 του Νομού Αττικής στην οποία ειδικά για το σκοπό αυτό συμμετέχουν εκπρόσωποι των Υπουργείων Γεωργίας και Ανάπτυξης.

Στα πλαίσια της μελέτης αυτής, η οποία ακόμη δεν έχει ολοκληρωθεί, θα ληφθούν υπόψη οι ιδιομορφίες καθε περιοχής, οι χρήσεις και το είδος των αγροτεμαχίων, η δυνατότητα οικοδομικής εκμετάλλευσης και γενικά όλες οι συνθήκες και τα δεδομένα που προσδιορίζουν τις αξίες της γης, με σκοπό να καθορισθούν τιμές και συντελεστές που θα αποδίδουν τις πραγματικές αξίες των εκτός σχεδίου γηπέδων. 

Η αρμόδια διεύθυνση φορολογίας κεφαλαίου του Υπουργείου Οικονομικών, αποδίδοντας ιδιαίτερη σημασία στη δημιουργία κλίματος εμπιστοσύνης μεταξύ φορολογούσης αρχής και φορολογουμένων πολιτών, εξέδωσε πολυγραφημένη εγκύκλιο την 21.3.1996 στην οποία επεσήμανε προς τα ελεγκτικά όργανα των Δ.Ο.Υ. τα στοιχεία που επιδρούν μειωτικά ή αυξητικά στη διαμόρφωση αγοραίας αξίας των υπό εκτίμηση ακινήτων, για τις περιοχές που ακόμη δεν εφαρμόζεται το αντικειμενικό σύστημα προσδιορισμού της αξίας των ακινήτων.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μπασιάκος εχει το λόγο.

ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε και κύριε Υφυπουργέ, επαναφέρω για πολλοστή φορά στη Βουλή τη ληστρική, θα έλεγα, φορολόγηση της αξίας των ακινήτων,


 

  

Σελίδα 1650 

 

αστικών και αγροτικών στο Νομό Βοιωτίας, επαναφέροντας ένα πρόβλημα που είναι και γενικότερο, πανελλαδικής εμβέλειας και σημασίας.

Λυπάμαι, γιατί στην απάντησή σας δεν αναφερθήκατε καθόλου στο μείζον πρόβλημα της Βοιωτίας, παρά το γεγονός ότι το γνωρίζετε -είμαι βέβαιος-αφού στο γραφείο σας έχουμε κάνει δύο συσκέψεις τον Ιούνιο και το Σεπτέμβριο, αφού υπάρχουν ψηφίσματα και διαμαρτυρίες εκατοντάδων πολιτών του Επιμελητηρίου της Βοιωτίας, αλλά και ψηφίσματα των κοινοτικών και δημοτικών συμβουλίων, που εισηγούνται τη μείωση των αντικειμενικών κριτηρίων και για αστικά ακίνητα, αλλά και για χωράφια.

Αυτή η υπερφορολόγηση των ακινήτων στη Βοιωτία δημιουργεί αλυσιδωτές αρνητικές αντιδράσεις και επιπτώσεις και στην κατηγορία των εργαζομένων και των αγροτών και στους ελεύθερους επαγγελματίες. 

Είναι γνωστό ότι η Βοιωτία μαστίζεται από μεγάλη ανεργία και έρχεσθε εσείς και φορολογείτε τις φτωχότερες περιοχές της Βοιωτίας, όπως είναι η Δόμβραινα, η Θίσβη, ο Πρόδρομος, η Ελλοπία, αλλά και άλλες περιοχές, που είχαν την ατυχία να στεγάζονται και να εγκαθίστανται κοντά τους βιομηχανίες ή να έχουν αξιοποιηθεί κάποια ακίνητα για οικιστική χρήση. Φθάνετε δε σε σημείο να αποτιμάτε την αξία ενός χωραφιού στην περιοχή Σχηματαρίου Οινοφύτων Δηλεσίου, Αγίου Θωμά κ.ο.κ. με πέντε έως επτά εκατομμύρια (5.000.000-7.000.000) δραχμές, όταν η ίδια η υπηρεσία σας αποτιμά την ετήσια πρόσοδο σε δέκα χιλιάδες (10.000) δραχμές το στρέμμα για ξερικά ακίνητα. Φθάνετε δηλαδή στο σημείο να λέτε ότι το ακίνητο αυτό έχει αξία σύμφωνα με την πρόσοδο, εξακόσιες πενήντα χιλιάδες (650.000) δραχμές το στρέμμα, ας πω εγώ ένα εκατομμύριο (1.000.000) δραχμές, το φορολογείτε στα επτά εκατομμύρια (7.000.000) δραχμές και φορολογείτε εν συνεχεία εκείνους τους μη αγρότες, κατά την εσφαλμένη κρίση σας, δηλαδή εκείνους που έχουν εισόδημα κατά 45% από γεωργική χρήση με 40% φόρο μεταβίβασης.

Aποτιμάτε με επτά εκατομμύρια (7.000.000) το στρέμμα και πληρώνει ο μη αγρότης -κατά την κρίση σας- φόρο μεταβίβασης δύο εκατομμύρια οκτακόσιες χιλιάδες (2.800.000) το στρέμμα, όταν αποτιμά η ίδια η εφορία την ετήσια πρόσοδο και άρα κατά τεκμήριο την αξία του ακινήτου στο ένα εκατομμύριο (1.000.000). Αυτό είναι αδιανόητο. Είναι απαράδεκτα πράγματα αυτά.

Είναι άμεση ανάγκη το Υπουργείο Οικονομικών να δει την πραγματικότητα κατάματα και να μειώσει τα "αντικειμενικά κριτήρια" όπως έχει εισηγηθεί η επιτροπή στην οποία αναφερθήκατε. Η επιτροπή έχει εισηγηθεί μείωση για τη Θήβα το Τάχι, το Πυρί, το Συνοικισμό, τα προάστια της Θήβας, μείωση για όλους τους δήμους της επαρχίας Λειβαδιάς, το Δίστομο, τη Χαιρώνεια, τη Δαύλεια, τον Αλίαρτο, τον Ορχομενό, με εξαίρεση τη Λειβαδιά που δίνει αύξηση 10%, όταν μάλιστα έχει προηγηθεί αύξηση των αντικειμενικών κριτηρίων το 1995 κατά 265%. Είναι πρωτόγνωρο το φαινόμενο της υπερφορολόγησης, όπως γίνεται στη Βοιωτία και είναι ανάγκη άμεσα να επιλύσετε αυτό το πρόβλημα μειώνοντας τα λεγόμενα αντικειμενικά κριτήρια στα αστικά ακίνητα και πολύ περισσότερο στα χωράφια.

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Οικονομικών κ. Γεώργιος Δρυς έχει το λόγο.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, θέλω να σας διαβεβαιώσω ότι έχουμε κάνει -όπως είπε και ο κύριος συνάδελφος- δύο συσκέψεις στο Υπουργείο Οικονομικών για τα προβλήματα τα οποία αντιμετωπίζουν οι αγοραστές και οι πωλητές ακινήτων στην περιοχή της Βοιωτίας και έχουμε δώσει όλες τις απαραίτητες απαντήσεις στον κύριο συνάδελφο. 

Κύριε συνάδελφε, οφείλω να σας τονίσω ότι το σύστημα φορολόγησης ακινήτων εκτός περιοχών που ισχύει το αντικειμενικό σύστημα, δεν είναι καινούριο αλλά είναι το αυτό από το 1982.

ΕΥΑΓΓΕΛΟΣ ΜΠΑΣΙΑΚΟΣ: ... (Δεν ακούσθηκε)

ΓΕΩΡΓΙΟΣ ΔΡΥΣ (Υφυπουργός Οικονομικών): Τις τιμές αυτές, κύριε συνάδελφε, δεν τις ορίζει το Υπουργείο Οικονομικών και νομίζω ότι ως Βουλευτής της περιοχής οφείλετε να γνωρίζετε ότι οι τιμές των ακινήτων στην περιοχή σας ορίζονται ελεύθερα από τους κανόνες της αγοράς, ανάλογα με την προσφορά και τη ζήτηση. Τα στοιχεία, τα οποία χρησιμοποιούν οι φορολογικές αρχές στο Νομό Βοιωτίας, είναι τα στοιχεία τα οποία δηλώνουν οι αγοραστές των ακινήτων αυτών και αυτά αποτελούν συγκριτικά στοιχεία για κάθε επόμενη αγορά.

Εάν λοιπόν, οι τιμές στην αγορά στη Βοιωτία έχουν πραγματικά αυξηθεί, όπως εσείς αναφέρετε, αυτό δεν είναι θέμα, το οποίο προσδιορίζει το Υπουργείο Οικονομικών ούτε είναι δυνατόν εσείς μεν να επιθυμείτε στη Βοιωτία να πουλήσετε ακριβά τα ακίνητά σας, ο δε οφειλόμενος φόρος κατώτερος του οριζομένου από τις σχετικές νομικές διατάξεις.

Κύριε Πρόεδρε, για την ενημέρωση των κυρίων Βουλευτών καταθέτω στα Πρακτικά την πολυγραφημένη εγκύκλιο που εκδώσαμε στις 21 Μαρτίου 1996 και η οποία δίνει αναλυτικές οδηγίες προς τις φορολογικές αρχές για την εφαρμογή ενός δίκαιου και εφαρμόσιμου συστήματος προσδιορισμού της αξίας των ακινήτων που βρίσκονται εκτός του αντικειμενικού συστήματος.

(Στο σημείο αυτό ο Υφυπουργός Οικονομικών κ. Γεώργιος Δρυς καταθέτει για τα Πρακτικά την προαναφερθείσα εγκύκλιο, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, μου επιτρέπετε μια λέξη;

ΠΡΟΕΔΡΕΥΩΝ (Λουκάς Αποστολίδης): 'Οχι, κύριε Μπασιάκο, δεν έχετε το λόγο.

Πάντως, κύριε Υφυπουργέ, επειδή τυχαίνει να εκλέγομαι και εγώ στη Βοιωτία, να έχετε υπόψη σας ότι πουλούσαμε ελπίδα με το εργοστάσιο της Αλουμίνας, με βάση το οποίο έγιναν κάποιες αγοραπωλησίες. Το εργοστάσιο δεν έγινε, άρα δικαίως οι επιτροπές και της Εφορίας της Λειβαδιάς και της Εφορίας της Θήβας ζητούν μείωση των αντικειμενικών κριτηρίων. Και αυτό δηλαδή δεν είναι κάτι το οποίο είναι απλώς σύνηθες σε όλες τις περιοχές. Υπήρχε μία ελπίδα και μία προσδοκία ότι θα υπάρξουν αυξήσεις, αυτό δεν γίνεται και αυτήν τη στιγμή πραγματικά υπάρχει ένα μείζον πρόβλημα που δεν είναι το ίδιο, όπως σε όλη την Ελλάδα. Δηλαδή, τις ιδιαιτερότητες αυτές δεν μπορούμε να μην τις δεχτούμε.

ΕΥΑΓΓΕΛΟΣ ΜΠΑΣΙΑΚΟΣ: Να πάρετε σαν βάση την αξία του χωραφιού...

ΠΡΟΕΔΡΕΥΩΝ (Λουκάς Αποστολίδης): Επανερχόμεθα στις επίκαιρες ερωτήσεις πρώτου κύκλου. 

Η πρώτη επίκαιρη ερώτηση με αριθμό 311/11.11.1997 του Βουλευτή του Πανελλήνιου Σοσιαλιστικού Κινήματος κ. Λεωνίδα Τζανή προς τον Υπουργό Μεταφορών και Επικοινωνιών σχετικά με τα προβλήματα που δημιουργούνται με την εγκατάσταση κεραιών σε κτίριο του Οργανισμού Τηλεπικοινωνιών Ελλάδος στη συνοικία Ανάληψη Βόλου.

Η επίκαιρη ερώτηση σε περίληψη έχει ως εξής:

"Με ανησυχία και προβληματισμό οι κάτοικοι μιας από τις πλέον πυκνοκατοικημένες περιοχές της συνοικίας Αναλήψεως του Δήμου Βόλου και συγκεκριμένα οι περίοικοι της συμβολής των οδών Κύπρου- Σπύρου Σπυρίδη, αντιμετωπίζουν το γεγονός της εγκατάστασης στην οροφή του εκεί υπάρχοντος κτιρίου του Ο.Τ.Ε., κατά το τελευταίο χρονικό διάστημα, πολλών κεραιών κινητής και ασύρματης τηλεφωνίας.

Το κτίριο αυτό βρίσκεται λίγα μόλις μέτρα από πολλά σχολεία που υπάρχουν και λειτουργούν στην περιοχή (νηπιαγωγεία, δημοτικά, γυμνάσια και λύκεια).

Αυτό το γεγονός επιτείνει τον προβληματισμό και τις ανησυχίες των πολιτών, πολλοί από τους οποίους με αναφορά τους προς τη Νομαρχιακή Αυτοδιοίκηση Νομού Μαγνησίας, υποστηρίζουν ότι η εγκατάσταση αυτών των κεραιών έγινε χωρίς τις απαιτούμενες άδειες και μελέτες και ότι από αυτή δημιουργείται σοβαρός κίνδυνος για την υγεία των περιοίκων και ιδιαίτερα των μικρών μαθητών.

Ασφαλώς πρόκειται για ζήτημα μείζονος ενδιαφέροντος που


 

  

Σελίδα 1651 

 

εύλογα προκαλεί την ανησυχία των πολιτών, επομένως σε εύλογο χρόνο πρέπει να δοθούν υπεύθυνες απαντήσεις στα ερωτηματικά και τις απορίες τους.

Ερωτάται ο αρμόδιος Υπουργός:

α. Η εγκατάσταση αυτών των κεραιών έγινε με τήρηση και σεβασμό όλων των από το νόμο προβλεπομένων διοικητικών και ουσιαστικών προϋποθέσεων;

β. Ποια τα τεχνικά χαρακτηριστικά αυτών των κεραιών;

γ. Υπάρχει ή όχι κίνδυνος για τη δημόσια υγεία από την τοποθέτησή τους σε ιδιαίτερα πυκνοκατοικημένη περιοχή;"

Πάντως, κύριε Τζανή, πιο σύντομες οι ερωτήσεις, γιατί κινδυνεύουν να γίνουν επερωτήσεις.

ΛΕΩΝΙΔΑΣ ΤΖΑΝΗΣ: 'Οσο μπορώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός κ. Λουκάκης έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριοι συνάδελφοι, η αρμόδια υπηρεσία του Υπουργείου Μεταφορών και Επικοινωνιών, στα πλαίσια των αρμοδιοτήτων της και ύστερα από εξέταση των αιτημάτων των ενδιαφερομένων εταιριών κινητής τηλεφωνίας, εκδίδει εγκρίσεις, κατ'εφαρμογήν των διατάξεων της παραγράφου 1, του άρθρου 24 του Ν.2075/1992, που στην ουσία αφορούν την από τηλεπικοινωνιακής πλευράς συμφωνία μας για τη σκοπιμότητα εγκατάστασης των κεραιών αυτών και την κατασκευή αντιστοίχων οικίσκων για τη στέγαση των σταθμών ραδιοτηλεπικοινωνίας, καθώς και στην κατασκευή πυλώνων για την τοποθέτηση των κεραίων.

Στο συγκεκριμένο κτίριο του Ο.Τ.Ε. έχουν εγκατασταθεί συστήματα ακτινοβολίας για τις τηλεπικοινωνιακές ανάγκες του οργανισμού. Και κατασκευάζεται βάση για εγκατάσταση της κεραίας της ΚΟΣΜΟΤΕ.

Για τις εν λόγω εγκαταστάσεις γνωρίζουμε τα εξής:

Πρώτον, η εγκατάσταση των κεραιών του Ο.Τ.Ε. και της ΚΟΣΜΟΤΕ γίνεται με όλες τις απαιτούμενες απ' το νόμο διαδικασίες και μελέτες, που υποβάλλονται προς έγκριση στο Υπουργείο Μεταφορών και Επικοινωνιών και ακολούθως σε όλες τις αρμόδιες τεχνικές υπηρεσίες: Yπηρεσία Πολιτικής Αεροπορίας, Πολεοδομία κλπ. 

Δεύτερον, τα τεχνικά χαρακτηριστικά των συστημάτων ακτινοβολίας τόσο των σταθερών και κινητών δικτύων του Ο.Τ.Ε. όσο και των δικτύων της ΚΟΣΜΟΤΕ είναι πλήρως σύμφωνα με τις προδιαγραφές της Ευρωπαϊκής 'Ενωσης, που εφαρμόζονται όχι μόνο στον ευρωπαϊκό χώρο, αλλά και παγκόσμια.

Τρίτον, οι προδιαγραφές που καθορίζονται από τα διεθνή όργανα τυποποίησης λαμβάνουν πάντοτε υπόψη τα θέματα υγείας και έχουν παγκόσμια εφαρμογή. Ενώ παράλληλα το Υπουργείο Μεταφορών και Επικοινωνιών λαμβάνει υπόψη του όλες τις ανωτέρω προδιαγραφές, προκειμένου να χορηγήσει την κατάλληλη άδεια.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Τζανής έχει το λόγο.

ΛΕΩΝΙΔΑΣ ΤΖΑΝΗΣ: Κύριε Πρόεδρε, άκουσα τον κύριο Υπουργό. Υποθέτω ότι τα όσα ανέφερε ως γενικώς ισχύοντα ισχύουν και στη συγκεκριμένη περίπτωση της εγκατάστασης μιας μεγάλης κεραίας, που πρέπει να πω ότι μου προξένησε εντύπωση. Γιατί για πρώτη φορά είδα να τοποθετείται σε πυκνοκατοικημένη περιοχή μία τέτοια κεραία.

Το έναυσμα για την κατάθεση της συγκεκριμένης επίκαιρης ερώτησης μου είναι η έκφραση ανησυχίας από εκατόν δεκαπέντε περίοικους της περιοχής, οι οποίοι, όπως ανέφερα, έχουν καταθέσει σχετική αναφορά στη Νομαρχιακή Αυτοδιοίκηση. Οι φήμες, όπως αντιλαμβάνεσθε, σ' αυτές τις περιπτώσεις είναι τέτοιες και τόσες, ώστε προκαλούν ανησυχία μεταξύ των πολιτών. Η γειτνίαση του συγκεκριμένου κτιρίου με πολλά σχολεία -τα περισσότερα σχολεία που υπάρχουν στην περιοχή του Βόλου είναι εγκατεστημένα σ' εκείνα τα οικοδομικά τετράγωνα- και με δεδομένο ότι η πρόοδος της τεχνολογίας έχει πολλές φορές βλαπτικές συνέπειες για το περιβάλλον και για την υγεία, δημιουργεί εύλογα στους πολίτες -και ιδιαίτερα στους γονείς- την ανησυχία, μήπως η λειτουργία αυτών των εγκαταστάσεων έχει επιπτώσεις και στη δημόσια υγεία.

Εκλαμβάνω την απάντηση του κυρίου Υπουργού ως μία υπεύθυνη απάντηση και επομένως δικαιούμαι να τη μεταφέρω, στους ενδιαφερόμενους πολίτες ώστε και η κοινή γνώμη να ενημερωθεί και οι περίοικοι να θεωρούν ότι έχουν μία υπεύθυνη απάντηση από τον Ο.Τ.Ε. και από το Υπουργείο Μεταφορών και Επικοινωνιών.

ΒΑΣΙΛΗΣ ΚΕΔΙΚΟΓΛΟΥ: Και ήταν αναγκαία η ερώτηση, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Σωστά, κύριε συνάδελφε.

ΒΑΣΙΛΗΣ ΚΕΔΙΚΟΓΛΟΥ: Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Για το θέμα που έθεσε τελευταία, θα ήθελα να πω στον συνάδελφο κ. Τζανή ότι έχει γίνει μελέτη εξασφάλισης μη επικινδύνου έκθεσης σε υψίσυχνα ηλεκτρομαγνητικά πεδία, σύμφωνα με τα ευρωπαϊκά πρότυπα και τα διεθνή στάνταρντς και εφαρμόστηκε από την υπηρεσία του Υπουργείου Μεταφορών και Επικοινωνιών. Και από τη μελέτη προκύπτει ότι η εκπομπή από τα άνω δίκτυα ακτινοβολίας είναι διακόσιες φορές μικρότερη του ορίου που προβλέπεται από τα ευρωπαϊκά πρότυπα.

Συνεπώς να είστε σίγουρος ότι δεν υπάρχει ο παραμικρός κίνδυνος για τη δημόσια υγεία.

ΠΡΟΕΔΡΕΥΩΝ (Λουκάς Αποστολίδης): Δεύτερη είναι η υπ' αριθμ. 304/11.11.1997 επίκαιρη ερώτηση του Βουλευτή της Νέας Δημοκρατίας κ. Ελευθερίου Παπαγεωργόπουλου προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για διατήρηση των ωρών διδασκαλίας του μαθήματος των Θρησκευτικών στα λύκεια.

Η επίκαιρη ερώτηση έχει ως εξής:

"Η επιχειρούμενη "εκπαιδευτική μεταρρύθμιση" πλήττει και το μάθημα των Θρησκευτικών, το οποίο υποβαθμίζει στο λύκειο".

Σύμφωνα με έγκυρες πληροφορίες στη δομή και στο πρόγραμμα των τριών τάξεων του νέου ενιαίου λυκείου, το μάθημα των Θρησκευτικών περιορίζεται δραστικά ως προς τις ώρες διδασκαλίας, όμως παράλληλα το αρμόδιο Υπουργείο προβληματίζεται και για την αλλαγή της φυσιογνωμίας του μαθήματος και την αποδυνάμωση του ορθοδόξου χαρακτήρα, προς όφελος της θρησκειολογικής διάστασης.

Οι πειραματισμοί αυτοί είναι ιδιαίτερα επικίνδυνοι την ώρα που τα πλοκάμια των νεοφανών παραθρησκειών έχουν απλωθεί στη νεολαία.

Για τους λόγους αυτούς ερωτάται ο αρμόδιος κύριος Υπουργός:

1. Αν προτίθεται να διατηρήσει τις υφιστάμενες ώρες διδασκαλίας των Θρησκευτικών.

2. Αν προτίθεται να διατηρήσει την ορθόδοξη φυσιογνωμία του μαθήματος".

Ο Υφυπουργός Εθνικής Παιδείας και Θρησκευμάτων κ. Ανθόπουλος, έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, είναι ήδη γνωστό ότι με τον πρόσφατο ν. 2525 έχει χαραχθεί το πλαίσιο το δομικό και το λειτουργικό πλαίσιο για το νέο τύπο λυκείου, το ενιαίο λύκειο.

Μέσα σ' αυτό το δομικό και λειτουργικό πλαίσιο προβλέπεται να υπάρξει μία διαδικασία που θα οδηγήσει τελικά σ' ένα μορφωτικό αποτέλεσμα που θα βασίζεται κυρίως στη γενική, στέρεη παιδεία ή κουλτούρα και σε μία προεπαγγελματική εκπαίδευση, μακριά από επιστημονικές και επαγγελματικές εξειδικεύσεις μέσα στο χώρο του λυκείου.

Επομένως, μέσα στις πολιτικές μας κατευθύνσεις, στις οποίες κινείται το συμβουλευτικό θεσμικό μας όργανο, το Παιδαγωγικό Ινστιτούτο, προχωρεί σε αναγκαίες τομές και εκσυγχρονισμό των αναλυτικών προγραμμάτων και των διδακτικών βιβλίων.


 

  

Σελίδα 1652 

Επίσης, μία από αυτές τις πολιτικές κατευθύνσεις είναι η μείωση του ημερήσιου ωρολόγιου προγράμματος, έτσι ώστε να αφεθεί κάποιος χρόνος, πέρα από την ελάφρυνση του μεγάλου φόρτου μαθημάτων που υφίστανται τώρα τα παιδιά και για κάποιες δραστηριότητες, αλλά και για την ενισχυτική διδασκαλία την οποία μεθοδικά και συστηματικά θα εφαρμόσουμε.

Επίσης, στα πλαίσια του Ενιαίου Πλαισίου Προγράμματος Σπουδών, με το οποίο θα διασυνδέονται λειτουργικά όλες οι βαθμίδες εκπαίδευσης, του δημοτικού -της στοιχειώδους άλλοτε, όπως λέγαμε -της μέσης ή της δευτεροβάθμιας, θα γίνει και μία αναδιάταξη και αναδιαμόρφωση και του χρόνου, αλλά και της ύλης των μαθημάτων που θα διδάσκονται.

Τέλος, θέλω να πω στο συνάδελφο ότι περιμένουμε την τελική εισήγηση του Παιδαγωγικού Ινστιτούτου μέσα στις επόμενες μέρες. Θα εξετάσουμε εάν αυτή η εισήγηση για το αναλυτικό πρόγραμμα εξυπηρετεί τις πολιτικές κατευθύνσεις και τους τελικούς στόχους για το ενιαίο λύκειο και πιστεύουμε ότι σύντομα θα προχωρήσουμε στην τελική μας απόφαση ή προεδρικό διάταγμα.

Εκείνο που θα ήθελα όμως να τονίσω είναι ότι έχουμε ζητήσει να καθιερωθεί η ανάγνωση, η μελέτη της Βίβλου και των πατερικών κειμένων, διότι δεν μας ενδιαφέρει μόνο η επαφή του μαθητή με τη φιλοσοφία και την ιστορία της θρησκείας, μας ενδιαφέρει και η επαφή του με την αισθητική του θρησκευτικού λόγου.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού).

Θα συνεχίσω στη δευτερολογία μας.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Για να υπάρξει μία συνέχεια στην αναφορά σας, σημειώνω σαν πολύ σημαντικό το δεύτερο τμήμα της ολιγόλεπτης ομιλίας σας, γιατί δεν μπορούσε να γίνει αλλιώς.

Αποτελεί άλλωστε και δικό μου ερώτημα ότι δεν μπορεί οι ώρες που θα αφιερωθούν για τα θρησκευτικά να περιπλανώνται στην όποια θρησκειολογική διάσταση, αλλά χρειάζεται προσέγγιση όσον αφορά τις ορθόδοξες απόψεις πάνω στα σύγχρονα προβλήματα. Η ορθόδοξη λατρεία, η εκκλησιαστική λατρεία είναι εκ των ων ουκ άνευ όσον αφορά την εκπαίδευση των νέων παιδιών. Και αυτό είναι απόλυτα σε αρμονία και με τα μηνύματα των καιρών, γιατί πραγματικά χρειάζεται αυτή η ηλικία μέριμνα, προστασία και φροντίδα κυρίως από το καθ' ύλην αρμόδιο Υπουργείο, από το δικό σας Υπουργείο, το Υπουργείο Παιδείας. Αλλά και η πρόσφατη δημοσκόπηση που είδε το φως της δημοσιότητας όσον αφορά τα νέα παιδιά δείχνει ότι έχουν μεγαλύτερη εμπιστοσύνη στην εκκλησία, στην ορθόδοξη πίστη. 'Αρα είναι απόλυτα σύμφωνες αυτές οι έννοιες με τις τάσεις που υπάρχουν σήμερα στη νεολαία.

Κύριε Υπουργέ -πιστέψτε με, το τονίζω αυτό- είναι ασύμβατη η δική μου ερώτηση από τα όποια συνήθη φαινόμενα υστερίας όσον αφορά αυτά τα σπουδαία και ευαίσθητα ζητήματα. Θέλησα, όμως, μέσω του μόνου δρόμου που έχω ως Βουλευτής, της κοινοβουλευτικής οδού, να έχω σαφείς ξεκάθαρες απαντήσεις. Θα παρακαλούσα, λοιπόν, να έχω τις απόψεις σας όσον αφορά το πώς αντιμετωπίζετε το ζήτημα.

Μιλήσατε για το περιεχόμενο της διδασκαλίας του μαθήματος. Παρακαλώ μπείτε και στο ποσοτικό στοιχείο του ερωτήματος, αν δηλαδή σκοπεύετε να μειώσετε τις ώρες διδασκαλίας του συγκεκριμένου μαθήματος.

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Παιδείας κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, καταρχήν θα ήθελα να πω ότι προσπάθησα να σας μιμηθώ σε λακωνικότητα και σε περιεκτικότητα. Διότι και η επίκαιρη ερώτηση που έχετε συντάξει νομίζω ότι αποτελεί υπόδειγμα λακωνικότητας και περιεκτικότητας. 

Θα ήθελα όμως να σας πω εδώ ότι δεν κρύβουμε την πολιτική μας κατεύθυνση για μία μείωση του ημερησίου ωρολογίου προγράμματος. Γιατί και οι γονείς και τα παιδιά, όλοι διαμαρτύρονται εύλογα από το μεγάλο καθημερινό φορτίο ωρών και μαθημάτων. Θέλουμε να κάνουμε, όπως σας είπα, μία ελάφρυνση προκειμένου να αφήσουμε κάποιες ώρες και για άλλες σχολικές δραστηριότητες και για την ενισχυτική διδασκαλία. Αυτή είναι η πολιτική στόχευση. Δεν έχουμε συγκεκριμένη πρόθεση να μειώσουμε σώνει και καλά τα θρησκευτικά. Αν οι παιδαγωγοί εισηγηθούν μείωση μαθηματικών ή μείωση κάποιου άλλου μαθήματος και θρησκευτικών, θα το εξετάσουμε αρκεί να εξυπηρετεί τους γενικότερους στόχους του αναλυτικού προγράμματος και του ωρολογίου ταυτόχρονα.

Εκείνο όμως που για μας έχει μεγάλη σημασία είναι, ότι η θρησκευτικότητα των Ελλήνων ορθοδόξων χριστιανών δεν θα κρίνεται μόνο από τις ώρες ενός μαθήματος, θα κρίνεται και από την ουσία του μαθήματος, από το περιεχόμενό του, από το είδος του. Γι' αυτό σας είπα ότι επιδιώκουμε και την εισαγωγή της διδασκαλίας, της ανάγνωσης, της μελέτης σε βάθος και της Βίβλου και άλλων πατερικών κειμένων. Μία για παράδειγμα ομιλία του Ιωάννη Χρυσοστόμου θα έχει πολύ μεγάλη σημασία να γίνεται γνωστή και αφομοιώσιμη από ένα μαθητή. Και εδώ θέλουμε να πούμε ότι καλύτερη και πιο ολοκληρωμένη είναι η επαφή με τη θρησκεία του 'Ελληνα ορθόδοξου χριστιανού, όταν διαμεσολαβεί και μία αισθητική του θρησκευτικού λόγου μέσα από το μάθημα των θρησκευτικών. Διότι ο καλός ορθόδοξος χριστιανός νομίζω ότι είναι ο γενικά ευαίσθητος και καλλιεργημένος άνθρωπος, όχι απλά ο τυπικά θεοσεβής αλλά ο άνθρωπος της πίστης και του καθημερινά θεάρεστου έργου.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, η πέμπτη επίκαιρη ερώτηση πρώτου κύκλου με αριθμό 315/12.11.1997 του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εργασίας και Κοινωνικών Ασφαλίσεων, Γεωργίας, σχετικά με την πώληση της βιομηχανίας ΑΔΕΛΚΑΝ στην εταιρεία "ΕΛΙΤΑ", την εξασφάλιση θέσεων εργασίας των εργαζομένων σε αυτήν κλπ. διαγράφεται λόγω απουσίας του ερωτώντος συναδέλφου.

Επίσης, η τέταρτη επίκαιρη ερώτηση του δευτέρου κύκλου με αριθμό 313/12.11.1997 του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τους Υπουργούς Αιγαίου, Ανάπτυξης, σχετικά με την επίλυση των προβλημάτων στο χώρο του Βορειοανατολικού Αιγαίου, εκτέλεση έργων υποδομής κλπ. εν συνεννοήσει Υπουργού και Βουλευτού θα επανακατατεθεί, επομένως διαγράφεται.

(Στο σημείο αυτό την προεδρική έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των επικαίρων ερωτήσεων.

Σαν σήμερα πριν από είκοσι τρία χρόνια η ελληνική φοιτητική νεολαία εκφράζοντας το ελεύθερο φρόνημα του λαού μας διατράνωσε την αξίωσή του να τερματιστεί η δικτατορία και να αποκατασταθούν η δημοκρατία και οι κοινοβουλευτικοί θεσμοί που με τη δύναμη των όπλων στερήθηκε ο ελληνικός λαός επτά ολόκληρα χρόνια.

Το έπος του "Πολυτεχνείου" αποτέλεσε την αφετηρία μιας νέας πιο ανηφορικής αλλά και πιο ελπιδοφόρας πορείας προς την ελευθερία, που η ευτυχής κατάληξή της με την κατέρρευση της δικτατορίας σε λίγους μήνες έμελε δυστυχώς να οδηγήσει και στη μεγάλη τραγωδία του Κυπριακού Ελληνισμού.

Οι τραγικές συνέπειες της δικτατορίας, αλλά και όσα οδήγησαν στην 21η Απριλίου είτε αυτά οφείλονται στον εξωτερικό παράγοντα είτε κυρίως στις αδυναμίες και τα λάθη της εσωτερικής πολιτικής μας ζωής, πρέπει να διερευνώνται, να μελετώνται και να μας προβληματίζουν όλους. Ιδιαίτερα πρέπει να μας απασχολεί η μοίρα της μαρτυρικής Κύπρου. Η διεθνής Κοινότητα και ιδίως εκείνοι που παριστάνουν τους θεματοφύλακες των μεγάλων δημοκρατικών και ανθρωπιστικών ιδανικών για τα οποία η ανθρωπότητα οδηγήθηκε σε δύο παγκοσμίους πολέμους ενδιαφέρονται λιγότερο για αυτά τα ιδανικά και πιο πολύ για τα πετρέλαια του Κόλπου και της


 

  

Σελίδα 1653 

 

κεντρικής Ασίας και τη σχετική με τα πετρέλαια στρατηγική θέση της Τουρκίας. Γι' αυτό αδιαφορούν για τη συνεχιζόμενη επί είκοσι τρία ολόκληρα χρόνια τουρκική στρατιωτική κατοχή του 40% της Κυπριακής Δημοκρατίας. 

Οι εξ αυτών Ευρωπαίοι εξαρτούν μάλιστα την ένταξη της Κυπριακής Δημοκρατίας στην Ευρωπαϊκή 'Ενωση από τη μεγαθυμία της 'Αγκυρας ομολογούντες και αποδεχόμενοι τον τουρκικό εκβιασμό, όπως ο ίδιος άκουσα προ τριημέρου διά στόματος του Γερμανού υπουργού Εξωτερικών.

Επιπλέον εξοπλίζοντας αφειδώς τη γείτονά μας τείνουν να εξασφαλίσουν σε αυτή στρατιωτική υπεροπλία στο Αιγαίο, γεγονός που υποχρεώνει την Ελλάδα σε νέες θυσίες πέραν αυτών που η οικονομιστική και νομισματική ενοποίηση επιβάλλει ήδη στην οικονομία μας.

Η πατρίδα μας λοιπόν, κυρίες και κύριο συνάδελφοι, βρίσκεται και σήμερα κάτω από δύσκολες συνθήκες ιδιαίτερα σε ό,τι αφορά τα προβλήματα του εξωτερικού μας μετώπου. Γι αυτό έχοντας ήδη 'Ενοπλες Δυνάμεις ισχυρές και πιστές στο δημοκρατικό πολίτευμα, ολόκληρο το έθνος και πρώτη η πολιτική και πνευματική του ηγεσία και με πρωτοπόρο τη νεολαία οφείλει να σφυρηλατεί την ενότητά του, να διευρύνει τον ορίζοντα των διεθνών του σχέσεων και να επικεντρώνει την προσοχή του στη γραμμή: Θράκη - Αιγαίο - Κύπρος, με στόχο να εξασφαλίσει την ειρήνη, την ασφάλεια και τη σταθερότητα στη χώρα μας και την ευρύτερη περιοχή. Αυτή είναι η βασική προϋπόθεση για την επιτυχία κάθε άλλης προσπάθειας στο εσωτερικό μας μέτωπο. Η ειρήνη, για την οικονομική και κοινωνική πρόοδο του λαού μας, για την περαιτέρω διεύρυνση και εμβάθυνση των δημοκρατικών μας θεσμών.

Η Βουλή των Ελλήνων, διά του Προεδρείου της επικεφαλής αντιπροσωπείας Βουλευτών από όλα τα κόμματα, κατέθεσε σήμερα στο Πολυτεχνείο δάφνινο στεφάνι, για να τιμήσει τους αγώνες και τις θυσίες της ηρωϊκής γενιάς του Πολυτεχνείου.

Ο Κοινοβουλευτικός Εκπρόσωπος της Νέας Δημοκρατίας κ. Μεϊμαράκης έχει το λόγο.

ΕΥΑΓΓΕΛΟΣ ΜΕΪΜΑΡΑΚΗΣ: Πράγματι σήμερα, κύριε Πρόεδρε, είναι μία μέρα μνήμης και περισυλλογής, είναι μία μέρα που τιμάμε τον αγώνα και την εξέγερση, την κορυφαία εξέγερση, των φοιτητών εκείνης της εποχής και παίρνουμε ένα μήνυμα από εκείνη την εξέγερση, καταρχήν μήνυμα διαχρονικό που μας δίνει το κουράγιο να συνεχίσουμε τον αγώνα αυτό, αγώνας που ήταν για δημοκρατία και ελευθερία, αγώνας που ξεκίνησε ουσιαστικά από το χώρο της νεολαίας από τα γεγονότα της Νομικής με κορύφωση τα γεγονότα του Πολυτεχνείου. Και κατέδειξε αυτός ο αγώνας ότι η δικτατορία δεν είχε κανένα λαϊκό έρεισμα, αλλά ταυτόχρονα δεν είχε και κανένα δισταγμό να χρησιμοποιήσει όλα τα μέσα για να φιμώσει εκείνες τις ελεύθερες φωνές.

Βεβαίως δεν πρέπει να ξεχνάμε αυτήν την ημέρα ότι πέρα από τους φοιτητές οι οποίοι ήταν οι πρωταγωνιστές αυτής της εξέγερσης ουσιαστικό και καθοριστικό ρόλο στην εξέλιξη όλη αυτή είχε και η Σύγκλητος και είχε ο πρύτανης Κονοφάγος, ο οποίος με τη σθεναρά στάση του απέναντι στην εποχή εκείνη έδειξε ότι και οι ακαδημαϊκοί και οι άνθρωποι του πνεύματος, οι οποίοι εκείνη την εποχή αισθάνοντο την καταπίεση του πνεύματος και τη φίμωση της ελεύθερης φωνής, στάθηκαν στο ύψος τους και μπόρεσαν να συμβάλουν και αυτοί με την παρουσία τους και το ρόλο τους στην εξέγερση η οποία εξελίχθηκε όπως εξελίχθηκε. 

Βεβαίως αυτή η εξέγερση ανήκει σε όλους και σε όλα τα κόμματα. Με την προσπάθεια, όλα αυτά τα έτη, ορισμένων κομμάτων να μονοπωλήσουν τη γιορτή της εξέγερσης και τελικώς και η ΕΦΕΕ να μη μπορέσει όπως έπρεπε τόσα χρόνια να καταλήξει σε ένα ουσιαστικό μήνυμα και μια ουσιαστική περιφρούρηση της πορείας, αλλά πολύ περισσότερο να μην επιτρέψει την εμπορευματοποίηση αυτής της γιορτής, φθάσαμε σιγά-σιγά στο σημείο η γιορτή αυτή να μην εορτάζεται, όπως θα έπρεπε με τη συμμετοχή όλων. Και αυτό ακριβώς γιατί "κάποιοι", αλλά και όλοι εμείς που διατελέσαμε μέλη της ΕΦΕΕ την πρώτη περίοδο -θα έλεγα- και κυρίως συνάδελφοι που σήμερα ίσως βρίσκονται και στο Υπουργικό Συμβούλιο έχουν την ευθύνη γι'αυτήν την εμπορευματοποίηση.

'Αρα, η γιορτή, όπως κάποιοι ήθελαν να την οργανώσουν, δεν υπάρχει. Υπάρχει όμως το μήνυμα του "Πολυτεχνείου" το ουσιαστικό και θα πρέπει όλους να μας βάλει σε περισυλλογή, ώστε να δούμε πώς επιτέλους θα πρέπει αυτή η ημέρα να εορτάζεται, ώστε να αποδίδεται και η τιμή στη μνήμη της εξέγερσης.

'Ομως, το μήνυμα του "Πολυτεχνείου" πέραν των άλλων είναι και μήνυμα επίκαιρο, γιατί το σύνθημα "ψωμί, παιδεία, ελευθερία, δημοκρατία, εθνική ανεξαρτησία" ηχεί ακόμα και σήμερα. Βέβαια, μπορεί να είναι σε στενή έννοια το σύνθημα εκείνο, όμως στην ευρύτερη έννοια θα πρέπει όλοι να αναλογισθούμε και να σκεφθούμε αν τελικά οι αγώνες εκείνοι ήταν για τη σημερινή ζωή και τη σημερινή ποιότητα ζωής την οποία έχουμε.

'Ισως είναι η πρώτη φορά που ο Προϋπολογισμός κατατίθεται τόσο νωρίς και πριν τη γιορτή και μας δίνει το δικαίωμα να πούμε ότι τελικά το ψωμί, όπως ήταν η αγωνιώδης κραυγή εκείνης της εποχής, διαφαίνεται ότι σήμερα δεν βρίσκει την ανταπόκριση στο μήνυμα εκείνο. 

Το ποσοστό ανεργίας της νεολαίας ξεπερνάει το 10% αλλά και εν τέλει οι φόροι ούτε δικαιότεροι γίνονται ούτε δίκαιη κατανομή του εισοδήματος υπάρχει.

Η Παιδεία, για την οποία τόσοι αγώνες έγιναν και πριν τη δικτατορία και μετά αλλά ήταν και κυρίαρχο σύνθημα στην επέτειο του "Πολυτεχνείου", επιτρέψτε μου να σας πω ότι παρουσιάζει πολλά προβλήματα, ιδιαίτερα αυτήν την εποχή. Η άνθιση της παραπαιδείας υπάρχει και είναι πολύ μεγάλη και κατά συνέπεια και νέοι αγώνες είναι σε εξέλιξη για την καλυτέρευση της παιδείας.

'Οσον αφορά την ελευθερία, αναφερθήκατε εν εκτάσει, κύριε Πρόεδρε, στο μήνυμά σας. Δεν είναι ανάγκη να πω πολλά, αρκεί να θυμίσω ότι τελικά η Κύπρος που ήταν δυστυχώς για μας το γεγονός για το οποίο κατέρρευσε η δικτατορία, παραμένει στην κατάσταση που είναι τόσα χρόνια και μάλλον θα πω πως δεν ευελπιστούμε ότι μπορεί να έχουμε τις λύσεις που θεωρούμε τουλάχιστον εμείς ως δίκαιες. Ταυτόχρονα, ακούμε τον ξένο παράγοντα να ντρέπεται για τη συμπεριφορά του εκείνης της εποχής, αλλά ανησυχούμε μήπως ετοιμάζει κάποιες αθλιότητες τέτοιου είδους, οι οποίες δεν είναι σωστές και χαράχτηκαν στη μνήμη μας αρνητικά.

Βλέπουμε την Κυβέρνηση σήμερα και στο συγκεκριμένο θέμα να μην κρατάει τη σθεναρή στάση την οποία έπρεπε να έχει. 

'Οσον αφορά τη δημοκρατία, είναι γνωστό το έλλειμμα το οποίο υπάρχει σήμερα. Δεν είναι τυχαίο ότι όλοι μας κουβεντιάζουμε για αναβάθμιση της Βουλής, δεν είναι τυχαίο ότι διολισθαίνει συνεχώς η Κυβέρνηση σε μια πορεία αυταρχισμού και αλαζονείας. Κατά συνέπεια, βλέπω ότι το μήνυμα ίσως είναι επίκαιρο παρά ποτέ. Είναι όμως και μήνυμα συνεχούς αγώνα, διότι όλα αυτά κατακτώνται και δεν χαρίζονται. Δεν επιτρέπεται ο εφησυχασμός. Χρειάζεται μια μόνιμη επαγρύπνηση, για να μπορούμε συνεχώς να διευρύνουμε όλες αυτές τις κατακτήσεις.

Κουράγιο μας δίνουν τα αποτελέσματα της τελευταίας μέτρησης για τη νεολαία, που δείχνει ότι έχει αρχές και αξίες και θέλει να αγωνισθεί γι'αυτές. Αλλά ταυτόχρονα εμείς πιστεύουμε ότι το μήνυμα αυτό βρίσκει ουσιαστικά την πράξη του εάν ο αγώνας συνεχιστεί με ομοψυχία στα εθνικά θέματα με ομοθυμία στα θέματα της παιδείας και της οικονομίας και μπορέσουμε ως λαός και ως έθνος και αντιμετωπίσουμε τις δύσκολες ημέρες που έρχονται.

Η Νέα Δημοκρατία χαιρετίζει και φέτος την επέτειο και την εκδήλωση την οποία έγινε και πριν από λίγο έληξε. Χαιρόμαστε, μάλιστα, που δεν έγιναν και επεισόδια -τουλάχιστο μέχρι στιγμής. Καταθέσαμε το πρωί στεφάνι στη μνήμη της εξέγερσης.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ κ. Κοσμάς Σφυρίου έχει το λόγο.

Κύριε Σφυρίου, παράκλησή μου είναι και διεμήνυσα στα


 

  

Σελίδα 1654 

 

κόμματα ότι δι'ολίγων τιμούμε την επέτειο αυτή. Πρέπει να σας πω ότι δεν θέλω να βάλω χρόνο. Δεν νομίζω ότι είναι σωστό σε τέτοιες περιπτώσεις.

ΚΟΣΜΑΣ ΣΦΥΡΙΟΥ: Κύριε Πρόεδρε, ελπίζω ότι δεν θα χρειαστεί να κάνετε χρήση του χρόνου που η κλεψύδρα του Προεδρείου βάζει κάθε φορά. Θα είμαι σύντομος. Εξάλλου, η μέρα και η εκδήλωση μνήμης και τιμής, που το Κοινοβούλιο θέλει να αποδώσει προς τη θυσία της 17ης Νοέμβρη του 1973, που απετέλεσε ένα σύμβολο της μεταδικτατορικής Ελλάδας, που συμπύκνωσε τη λαϊκή απαίτηση για ελευθερία και δημοκρατία, θεωρώ ότι δεν προσφέρεται για αντιπαραθέσεις στείρες. Ούτε νομίζω ότι είναι ευκαιρία για άσκηση κριτικής, που γίνεται στα πλαίσια των επερωτήσεων. Ούτε από τη δική μας την πλευρά νομίζω ότι αξίζει να απαντούμε σε τέτοιου είδους κριτικές, που θα μπορούσαν εύκολα να γίνουν με την κοινοβουλευτική διαδικασία σε άλλες ευκαιρίες.

Κύριε Πρόεδρε, θα ήθελα να τονίσω, πέρα από τη θυσία της 17ης Νοεμβρίου 1973, ότι σήμερα θα πρέπει να υπογραμμίσουμε ακόμα, ότι στα σκοτεινά χρόνια της δικτατορίας, ασφαλώς υπήρξαν πολλές γενναίες αντιδικτατορικές πράξεις από τιμημένους 'Ελληνες πατριώτες, που απετέλεσαν φλόγες ελπίδας στα χρόνια εκείνα. Ιδιαίτερα στα τελευταία χρόνια της χούντας, οι αντιδικτατορικές πράξεις των φοιτητών κυριολεκτικά διαμόρφωσαν φοιτητικό και λαϊκό κίνημα, με κορυφαία πράξη την ανακήρυξη του Πολυτεχνείου ως νησίδα ελευθερίας. Γιατί πράγματι, ανακηρύχθηκε νησίδα ελευθερίας τότε, που συμπύκνωσε στα μηνύματά της την απέραντη λαϊκή απαίτηση για ελευθερία και δημοκρατία σε όλη τη χώρα. Αυτή τη νησίδα ελευθερίας, που ήταν η μεγαλύτερη φλόγα που άναψε και ζέστανε την ελπίδα στις καρδιές των Ελλήνων, η δικτατορία, με την ισχύ των όπλων, την καταπάτησε και εμπόδισε την αποκατάσταση της δημοκρατίας εκείνες τις μέρες. Επεδίωξε να σβήσει τη φωτεινή φλόγα του Πολυτεχνείου. Και το τίμημα για το έθνος, όπως γνωρίζουμε όλοι οι 'Ελληνες, ήταν βαρύ. Γιατί είχαμε το αίμα και τους νεκρούς σ' εκείνο τον ξεσηκωμό στην Αθήνα, γιατί είχαμε λίγο αργότερα την προδοσία της Κύπρου, στην προσπάθεια να εγκαθιδρύσουν οι δικτάτορες και εκεί το ίδιο καθεστώς ξενοκίνητης δικτατορίας.

' Ομως η φωτεινή φλόγα του "Πολυτεχνείου" δεν έσβησε . Φεγγοβολεί και σήμερα και αύριο. Γνωρίζουμε όλοι ότι έχει μεγάλη διαχρονική αξία.

Μπορεί οι δημοκρατικοί θεσμοί να λειτουργούν υποδειγματικά από το 1974, εδώ και είκοσι τέσσερα χρόνια, μπορεί η εμβάθυνση της δημοκρατίας των θεσμών της λαϊκής συμμετοχής σε αποφάσεις που λαμβάνονται σε όλα τα επίπεδα, να θωρακίζουν τη δημοκρατία και να μην κινδυνεύει από κανένα νοσταλγό. όμως το πνεύμα του Πολυτεχνείου δεν γεννήθηκε εκείνο το βράδυ του ' 73 για να ησυχάζει. Είναι πάντα ζωντανό και ανήσυχο.

Ζητάει και σήμερα να διατηρηθεί με όλες τις δυνάμεις του ελληνικού έθνους, η εθνική ακεραιότητα και η ειρήνη για πάντα με κατοχύρωση των εθνικών μας δικαίων.

Ζητά και σήμερα ανήσυχο να υπάρξει το ταχύτερο δυνατό δίκαιη και βιώσιμη λύση στο κυπριακό πρόβλημα.

Ζητά να διευρύνεται όλο και περισσότερο η κοινωνική δικαιοσύνη.

Ζητά να εξασφαλίζεται δουλειά, απασχόληση, για αξιοπρεπή διαβίωση για όλους τους 'Ελληνες και ιδιαίτερα για τους νέους.

Ζητά να γίνεται η μόρφωση κτήμα όλων των λαϊκώνστρωμάτων με συνεχή προοδευτική μεταρρύθμιση ανοιχτής παιδείας.

Το ΠΑΣΟΚ, κύριε Πρόεδρε, εμπνεύστηκε στη χάραξη και στην άσκηση της πολιτικής του από το πνεύμα του "Πολυτεχνείου". 'Ελαβε τα μηνύματα και προσπαθεί να τα μετουσιώσει σε πράξη. Καθοδηγείται από τη φλόγα του και σήμερα και στην πολιτική που χαράσσει και για τα επόμενα χρόνια.

ΠΡΟΕΔΡΟΣ(Απόστολος Κακλαμάνης): Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, κυρίες και κύριοι συνάδελφοι, δεν είναι η ώρα των πανηγυρικών. Είναι η ώρα του βασανιστικού προβληματισμού. Γιατί τα μεγάλα γεγονότα στην πορεία των κοινωνιών και των λαών, δεν χάνουν ποτέ την ιστορική τους σημασία με το πέρασμα των χρόνων. Εκείνοι που κερδίζουν ή χάνουν είναι όσοι αυτά τα γεγονότα δεν μπορούν ή όχι να τα αξιοποιήσουν σωστά, να τα ενσωματώσουν ή όχι στο δημόσιο βίο της χώρας τους ή της κοινωνίας τους, όσοι τα απονευρώνουν ή όχι με τρέχουσες ρητορείες, τα εκφυλίζουν ή όχι σε χειρονομίες οι οποίες δεν είναι ικανές να αποτελέσουν στήριγμα ζωής.

Κύριε Πρόεδρε, η δικτατορία, η αντίσταση στη βία και το σκοταδισμό της, το εγκληματικό πραξικόπημα κατά του Μακαρίου στην Κύπρο και η κατοχή της Κύπρου, είναι από τα πιο κοντινά, σε όσους ζούμε σήμερα, κρίσιμα ιστορικά γεγονότα που αφορούν στην Ελλάδα και το λαό μας. Επιβάλλεται, λοιπόν, ν' αναφερθούμε σε αυτά τα γεγονόταν προκειμένου να αποτιμήσουμε το κατά πόσο αξιοποιήθηκαν όπως θα έπρεπε στην πορεία της χώρας.

Είναι κρίσιμο πρόβλημα αυτογνωσίας, να μην εκφυλισθούν αυτά τα γεγονότα, να μην ξεχασθούν με επετειακές τελετουργίες.

Γι' αυτό και πιστεύω, κύριε Πρόεδρε και κύριοι συνάδελφοι, ότι αποτελεί ευθύνη όλων μας, με συστηματική και αυστηρή αυτοκριτική, να αποδείξουμε σε μάκρος χρόνου, ότι δεν είναι απονευρωμένες οι αξίες που αποκαλύφθηκαν από εκείνα τα γεγονότα, ότι δεν είναι ακυρωμένος ο πολύπλευρος προβληματισμός που αναπήδησε από εκείνα τα γεγονότα.

Μιλάμε για μια ακόμα φορά για την επέτειο του Πολυτεχνείου και εκφωνούνται σε όλους τους χώρους πανηγυρικοί. Ελάχιστα όμως δεδομένα έχουμε να καταγράψουμε, που να αποδεικνύουν ότι το μεγαλείο και η έξαρση εκείνης της αντίστασης, μπόλιασαν δημιουργικά και απελευθερωτικά το δημόσιο βίο της χώρας.

Η αυτοθυσία, η ανιδιοτέλεια, η αφιέρωση στα ιδανικά, η δημοκρατική αγωνιστικότητα, η ιδεολογική αγωνία όλης εκείνης της περιόδου, αξίωναν μία Ελλάδα εντελώς διαφορετική από τη σημερινή προβληματική Ελλάδα. Και ο καθένας ας στοχαστεί πικρά και αυστηρά, όχι με τον εαυτό του ή για τους άλλους, αλλά μέσα από διαδικασίες πραγματικής αυτογνωσίας.

Θα ήθελα να επισημάνω ότι σήμερα που μιλάμε για το Πολυτεχνείο, καταγράφουμε ότι η χώρα μας είναι η χώρα με τους πιο χαμηλούς κοινωνικούς και οικονομικούς δείκτες στην Ευρώπη. Είναι η χώρα που ο λαός της έχει τον πιο μικρό βαθμό ικανοποίησης από τη λειτουργία των πολιτικών του θεσμών. Είναι η χώρα που η νέα της γενιά έχει τις πιο έντονες τάσεις απόρριψης αυτού του μοντέλου δημόσιου βίου και πολιτικής ζωής, που της προσφέρουμε. 'Exει τις πιο έντονες τάσεις απόρριψης, όχι στο όνομα της ιδιώτευσης και της απολιτικής, αλλά στο όνομα αυστηρών πολιτικών ηθικών και κοινωνικών κριτηρίων.

Απορρίπτουν οι νέοι το μοντέλο που τους προσφέρουμε, γιατί το θεωρούν αναξιόπιστο, διαβλητό, υποκριτικό, κομφορμιστικό και θα ήθελα να πω, από ένα σημείο και πέρα και τυχοδιωκτικό. 

Κύριε Πρόεδρε, κυρίες και κύριοι συνάδελφοι, υπάρχουν πολλά "Πολυτεχνεία" στη νεότερή μας ιστορία και υπάρχουν πολλές διαψεύσεις αυτών των ιστορικών γεγονότων. Υπήρχε το καθεστώς της βίας, της ανελευθερίας, στην περίοδο της δικτατορίας. Παλιότερα υπήρχε το καθεστώς των διώξεων, των διακρίσεων, των εκτάκτων μέτρων, της ξένης επιρροής και του κομματικού αστυνομικού κράτους. Τότε μπορεί να υπήρχαν ορισμένες εξηγήσεις. Από τη μεταπολίτευση μέχρι σήμερα, όμως σε μία περίοδο ομαλής πολιτικής ζωής με συγκριτικά πλεονεκτήματα, η έκπτωση που συντελείται από χρόνο σε χρόνο, δεν έχει καμιά νομιμοποίηση και καμιά εξήγηση.

Οι Δημοκρατίες δεν καταλύονται μόνο από τη βία των δικτατορικών μηχανισμών. Οι Δημοκρατίες ευτελίζονται και από την εσωτερική διάβρωση, από τη διαφθορά και από την υποκρισία που επικρατούν. Σήμερα υπάρχουν φαινόμενα, τα


 

  

Σελίδα 1655 

 

οποία επιβάλλουν μία διπλή παρατήρηση. Τότε ο αγώνας, η αντίσταση κατά της δικτατορίας ήταν που εξέφραζε το λαϊκό δυναμισμό και την κοινωνική προοπτική. Σήμερα, είναι ανάγκη αυτή η αντίσταση να μετατραπεί και να εκφραστεί ως αγώνας κατά της διάβρωσης, της διαφθοράς, της ευτέλειας και της χυδαιότητας που επικρατούν.

Τότε, η υπεράσπιση της Δημοκρατίας εξέφραζε κοινωνικές δυνάμεις. Σήμερα, είναι ανάγκη η προστασία της κοινωνίας από τη βαρβαρότητα της ανεργίας, της φτώχειας, των κοινωνικών αποκλεισμών, της ανέχειας, να δώσει στήριγμα και προοπτική. 'Οπως και η προστασία των θεσμών από τα εσωθεσμικά κέντρα και τους μηχανισμούς τους.

Κύριε Πρόεδρε και κύριοι συνάδελφοι, θα ήθελα να επαναλάβω μία πρόταση που είχα κάνει και πέρυσι. Πολύς λόγος γίνεται κάθε φορά για το πώς θα εορταστεί η επέτειος του Πολυτεχνείου, για το εάν και κατά πόσο θα γίνουν επεισόδια ή δεν θα γίνουν. Θα ήθελα κάποτε το Υπουργείο Παιδείας ή αν δεν μπορεί το Υπουργείο Παιδείας και η όποια κυβέρνηση, τότε η Βουλή, μέσα στις τόσες πρωτοβουλίες, τις χρήσιμες για την ιστορική αυτογνωσία και την ιστορική μνήμη, να πάρει επίσης μια πρωτοβουλία, προκειμένου στο τριήμερο της επετείου να πραγματοποιείται κάθε χρόνο ένα ετήσιο συνέδριο για την Παιδεία, τη Νεολαία και εκεί να γίνεται η αποτίμηση της ιστορικής μας διαδρομής. Εκεί, πράγματι, να υπάρχει η δυνατότητα του καθενός μας να ψηλαφεί το εάν και κατά πόσον η πορεία του Πολυτεχνείου από το 1973 μέχρι σήμερα και μέχρι το 2000 είναι πορεία δικαίωσης ή διάψευσης.

Επειδή πιστεύω ότι είναι πορεία διάψευσης, θέλω να ελπίζω ότι τέτοιες επέτειοι μπορούν πράγματι να λειτουργήσουν ως ευκαιρίες αυτογνωσίας και δημιουργικού προβληματισμού.

ΠΡΟΕΔΡΟΣ (Απόστολος Κακλαμάνης): Ο Βουλευτής του Κομμουνιστικού Κόμματος Ελλάδας κ. Χαράλαμπος Αγγουράκης έχει το λόγο.

Λυπούμαι γιατί σας άλλαξα και τη σειρά, κύριε συνάδελφε.

ΧΑΡΑΛΑΜΠΟΣ ΑΓΓΟΥΡΑΚΗΣ: Δεν πειράζει, κύριε Πρόεδρε. 

Κύριε Πρόεδρε, είκοσι τέσσερα χρόνια από τη λαϊκή εξέγερση το Νοέμβρη του 1973 η επέτειος του "Πολυτεχνείου" είναι και σήμερα σηματοδότης κατά τη γνώμη μας της αντιιμπεριαλιστικής πάλης του λαού για μια Ελλάδα χωρίς αμερικάνικες και ΝΑΤΟϊκές βάσεις και πυρηνικά όπλα, για μια Ελλάδα έξω από το ΝΑΤΟ, δίχως μισθοφορικά σώματα επέμβασης σε άλλες χώρες.

Κατά τη γνώμη μας, κύριε Πρόεδρε, το "Πολυτεχνείο" ζει στους αγώνες της νεολαίας και του λαού για δημόσια δωρεάν παιδεία για όλους τους νέους χωρίς διακρίσεις, για το δικαίωμα στην εργασία, για μια ζωή με δικαιώματα δίχως ναρκωτικά και κάθε είδους υποκατάστατα. Πιστεύουμε ότι το "Πολυτεχνείο" ζει στην πάλη για μια Ελλαδα που θα διαφεντεύεται από το λαό της. Το "Πολυτεχνείο" ζει στους αγώνες για τις δημοκρατικές ελευθερίες κατά της Συνθήκης του Σέγκεν κατά της ιδεολογικής και πολιτικής κυβερνητικής τρομοκρατίας, της εξαγοράς συνείδησης και της υποταγής. Το "Πολυτεχνείο ζει πιστεύουμε εμείς στους αγώνες της εργατικής τάξης, της αγροτιάς και των επαγγελματοβιοτεχνών κατά της κυριαρχίας των μονοπωλίων και της ιμπεριαλιστικής νέας τάξης πραγμάτων.

Το "Πολυτεχνείο" δεν κλείνεται στο μουσείο, κύριε Πρόεδρε, δεν περιορίζεται στα πλαίσια ενός στενά αντιχουντικού αγώνα, όπως επιδιώκουν δυστυχώς ορισμένοι. Επίμονα, προκλητικά, χρόνια τώρα, γνωστοί και άλλοι που κρύβονται στο σκοτάδι υπονομεύουν το "Πολυτεχνείο", τον αντιιμπεριαλιστικό του χαρακτήρα. Θέλουν να ξεχάσει ο λαός και η νεολαία το σύνθημα που ήταν γραμμένο στη πύλη του "έξω οι ΗΠΑ, έξω το ΝΑΤΟ"!

Η εικοστή τέταρτη επέτειος του "Πολυτεχνείου" συμπίπτει με μια κρίσιμη για τα λαϊκά συμφέροντα φάση της πορείας της χώρας. Οι σχεδιασμοί των ΗΠΑ και του NATO για την προώθηση της νέας τάξης πραγμάτων, υλοποιούνται αυτήν τη στιγμή με την εξωτερική πολιτική της Κυβέρνησης και με τη συμφωνία επί της ουσίας και άλλων πολιτικών δυνάμεων της χώρας.

Με τη νέα δομή του ΝΑΤΟ θεσμοθετείται η επεμβατική αποστολή των 'Ενοπλων Δυνάμεων της χώρας μας και η συμμετοχή τους στις δυνάμεις ταχείας επέμβασης, που μαζί με τη Τουρκία και την Ιταλία, έχουν σαν στόχο την καθυπόταξη όποιου λαού αντιστέκεται στη νέα τάξη πραγμάτων στην περιοχή μας. Καταργούνται ταυτόχρονα τα εθνικά επιχειρησιακά όρια ευθύνης, αλλά και τα σύνορα της χώρας. Ο λαός μας καλείται να πληρώσει ένα εξοπλιστικό πρόγραμμα μαμούθ που υπηρετεί κατά κύριο λόγο όπως έχουν δείξει όλα τα στοιχεία τις ΝΑΤΟϊκές ανάγκες. 

Το Αιγαίο οδηγείται σε μια διαδικασία διχοτόμησης και μετατρέπεται όλο και περισσότερο σε αμερικανοκρατούμενη θάλασσα. 

Κατά τη γνώμη μας η Κυβέρνηση όχι μόνο κρύβει από το λαό το ρόλο των Ηνωμένων Πολιτειών και του ΝΑΤΟ, που είναι οι κύριοι υπεύθυνοι της αμφισβήτησης των συνόρων και των κυρίαρχων δικαιωμάτων της χώρας και της ειρήνης στην περιοχή, αλλά τους αναγορεύει σε εγγυητές της ειρήνης και της ασφάλειας στη περιοχή μας. 

Ο λαός και η νεολαία βρίσκονται στο στόχαστρο μιας ολομέτωπης επίθεσης όσον αφορά βασικές κοινωνικές και οικονομικές κατακτήσεις.

Ο Κρατικός Προϋπολογισμός του 1998 προδιαγράφει τα νέα βαριά αντιλαϊκά μέτρα που προστίθενται στη μέχρι τώρα πορεία. Τα εισοδήματα των εργαζομένων και των συνταξιούχων της μικρομεσαίας αγροτιάς και των επαγγελματοβιοτεχνών μειώνονται παραπέρα για να αυξηθούν όμως τα κέρδη της ολιγαρχίας. 

Σημειώνουμε με ανησυχία ότι οι κρατικές επιχειρήσεις παραδίδονται στο μεγάλο κεφάλαιο, ενώ ταυτόχρονα μειώνονται οι κοινωνικές δαπάνες. Η παιδεία, η υγεία, η ασφάλιση, παραδίδονται όλο και περισσότερο στην κερδοσκοπία. Τα δικαιώματα και οι κατακτήσεις δεκαετιών ανατρέπονται σύμφωνα με τις επιταγές της εργοδοσίας.

Κύριε Πρόεδρε, πιστεύουμε ότι υπάρχει εναλλακτική λύση σ' αυτήν την πολιτική. Είναι η ανάπτυξη ενός αντιιμπεριαλιστικού, αντιμονοπωλιακού, δημοκρατικού μετώπου πάλης, ένα μέτωπο πάλης που κατά τη γνώμη μας είναι απόλυτα συμβατό και προσπαθεί να μεταδώσει και να συνεχίσει στις σημερινές συνθήκες τα βασικά συνθήματα του Πολυτεχνείου για "ψωμί, παιδεία, ελευθερία, εθνική ανεξαρτησία". Είναι ένα μέτωπο πάλης που απαιτεί να μη δεχθούμε τις ρυθμίσεις του ΝΑΤΟ στο Αιγαίο, να μη δεχθούμε τα ΝΑΤΟϊκής έμπνευσης μέτρα οικοδόμησης εμπιστοσύνης, είναι ένα μέτωπο πάλης που δίνει συνέχεια στη θυσία των αγωνιστών της εξέγερσης του Πολυτεχνείου! Ευχαριστώ.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, η 17η Νοέμβρη 1973 με την εξέγερση του "Πολυτεχνείου" πρέπει να είναι ημέρα μνήμης, αλλά και παραδειγματισμού για αγώνα της νεολαίας και ολόκληρου του ελληνικού λαού!

Σήμερα όλα τα εθνικά θέματα βρίσκονται σε εξέλιξη και μεγάλη κινητικότητα. Σήμερα που οι ίδιες οι ξένες δυνάμεις που στήριξαν την ξενοκίνητη εκείνη δικτατορία προωθούν σχέδια για συρρίκνωση της Ελλάδας αλλά και του Eλληνισμού στην Κύπρο.

Τα αποτελέσματα της ξενοκίνητης δικτατορίας είναι νωπά και σήμερα, γιατί οι πληγές που άνοιξαν στο κυπριακό αιμορραγούν και βρίσκονται μάλιστα σε μία κρίσιμη κατάσταση. Αυτό θα πρέπει να αποτελέσει παράδειγμα προς αποφυγήν για τις σημερινές πολιτικές ηγεσίες της χώρας μας, οι οποίες έχουν υποχρέωση, τιμώντας πράγματι τους αγωνιστές και τα θύματα του Πολυτεχνείου, να μην γίνονται έρμαια στα χέρια των ίδιων μεγάλων ξένων δυνάμεων, που προσπαθούν στο κυπριακό, αλλά και στο Αιγαίο, να ολοκληρώσουν τα σχέδια που πέτυχαν και προώθησαν με τον Αττίλα στην Κύπρο.

Οι ηγεσίες Ελλάδας και Κύπρου πρέπει να προβληματισθούν


 

  

Σελίδα 1656 

 

και να συμπεράνουν από αυτήν την εξέλιξη ότι στην εξωτερική πολιτική δεν υπάρχουν φίλοι και σύμμαχοι. Υπάρχουν συμφέρονται και μόνο συμφέροντα.

Κατά συνέπεια σε καμία περίπτωση δεν πρέπει να παγιδευθούν κάτω από συνθήματα που προβάλλονται από τις ίδιες ξένες μεγάλες δυνάμεις της Δύσης, για διαιτησίες και επιδιαιτησίες προς επίλυση των εκκρεμών μεγάλων θεμάτων, Κυπριακού, ελληνοτουρκικές σχέσεις και Σκοπιανό.

Κύριε Πρόεδρε, κυρίες και κύριοι συνάδελφοι, είκοσι τέσσερα χρόνια μετά, τα συνθήματα του "Πολυτεχνείου" είναι επίκαιρα με τη σημερινή τους μορφή και κυρίως τα συνθήματα που ήταν έξω στην πύλη του Πολυτεχνείου, που κατεδάφισαν οι ερπύστριες των τανκς, για εθνική ανεξαρτησία και λαϊκή κυριαρχία. Αυτά τα συνθήματα είναι σήμερα πάρα πολύ επίκαιρα. Η εθνική ανεξαρτησία, προκειμένου να προστατευθούν τα εθνικά κυριαρχικά δικαιώματα στο Αιγαίο, αλλά και η ανεξαρτησία της Κύπρου. Η λαϊκή κυριαρχία, γιατί η οικονομική εξουσία δυστυχώς επηρεάζει ουσιωδώς την πολιτική εξουσία και συμμετέχει ουσιαστικά, υποσκάπτοντας τη λαϊκή κυριαρχία, σε βασικές επιλογές, στα μεγάλα οικονομικά και κοινωνικά ζητήματα της χώρας.

Από την άλλη μεριά η παγκοσμιοποίηση της αγοράς, ο νεοφιλελευθερισμός στη χώρα μας, στην Ευρώπη και διεθνώς, οδηγεί κάθε μέρα σε αποκλεισμό μεγάλα στρώματα του ελληνικού λαού, του ευρωπαϊκού πληθυσμού και της ανθρωπότητας και διευρύνει τα οικονομικά και κοινωνικά αδιέξοδα.

Κλείνοντας, το μήνυμα των αγώνων του "Πολυτεχνείου" σήμερα, κατά την άποψη του ΔΗ.Κ.ΚΙ., είναι: Αντισταθείτε νέες και νέοι, αντισταθείτε Ελληνίδες και 'Ελληνες που υφίσταστε τις συνέπειες αυτής της νεοφιλελεύθερης πολιτικής, αλλά και τις συνέπειες αυτής της πολιτικής στην οποία καθοριστικό ρόλο παίζουν οι Ηνωμένες Πολιτείες της Αμερικής και οι μεγάλες δυνάμεις στην Ευρώπη, ώστε να μην επιτρέψουμε να περάσουν τα σχέδια αυτών των μεγάλων δυνάμεων για συρρίκνωση της Ελλάδας και του Ελληνισμού, ώστε να μην επιτρέψουμε να περάσουν οι νέες μορφές εξαθλίωσης της συντριπτικής πλειοψηφίας του ελληνικού λαού, του ευρωπαϊκού πληθυσμού και της πλειοψηφίας των ανθρώπων σε όλο τον πλανήτη.

ΠΡΟΕΔΡΟΣ (Απόστολος Κακλαμάνης): Ο Υπουργός Εθνικής Παιδείας και Θρησκευμάτων κ. Γεράσιμος Αρσένης έχει το λόγο.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, η σημερινή ηρωϊκή επέτειος δεν έχει σαν στόχο απλά να ξετυλίξει τις μνήμες μιας άλλης εποχής. 

Σήμερα η ηρωϊκή εξέγερση του Νοέμβρη του 1973, πρέπει να γίνει αφορμή να συνειδητοποιήσουμε ότι πρέπει με εθνική ομοψυχία "να σηκωθούμε λίγο ψηλότερα" και ότι οι ανθρώπινες αξίες και αρχές, τα ιδανικά μιας δίκαιης και αλληλέγγυας κοινωνίας, το όραμα μιας ελεύθερης, δημοκρατικής πολιτείας και μιας πατρίδας ικανής να προασπίσει τα εθνικά της δίκαια και να πορευθεί ειρηνικά στην πρόοδο, δεν αποτελούν ιδεώδη που κατέρρευσαν μαζί με την πύλη του "Πολυτεχνείου" από τη βία της ιστορίας.

Είναι το ίδιο το αόρατο, αλλά αδιάσπαστο νήμα της ιστορίας, που μεταφέρει αυτά τα ιδανικά και αυτές τις αξίες στο σήμερα. Γιατί μπορεί πολλοί θεσμοί να άλλαξαν, πολλές κοινωνικές και παραγωγικές δομές να εξελίχθηκαν, μπορεί παγκόσμια τείχη να κατέρρευσαν, όμως τα αιτήματα και οι αξίες που προάσπισε η γενιά του Πολυτεχνείου, αναζητούν και σήμερα, μέσα στο σύγχρονο κόσμο, τη λύση τους.

Γι' αυτό και εμείς, αν πράγματι θέλουμε να τιμήσουμε το ουσιαστικό περιεχόμενο αυτής της επετείου, οφείλουμε να αναζητήσουμε τις αξίες, τα ιδανικά και τα οράματα που υπηρέτησε με τις ηρωϊκές της πράξεις εκείνη η γενιά και να τα θέσουμε σήμερα εμείς ως περιεχόμενο της ίδιας της πολιτικής μας, ως πράξεις, ως πλαίσια των προσπαθειών μας, για να διαμορφώσουμε μία δίκαιη και δημοκρατική κοινωνία, μία ισχυρή πατρίδα ικανή να διαφυλάττει και να προασπίζει τα δίκαιά της.

Τότε, την εποχή του Πολυτεχνείου, οι εχθροί της δημοκρατίας ήταν ορατοί. 'Ηταν εκείνοι που θέλησαν να εμποδίσουν τις δημοκρατικές εξελίξεις, εκείνοι που μεταχειρίστηκαν τη βία, την τρομοκρατία, τους βασανισμούς και το θάνατο ακόμη, για να υποτάξουν μία ολόκληρη κοινωνία. 'Ηταν η χούντα, που οδήγησε τον ελληνισμό στην τραγωδία της Κύπρου. Γι' αυτό και η καταδίκη της στη συνείδηση του ελληνικού λαού είναι και θα είναι διαρκής.

Σήμερα, απολαμβάνουμε τα αγαθά μίας σύγχρονης δημοκρατίας. Η δημοκρατία μας βέβαια δεν κινδυνεύει από δυνάστες. Πρέπει, όμως, να την προστατεύσουμε από αφανείς και γι'αυτό πιο ύπουλους κινδύνους, για να μη μετατραπεί σε μία τυπική δημοκρατία, που αφήνει αδιάφορο τον πολίτη και απογοητεύει τις νέες γενιές.

Τα προβλήματα της ανεργίας, της απασχόλησης, των κοινωνικών σχέσεων, των ναρκωτικών, γίνονται μάστιγα στις πολιτισμένες μας κοινωνίες. Οι συλλογικές αξίες, οι αντιπροσωπευτικοί θεσμοί φαίνονται ανεπαρκείς συχνά να αντιμετωπίσουν τα προβλήματα, γι'αυτό και γνωρίζουν σοβαρή αμφισβήτηση και άρνηση.

Το πρότυπο του απομονωμένου ατόμου-καταναλωτή, που αποδέχεται παθητικά τα ερεθίσματα των ηλεκτρονικών μέσων και της μαζικής ενημέρωσης, είναι ξένο στην έννοια της δημοκρατίας των πολιτών. Αυτόν τον ψεύτικο κόσμο, τον αμφισβητούν οι νέες γενιές. Δεν αμφισβητούν ούτε αρνούνται τις αξίες και τις αρχές που συγκροτούν μία ελεύθερη δημοκρατική πολιτεία, μία αλληλέγγυα κοινωνία. Αρνούνται -και σωστά- το δρόμο της απαξίας και της μετριότητας.

Το "Πολυτεχνείο", σαν ιστορική τομή, που έθεσε σε νέες βάσεις τους προσανατολισμούς μίας ολόκληρης κοινωνίας, μας καλεί να κοιτάξουμε πίσω, για να ανακαλύψουμε ότι η 17 Νοέμβρη του 1973 και οι θυσίες της γενιάς αυτής δεν είναι μία ιστορική κατάθεση προς αρχειοθέτηση, αλλά ένα ζωντανό παρόν.

Μια ενεργός συνείδηση που μας καλεί να βγούμε από την επανάπαυση και να αγωνιστούμε με συνέπεια, ομοθυμία και πίστη για τις αρχές και τις αξίες που η γενιά αυτή μας παρέδωσε.

Η Κυβέρνηση, συμμετέχοντας με βαθύ αίσθημα ιστορικής ευθύνης, τιμά τους μάρτυρες εκείνου του αγώνα και επαναλαμβάνει τη θέση της ότι τα μηνύματα του Πολυτεχνείου θα αποτελέσουν σταθερό γνώμονα της πολιτικής της σε όλους τους τομείς και ιδιαίτερα στον κρίσιμο χώρο της Εθνικής Παιδείας.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, σας παρακαλώ να τηρήσουμε ενός λεπτού σιγή.

(Στο σημείο αυτό όρθιοι οι Βουλευτές τηρούν ενός λεπτού σιγή)


 

  

Σελίδα 1657 

ΠΡΟΕΔΡΟΣ (Απόστολος Κακλαμάνης): Κύριοι Βουλευτές, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ'αριθμόν 12/7.11.97 επερώτηση των Βουλευτών της Νέας Δημοκρατίας κυρίων Σπήλιου Σπηλιωτόπουλου, Βασιλείου Μαγγίνα, Παναγιώτη Λουκάκου και Αθανασίου Χειμάρα προς τους Υπουργούς Εξωτερικών, Μεταφορών και Επικοινωνιών, με αντικείμενο την έκδοση προεδρικού διατάγματος που να ρυθμίζει την εναέρια κυκλοφορία στο FIR Αθηνών.

Κύριοι συνάδελφοι, ο Συνασπισμός της Αριστεράς και της Προόδου ορίζει ως Κοινοβουλευτικό Εκπρόσωπο το Βουλευτή κ. Σπύρο Δανέλλη.

Ο κ. Σπηλιωτόπουλος έχει το λόγο.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Κυρίες και κύριοι συνάδελφοι, με το ν.1400/83 συστήθηκε επιτροπή για τη σύνταξη Κώδικα Αεροπορικού Δικαίου, στην οποία είχα την τιμή να συμμετέχω ως τεχνικός σύμβουλος της Πολεμικής Αεροπορίας τότε και η επιτροπή αυτή επέφερε κάποιες μεταβολές στο προηγούμενο σχέδιο μιας άλλης επιτροπής, κυρίως για την εναρμόνιση ορισμένων διατάξεων με τις νεότερες εξελίξεις του Διεθνούς Δικαίου, όπως προβλέπεται στο άρθρο 2 παράγραφος 2 του Κώδικα Αεροπορικού Δικαίου, το δε σχέδιο αυτό κυρώθηκε με τον ν. 1815/88 αποτελώντας τον ισχύοντα σήμερα Κώδικα Αεροπορικού Δικαίου.

(Στο σημείο αυτό, την Προεδρική 'Εδρα καταλαμβάνει ο Γ' Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ)

Από τότε όμως μέχρι σήμερα, ουδεμία προσπάθεια επιχειρήθηκε για την έκδοση των απαιτούμενων προεδρικών διαταγμάτων και εξουσιοδότηση του άρθρου 2 παρ. 2, γι' αυτό και η σχετική επερώτηση προς την Κυβέρνηση.

Η διάταξη αυτή αφορά πρωτίστως την περιοχή πληροφόρησης πτήσεων, το γνωστό FIR, που περιλαμβάνει τον εθνικό εναέριο χώρο, αλλά και τμήματα διεθνούς εναερίου χώρου. 

Είναι δε άκρως σημαντική αυτή η διάταξη, διότι ο συγκεκριμένος κώδικας καταργεί ρητά το νόμο 5017 του 1931 περί Πολιτικής Αεροπορίας και συνεπώς το εις εκτέλεσιν αυτού εκδοθέν διάταγμα του 1931 περί εναερίου κυκλοφορίας. Παραμένουν όμως σε ισχύ πλήθος νόμων, νομοθετικών διαταγμάτων, βασιλικών διαταγμάτων, αναγκαστικών νόμων και υπουργικών αποφάσεων που αφορούν το νομικό καθεστώς των αεροσκαφών, πολιτικών και κρατικών, όπου εκεί συμπεριλαμβάνονται και τα στρατιωτικά, όπως και τα δικαιώματα υπέρπτησης και διευκόλυνσης στάθμευσης, σε σχέση με τις αρμοδιότητες και δικαιοδοσίες του ελληνικού κράτους.

Υφίσταται επομένως ανάγκη κωδικοποίησης, βάσει της εξουσιοδοτικής διατάξεως του άρθρου 2 παράγραφος 2 του Κώδικα Αεροπορικού Δικαίου της νομοθεσίας αυτής, με κατάργηση διατάξεων ασυμβίβαστων προς το σύστημα του ΙCΑΟ και με προσθήκη νέων διατάξεων, σύμφωνα και με τις αρμοδιότητες και δικαιοδοσίες που αναγνωρίζει στα συμβαλλόμενα κράτη η σύμβαση του Σικάγο και τα παραρτήματά της, αρμοδιότητες και δικαιοδοσίες που δεν έχουν, κύριε Υπουργέ, επαρκώς ενεργοποιηθεί στην ελληνική νομοθεσία.

Η κωδικοποίηση πρέπει να καλύψει σε ενοποιημένο σύστημα, τις αρμοδιότητες και δικαιοδοσίες του ελληνικού κράτους και για τον εθνικό εναέριο χώρο, αλλά και για το διεθνή εναέριο χώρο, εντός του FIR Αθηνών και να αφορά τη ρύθμιση της εναέριας κυκλοφορίας, για όλες τις κατηγορίες αεροσκαφών και για όλες τις χρήσεις του εναερίου χώρου, πολιτικές και στρατιωτικές. 

Ιδιαίτερης σημασίας θέμα για την Ελλάδα εγείρεται με τις παραβιάσεις της συμβάσεως και των παραρτημάτων της, οι οποίες υπόκεινται στη δικαιοδοτική αρμοδιότητα του συμβουλίου του ΙCΑΟ. Πράγματι, σύμφωνα με το άρθρο 84 της συμβάσεως αυτής, διαφωνίες μεταξύ δυο ή περισσοτέρων συμβαλλομένων κρατών, που αφορούν στην ερμηνεία ή στην εφαρμογή της συμβάσεως, του πρωτοκόλλου της και των παραρτημάτων της, των οποίων η διευθέτηση δεν καθίσταται δυνατή με διαπραγματεύσεις μεταξύ των διαφωνούντων κρατών, μπορούν να αχθούν με μονομερή προσφυγή ενός των κρατών ενώπιον του Συμβουλίου, κάτι που η Ελλάδα στο παρελθόν έχει κάνει, αλλά θα μπορούσε να είχε κάνει συχνότερα.

Η απόφαση του Συμβουλίου είναι επιδεκτική εφέσεως ενώπιον του Διεθνούς Δικαστηρίου της Χάγης ή του Ειδικού Δικαστηρίου που προβλέπεται στην ίδια τη σύμβαση. Οι αποφάσεις είναι υποχρεωτικές και επισύρουν μεγάλες ποινές, ακόμα και την αναστολή με απόφαση της Γενικής Συνελεύσεως του ΙCΑΟ,του δικαιώματος ψήφου στη γενική συνέλευση και το Συμβούλιο του ΙΚΑΟ του κράτους που τις παραβιάζει. 

Εδώ όμως βασικό ρόλο παίζει η κατάσταση της εσωτερικής νομοθεσίας του προσφεύγοντος. Πρόσφατα επί διαφοράς μεταξύ Ηνωμένων Πολιτειών της Αμερικής και της Κούβας το 1996, τα δυο κράτη προσέφυγαν στο Συμβούλιο του ΙCΑΟ για δικαιοδοτική επίλυση της διαφοράς. Το Συμβούλιο, σύμφωνα με τη διαδικασία, ζήτησε να παρουσιάσουν με υπόμνημα τα δυο κράτη την κατάσταση της εσωτερικής τους αεροπορικής νομοθεσίας.

Είναι προφανές ότι επί ενδεχόμενης δικαιοδοτικής επίλυσης διαφορών μεταξύ Τουρκίας-Ελλάδος, το ίδιο αίτημα θα υποβληθεί και προς την Ελλάδα και Τουρκία. Συνεπώς, κρίνεται ανάγκη συμπλήρωσης του Κώδικα Αεροπορικού Δικαίου με τα προβλεπόμενα διατάγματα, μεταξύ των οποίων και εκείνου του άρθρου 2 παράγραφος 2. 

'Οσον αφορά στα κυριαρχικά δικαιώματα, τις δικαιοδοσίες στον εναέριο χώρο τον εθνικό και το διεθνή, η σύμβαση του Σικάγο και οι διεθνείς αεροναυτικοί κανονισμοί του Οργανισμού Διεθνούς Πολιτικής Αεροπορίας εξειδικεύουν τα κυριαρχικά δικαιώματα και τις δικαιοδοσίες των κρατών, στον εθνικό εναέριο χώρο, αλλά και στην περιοχή ευθύνης του FIR. Η Σύμβαση του Σικάγο αναγνωρίζει δικαίωμα κάθε συμβαλλόμενου σ' αυτήν κλάδου, για έκδοση νομοθετικών και διοικητικών πράξεων που αφορούν τις ρυθμίσεις εναερίου κυκλοφορίας και τα συναφή θέματα, κάτι στο οποίο εμείς έχουμε κάνει πάρα πολύ μικρή χρήση.

Από δε τις δικαιοδοσίες αυτές, θεμελιακή σημασία έχει εκείνη για απαίτηση κατάθεσης ή κοινοποίησης σχεδίου πτήσεως, βάσει του άρθρου 3 του παραρτήματος 2 της συμβάσεως, όπου μόνο τότε μπορεί η εθνική αρχή να ελέγχει μέσα στο FIR τα ιπτάμενα αεροσκάφη.

Οι δικαιοδοσίες αυτές δεν έχουν ενεργοποιηθεί ακόμη στον Κώδικα Αεροπορικού Δικαίου, διότι το παράρτημα 2 της συμβάσεως τώρα μεταφράζεται στην Υπηρεσία Πολιτικής Αεροπορίας, κύριε Υπουργέ.

Πώς τεκμηριώνονται όλα αυτά τα πράγματα; Διεθνής εναέριος χώρος είναι αυτός που υπέρκειται της ανοικτής θάλασσας, όπως ξέρουμε. Το νομικό καθεστώς του διέπεται από την αρχή της ελεύθερης υπέρπτησης κάθε αεροσκάφους, υπό την επιφύλαξη της τήρησης των κανονισμών εναερίου κυκλοφορίας, του ΙCΑΟ δηλαδή, βάσει του οποίου ορίζεται ότι υπεράνω της ανοικτής θάλασσας εφαρμόζονται κανονισμοί που εκδίδονται από το Συμβούλιο, σύμφωνα με τις διαδικασίες που προβλέπει η Σύμβαση, οι δε εθνικοί κανονισμοί πρέπει να είναι σύμφωνοι με αυτούς του ΙCΑΟ, για την πλήρη ενεργοποίηση των δικαιοδοσιών του κράτους-μέλους.

Εδώ όμως λόγω των γνωστών προβλημάτων με τον Κώδικα Αεροπορικού Δικαίου και της μη μετατροπής σε εσωτερική νομοθεσία ορισμένων διατάξεών του, υπάρχουν δικαιοδοσίες που έχουν ελλιπώς ενεργοποιηθεί και υφίσταται ανάγκη άμεσης και πλήρους ενεργοποίσής τους.

Στο θέμα του ελέγχου της εναέριας κυκλοφορίας, το σύνηθες στη διεθνή πρακτική, όταν οριοθετούνται περιοχές FIR, είναι, ο έλεγχος εναερίου κυκλοφορίας εντός της περιοχής να ανατίθεται στο παράκτιο κράτος στη συγκεκριμένη περίπτωση στην Ελλάδα -για την παροχή υπηρεσιών εναερίου κυκλοφορίας. Στη περίπτωση αυτή η οριοθετούμενη περιοχή περιλαμβάνει τμήμα του εναερίου χώρου και τμήμα εναερίου χώρου της ανοιχτής θάλασσας, δηλαδή, διεθνή εναέριο χώρο,


 

  

Σελίδα 1658 

 

οι δε υπηρεσίες ελέγχου εναερίου κυκλοφορίας έχουν τη αρμοδιότητα, την δικαιοδοσία και την ευθύνη την περιοχή αυτή.

Το κράτος έχει δικαίωμα να εκδίδει εθνικούς κανονισμούς αρκεί να είναι σύμφωνοι με αυτούς του ICAO , κυρίως στα παραρτήματα 2 και 11 της συμβάσεως, αλλά εδώ, κύριε Υπουργέ, το μεν παράρτημα 2 μόλις τώρα μεταφράζεται, για δε το παράρτημα 11 της συμβάσεως δεν έχει εκδοθεί ακόμα κανένα προεδρικό διάταγμα.

Και ερχόμαστε σε ένα σημαντικό θέμα, στη παροχή υπηρεσιών έρευνας και διάσωσης από τις αρμόδιες αρχές της περιοχής FIR. Αυτό σύμφωνα με τη σύμβαση έχει εκχωρηθεί στην Ελλάδα. Οι ελληνικές αρχές έχουν δικαίωμα και ευθύνη για παροχή υπηρεσιών έρευνας και διάσωσης στον εθνικό και το διεθνή εναέριο χώρο του Αιγαίου και στην ανοικτή θάλασσα, σε περιοχή, δηλαδή, που συμπίπτει με το FIR των Αθηνών. 

Επίσης υπάρχει και ρητή διάταξη στη σύμβαση ότι τα αεροναυτικά μέσα έρευνας διάσωσης γειτονικού κράτους -και αυτό θέλει ιδιαίτερη προσοχή- μπορεί να εισέρχονται εντός ζώνης ευθύνης υπό τη δικαιοσοδία τρίτου κράτους και να συμμετάσχουν στις επιχειρήσεις έρευνας και διάσωσης, μόνον ύστερα από τη συναίνεση και το συντονισμό των αρμοδίων αρχών, του κράτους που έχει τον έλεγχο, δηλαδή, της Ελλάδος .Το θέμα αυτό θα έπρεπε να τύχει ειδικής ρυθμίσεως είτε με εθνικό κανονισμό έρευνας και διάσωσης που δεν υπάρχει είτε στα πλαίσια του άρθρου 2 παρ.2 του Κώδικα Αεροπορικού Δικαίου.

Οι τούρκοι όμως εκμεταλλεύτηκαν το γεγονός ως εξής: Το 1988 εξέδωσαν κανονισμό έρευνας και διάσωσης, που ούτε λίγο ούτε πολύ χώρισαν το Αιγαίο στη μέση και είπαν από τη γραμμή αυτή και ανατολικά ελέγχει πλήρως την έρευνα και διάσωση η Τουρκία αυθαίρετα, γεγονός το οποίο ο ICAO καταδίκασε και έτσι ουδέποτε ίσχυσε ο κανονισμός αυτός. Παραμένει όμως το γεγονός ότι η Ελλάδα δεν διαθέτει αντίστοιχο κανονισμό, γιατί αφ' ενός μεν για το παράρτημα 12 του ICAO όπως είπαμε προηγουμένως δεν έχει εκδοθεί προεδρικό διάταγμα, αφ' ετέρου η σύμβαση του Αμβούργου 79 στην οποία βασίζεται σήμερα ο Κανονισμός για ναυτική έρευνα και διάσωση δεν καλύπτει επαρκώς το θέμα. Αλλά και στην περίπτωση του πρόσφατου συμβάντος του υπουργικού αεροσκάφους που παρενοχλήθηκε από την τουρκική πολεμική αεροπορία, θα είχαμε περισσότερα να πούμε στη διεθνή κοινότητα, κυρίως στον ICAO, εάν υπήρχε κανονισμός για τα κρατικά αεροσκάφη εκδοθείς βάσει εξουσιοδοτικής διατάξεως της συμβάσεως του ICAO, όπου τότε θα μπορούσε η ελληνική πλευρά να αποδώσει μεγαλύτερη μομφή με νομικά επιχειρήματα προς την τουρκική πλευρά, γιατί απλούστατα τα αεροσκάφη που χρησιμοποιούνται καθ ολοκληρίαν για τη μεταφορά στο εξωτερικό διπλωματικών αποστολών και ειδικότερα Αρχηγών Κρατών Υπουργών, μπορεί να είναι ή πολιτικά αεροσκάφη ή αεροσκάφη κρατικά με σήματα εθνικότητας και νηολόγηση των ενόπλων δυνάμεων ή της πολεμικής αεροπορίας, όπως ήταν η συγκεκριμένη περίπτωση. Ελλείψει, λοιπόν, σχετικού κανονισμού δεν μπορέσαμε να ασκήσουμε πλήρως τα δικαίωμα, αλλά και τις δικαιοδοσίες τις οποίες η Σύμβαση Σικάγου εκχωρεί στην Ελλάδα. Και ένα θέμα που θα αντιμετωπίσουμε στο άμεσο μέλλον αν δεν έχει ήδη εγερθεί, κύριε Υπουργέ, είναι ότι και στην ειρήνη και στον πόλεμο οι 'Ενοπλες Δυνάμεις χρησιμοποιούν κάποια αεροσκάφη μικρά χωρίς χειριστές. Είναι τα μη επανδρωμένα αεροσκάφη, τα οποία έχουν ηλεκτρονικές συσκευές και συστήματα και μπορούν να μεταδώσουν ακόμα και την πραγματική εικόνα εκεί που θα τα οδηγήσουν οι χειριστές τους. Εάν δεν ενεργοποιήσουμε σχετικό κανονισμό, δεν θα μπορέσουμε να επικαλεσθούμε τη Σύμβαση του Σικάγο η οποία ορίζει για τα αεροσκάφη αυτά, αφού είναι επικίνδυνα λόγω του ότι δεν έχουν χειριστή, ότι δεν μπορούν να κινούνται στον εθνικό εναέριο χώρο κανενός συμβαλλομένου κράτους, χωρίς ειδική άδεια του συγκεκριμένου κράτους.

(Στο σημείο αυτό την Προεδρική ' Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Ξέρουμε σήμερα, αν η Τουρκία έχει αποστείλει τέτοια αεροσκάφη μη επανδρωμένα στο δικό μας εναέριο χώρο; Και δεν μπορούμε να το ξέρουμε, γιατί δεν ανιχνεύονται από τα ραντάρ. Αλλά και αν ακόμα ανιχνευτούν, δεν έχουμε συγκεκριμένο κανονισμό βάσει του οποίου θα απαγορεύουμε την πτήση των αεροσκαφών αυτών στον εθνικό εναέριο χώρο. 

'Οσον αφορά ένα πολυσυζητημένο θέμα, για την απαίτηση υποβολής σχεδίων πτήσεως και από τα στρατιωτικά αεροσκάφη, εντός του FIR Αθηνών, πολλοί, μη γνωρίζοντες το θέμα, λένε ότι δεν υποχρεούνται τα στρατιωτικά αεροσκάφη να καταθέτουν σχέδια πτήσεως. 'Ομως, με ρητή διάταξη, το παράρτημα 2 της Συμβάσεως του Σικάγο, αυτό, δηλαδή, που μόλις τώρα μεταφράζεται από την Υπηρεσία Πολιτικής Αεροπορίας, έπειτα από τόσα χρόνια, επιβάλλει γενική υποχρέωση υποβολής σχεδίου πτήσεως από όλα τα αεροσκάφη, είτε αυτά ίπτανται εντός εθνικού εναερίου χώρου είτε σε διεθνή, εντός περιοχής FIR. Πρόταση της Τουρκίας να περιοριστεί η υποχρέωση μόνο για τις πτήσεις πολιτικών αεροσκαφών απερρίφθη κατά τη διαμόρφωση του παραρτήματος 2.

Υπάρχει, λοιπόν, ρητή διάταξη στο παράρτημα 2 της Σύμβασης του Σικάγο, όπου αναγνωρίζεται το δικαίωμα στα συμβαλόμενα κράτη να ζητούν την υποβολή σχεδίου πτήσεως εκ μέρους στρατιωτικών αεροσκαφών τρίτου κράτους, που ίπτανται στο FIR ευθύνης τους.

Εξ άλλου στο παράρτημα 11, που και γι' αυτό ακόμα δεν έχει εκδοθεί προεδρικό διάταγμα, ορίζεται ότι για το σκοπό αποφυγής ή μείωσης της ανάγκης αναχαίτισης αεροσκαφών, οι αρμόδιες αρχές παροχής εξυπηρέτησης εναερίου κυκλοφορίας μπορούν να υποδείξουν ζώνες, διαδρόμους, περιοχές, όπου υποχρεούνται τα στρατιωτικά αεροσκάφη να καταθέσουν σχέδια πτήσεως, για να μπορούν πλέον ελευθέρως να ίπτανται στις περιοχές αυτές. Και σε αποφάσεις του Συμβουλίου ICAO όμως τονίζεται η ανάγκη, για την υπαγωγή και των στρατιωτικών αεροσκαφών στις διαδικασίες κινήσεως εντός των FIR με κατάθεση σχεδίων πτήσεως. Διότι η έννοια της Συμβάσεως του Σικάγο είναι η πρόνοια για την ασφάλεια της πολιτικής αεροπορίας.

Επομένως, ουδείς δύναται να ίπταται σε περιοχή FIR -εννοούμε στρατιωτικό αεροσκάφος- το οποίο θα μπορέσει ενδεχομένως να δημιουργήσει προβλήματα στις πτήσεις των πολιτικών αεροσκαφών, εφόσον δεν γνωρίζει η ελέγχουσα αρχή -συγκεκριμένα η Υπηρεσία Πολιτικής Αεροπορίας- πού, πώς και πότε κινούνται τα αεροσκάφη αυτά.

Στις Η.Π.Α. όπου κατά μία θεωρία πιστεύεται ότι τα στρατιωτικά αεροσκάφη δεν υποχρεούνται να καταθέτουν σχέδια πτήσεως, υπάρχουν ειδικοί κανόνες της Ομοσπονδιακής Υπηρεσίας Πολιτικής Αεροπορίας που ρυθμίζουν τις υποθέσεις αυτές.

Στην Ελλάδα, όπως σας είπα, το παράρτημα 2 τώρα μεταφράζεται, για να εκδοθεί με μορφή προεδρικού διατάγματος και για το παράρτημα 11 δεν έχει γίνει καμία προσπάθεια.

Να δούμε τώρα ένα βασικό θέμα για την αναγνώριση και αναχαίτιση των αεροσκαφών. Τα παραρτήματα που προανέφερα, τα 2 και 11 της Συμβάσεως του Σικάγο, περιλαμβάνουν τους κανόνες των διαδικασιών αναγνώρισης και αναχαίτισης. Η τυπολογία για την ενεργοποίηση των διαδικασιών αυτών αφορά τις περιπτώσεις παραβίασης του εθνικού εναερίου χώρου και παραβάσεων των κανόνων και περιορισμών της εναερίου κυκλοφορίας. Η παραβίαση αφορά εθνικό εναέριο χώρο και η παράβαση αφορά την κατά παρέκκλιση χρήση κανόνων και κανονισμών της εναερίου κυκλοφορίας. Και λέμε τώρα ότι στην Ελλάδα σήμερα, το 1997, οι μόνες ρυθμίσεις για την αναγνώριση και αναχαίτιση αεροσκαφών -και μάλιστα μόνο για παραβίαση εθνικού εναέριου χώρου- είναι ο ν. 2597/40, "περί κινήσεως αεροσκαφών άνωθεν της ελληνικής επικρατείας", ο οποίος επιτρέπει ακόμα και τη χρήση όπλων κατά πολιτικών αεροσκαφών. Με αυτόν τον κανονισμό λειτουργούμε σήμερα. Εάν γίνει παράβαση -που γίνεται κατά κόρον καθημερινά- δεν νομιμοποιείται η Ελλάδα γιατί δεν έχει εσωτερικό κανονισμό, να αναγνωρίσει και να αναχαιτίσει τα παραβαίνοντα τους κανονισμούς ICAO αεροσκάφη. Αυτά


 

  

Σελίδα 1659 

 

είναι σοβαρά πράγματα.

Βεβαίως, με το Πρωτόκολλο της Συμβάσεως του 1984 καταργήθηκε το σημείο που επέτρεπε χρήση όπλων κατά των πολιτικών αεροπλάνων, περιλαμβάνει δε και εξουσιοδοτική διάταξη για την έκδοση από κάθε συμβαλλόμενο κράτος εθνικών κανονισμών, σχετικά με την αναχαίτιση αεροσκαφών. Σήμερα τέτοιος κανονισμός που θα είχε τη θέση του στο άρθρο 2 παράγραφος 2 του Κώδικα Αεροπορικού Δικαίου δεν έχει ακόμα εκδοθεί. Πώς κάνουμε έλεγχο των παραβάσεων του εναέριου χώρου;

'Οσον αφορά τις αεροναυτικές ασκήσεις, η διεξαγωγή αεροναυτικών ασκήσεων συνιστά μεν σήμερα, σύμφωνα με το διεθνές δίκαιο της θάλασσας και του αέρα, νόμιμη χρήση της ελληνικής θάλασσας και του διεθνούς εναερίου χώρου, νόμιμο περιορισμό της ελευθερίας της ναυσιπλοϊας και αεροπλοίας, αλλά υπό τους όρους και περιορισμούς των διεθνών αεροναυτικών κανονισμών, που είναι ιδιαίτερα δεσμευτικοί και περιοριστικοί στα παραρτήματα της συμβάσεως του Σικάγου, τα οποία εμείς δεν έχουμε υιοθετήσει.

Υπάρχουν κάποιες γενικές αρχές στις αεροναυτικές ασκήσεις και σαν βασική γενική αρχή που πρέπει να προσέξουμε ιδιαίτερα, γιατί έχει σημασία και για τα μέτρα οικοδόμησης εμπιστοσύνης, είναι ότι όπως προβλέπεται στο εγχειρίδιο διαδικασιών ελέγχου εναερίου κυκλοφορίας, προσωρινή εκχώρηση εναερίου χώρου είναι δυνατόν να καθιερωθεί για χρήση από μεγάλους σχηματισμούς πτήσεων.

Προσέξτε: Οι συνεννοήσεις για την εκχώρηση του χώρου αυτού -είναι εκχώρηση, δεν είναι δικαίωμα των άλλων- θα ολοκληρώνονται με συντονισμό μεταξύ των υπεύθυνων για την άσκηση στρατιωτικών αρχών, αυτών δηλαδή, που θέλουν να κάνουν την άσκηση μέσα στο FIR και των αρμόδιων για τον έλεγχο εναερίου κυκλοφορίας, που είναι η ΥΠΑ.

Οι αρχές αυτές και οι διατάξεις από τις οποίες απορρέουν αποδίδουν μία γενικά περιοριστική φιλοσοφία των διεθνών αεροναυτικών κανονισμών όσον αφορά τους όρους διεξαγωγής στρατιωτικών και αεροπορικών ασκήσεων. Ιδιαίτερη όμως σημασία και βαρύτητα έχουν οι ρυθμίσεις περί πολιτικοστρατιωτικού συντονισμού όταν οι στρατιωτικές αεροπορικές ασκήσεις διεξάγονται στο διεθνή εναέριο χώρο του FIR Αθηνών. Εδώ η Τουρκία, όπως και κάθε άλλη πολεμική αεροπορία, όπως της Βουλγαρίας, της Αιγύπτου ή της Ιταλίας ή όποια άλλη πολεμική αεροπορία θέλει να κάνει ασκήσεις στο διεθνή εναέριο χώρο του FIR Αθηνών, υποχρεούται να συντονιστεί με ποιον; Με την ΥΠΑ. Μιλάμε για πολιτικοστρατιωτικό συντονισμό. Και αυτά τα οποία ισχυρίζονται οι Τούρκοι, ότι καλύτερο θα ήταν να συζητούν οι δύο αεροπορίες ή τα δύο ναυτικά μεταξύ τους, δεν συνιστά τίποτα άλλο παρά μία συνδιαχείριση των δικαιωμάτων εκμετάλλευσης του εθνικού και διεθνούς εναερίου χώρου μέσα στο FIR Αθηνών, που έχουμε εμείς την αποκλειστική δικαιοδοσία ελέγχου του. 'Αρα, είναι αδιανόητο να ομιλούμε για πολιτικό διάλογο με την Τουρκία στα θέματα αυτά, όταν έχουμε αποκλειστικό δικαίωμα ευθύνης και ελέγχου στο FIR Αθηνών.

Πρέπει να σημειωθεί ότι στις ΗΠΑ η Ομοσπονδιακή Υπηρεσία Πολιτικής Αεροπορίας και το Υπουργείο 'Αμυνας, έχουν εκδώσει κοινούς κανονισμούς για τις στρατιωτικές χρήσεις του εναερίου χώρου. Η ίδια η Αμερική, δηλαδή, που λέγει ότι δεν χρειάζονται να καταθέτουν σχέδια πτήσεως τα στρατιωτικά αεροσκάφη, έχει τέτοιους κανονισμούς. Γιατί; Διότι στον κόλπο του Μαϊάμι, ο οποίος είναι σε άμεση γειτνίαση με την Κούβα, πρέπει η Αμερική κατά την άποψή της να ελέγχει πάρα πολύ καλά τα πράγματα, διότι εκεί γίνονται πτήσεις στρατιωτικών αεροσκαφών και εκεί ελέγχεται η Κούβα. Η Κούβα πέρυσι κατέρριψε δύο TΣΕΣΝΑ, τα οποία έριχναν προκηρύξεις και δημιουργήθηκε θέμα μεταξύ Αμερικής και Κούβας. Με αυτόν τον τρόπο, έχοντας εσωτερικούς κανονισμούς για τη στρατιωτική χρήση του εναερίου χώρου, η Αμερικανική Κυβέρνηση αντιμετώπισε την υπόθεση.

Εμείς τι έχουμε; Εάν κληθούμε σε οποιοδήποτε διεθνές όργανο να λύσουμε επιτέλους τη "διαφορά" με την Τουρκία στο θέμα αυτό, το πρώτο που θα μας ζητηθεί τι είναι; Η κατάσταση της εσωτερικής νομοθεσίας, δηλαδή, βάσει ποιων κανόνων εμείς ελέγχουμε το FIR Aθηνών, τους οποίους παραβιάζει η τουρκική αεροπορία.

Εάν λοιπόν, παρά το ότι η διεθνής κοινότητα, ο ICAO συγκεκριμένα, μας έχει εκχωρήσει τέτοια δικαιώματα και εμείς δεν τα μετατρέπουμε σε εσωτερική νομοθεσία, ακρωτηριάζουμε από μόνοι μας τη δυνατότητα της Ελλάδας να υπερασπιστεί τα εθνικά κυριαρχικά δικαιώματά της. Είναι απλό. 

Γι' αυτούς τους λόγους, κύριε Υπουργέ, επερωτάσθε: εάν πρώτον, έχετε αντιληφθεί τη σημασία της εκδόσεως αυτού του προεδρικού διατάγματος και δεύτερον εάν "ναι", πώς έχετε χειριστεί το θέμα και πότε επιτέλους θα εκκινήσει η διαδικασία για την έκδοση αυτού του προεδρικού διατάγματος και των άλλων σχετικών διαταγμάτων.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Λουκάκος έχει το λόγο.

ΠΑΝΑΓΙΩΤΗΣ ΛΟΥΚΑΚΟΣ: Κύριε Πρόεδρε, είναι γνωστό ότι οι ελληνοτουρκικές σχέσεις τα τελευταία είκοσι πέντε χρόνια ευρίσκονται σε μία φάση διαρκούς κρίσεως και είναι γνωστό ότι τον τελευταίο καιρό η κρίση αυτή έχει οξυνθεί. Επίσης είναι γνωστό ότι βρίσκονται σε εξέλιξη διάφορες μεσολαβητικές πρωτοβουλίες. Και είναι επίσης γνωστό ότι καθώς αυτές οι πρωτοβουλίες βρίσκονται σε εξέλιξη οξύνεται η τουρκική επιθετικότητα. 

'Εχουμε να καταθέσουμε ορισμένα στοιχεία τα οποία έχουν σχέση με το τι συμβαίνει στον εναέριο χώρο του Αιγαίου και πολύ πρόχειρα μπορούμε να σας πούμε αυτήν τη στιγμή ότι είχαμε παραβάσεις του εναερίου χώρου το 1995 πεντακόσιες είκοσι τρεις και το 1996 χίλιες εξακόσιες.

Είχαμε εξήντα πέντε παραβιάσεις του F.I.R. Aθηνών το 1995, και τετρακόσιες τριάντα ένα το 1996. Είχαμε εκατόν είκοσι οκτώ εμπλοκές σε αερομαχίες το 1995 και τετρακόσιες πενήντα εννέα το 1996.

Τέλος, είχαμε εβδομήντα τρεις πτήσεις τουρκικών αεροσκαφών πάνω από το ελληνικό έδαφος το 1995 και πεντακόσιες τριάντα οκτώ το 1996.

Αν δείχνουν κάτι αυτοί οι αριθμοί, είναι ότι η ελληνική πλευρά πρέπει να κάνει ότι μπορεί ώστε να ρυθμίσει από δική της πλευρά το καθεστώς στο Αιγαίο. Διότι εν πάση περιπτώσει σε όλη αυτήν τη διάρκεια και σε όλα αυτά τα χρόνια της ελληνοτουρκικής κρίσεως, το κύριο επιχείρημα της ελληνικής πλευράς είναι το διεθνές δίκαιο.

Αλλά, πώς είναι δυνατόν να επικαλούμεθα εμείς το διεθνές δίκαιο, όταν δεν το έχουμε κατοχυρώσει εσωτερικά; Πως είναι δυνατόν, όταν έρθει η ώρα, να πάμε σε ένα διεθνές δικαιοδοτικό όργανο, και κληθούμε εκεί να καταθέσουμε το εσωτερικό μας δίκαιο δεν θα μπορούμε να το παρουσιάσουμε, αφού θα λείπουν τα προεδρικά διατάγματα τα οποία ολοκληρώνουν το νομικό καθεστώς, το νομικό πλαίσιο από ελληνικής πλευράς;

'Ισως ο κύριος Υπουργός που παρίσταται σήμερα στην Αίθουσα δεν είναι ο πιό αρμόδιος να δώσει απάντηση σε αυτά τα ερωτήματα. Διότι αυτά είναι κυρίως ερωτήματα στα οποία θα μπορούσε να απαντήσει είτε το Υπουργείο Εξωτερικών ή το Υπουργείο Εθνικής 'Αμυνας. Αλλά τα ερωτήματα υπάρχουν. Και ένα καίριο ερώτημα είναι επί παραδείγματι ποια είναι τα όργανα του Υπουργείου Εξωτερικών τα οποία ασχολούνται σήμερα με τα προβλήματα και τα ζητήματα του εναερίου χώρου. Φοβούμαστε ότι δεν υπάρχουν. Ποιοι είναι οι εμπειρογνώμονες οι οποίοι υπηρετούν στο Υπουργείο Εξωτερικών και οι οποίοι ασχολούνται με τα πελώρια αυτά ζητήματα; Δεν τους γνωρίζουμε και δεν είμαστε βέβαιοι αν υπάρχουν.

Θέλω να κλείσω, επισημαίνοντας το εξής: 'Ολα αυτά τα χρόνια, στην σύγκρουση με την Τουρκία επικαλούμαστε εμείς το Διεθνές Δίκαιο και τις διεθνείς συμβάσεις. Είναι αυτό ακριβώς το ισχυρό σημείο της Ελλάδας έναντι της Τουρκίας. Αλίμονο αν εμείς οι ίδιοι δεν έχουμε ρυθμίσει το νομικό καθεστώς, το νομικό πλαίσιο το οποίο συνεχώς επικαλούμαστε και το οποίο συνεχώς προβάλλουμε.

Σήμερα ο κ. Σπηλιωτόπουλος έθεσε εδώ ένα ζήτημα για το


 

  

Σελίδα 1660 

 

προεδρικό διάταγμα το οποίο αφορά τις πτήσεις. 'Εχω το φόβο ότι υπάρχουν και άλλα τέτοια κενά στην εσωτερική μας νομοθεσία. 'Εχω το φόβο ότι το προεδρικό αυτό διάταγμα το οποίο δεν έχει εκδοθεί, δεν είναι το μόνο, ότι υπάρχουν και άλλα. Και πιθανώς θα πρέπει το Υπουργείο Εξωτερικών κυρίως και δευτερευόντως το Υπουργείο 'Αμυνας και όχι ο κύριος Υπουργός, ο οποίος δεν είναι ο απολύτως αρμόδιος στα θέματα αυτά, να καθήσουν να ερευνήσουν τι έχει υπάρξει ως τώρα, τι δεν υπάρχει και ποια κενά έχουμε στην εσωτερική μας νομοθεσία. Και με βάση τα κενά αυτά να προχωρήσουμε ώστε όταν έρθει η ώρα -που δεν αποκλείεται να έρθει σύντομα- να είναι σε θέση η ελληνική πλευρά να παρουσιάσει ένα νομικό πλαίσιο που δεν θα εμφανίζει κενά.

ΠΡΟΕΔΡΕΥΩΝ (Νικόλαος Κατσαρός): Ο κ.Χειμάρας έχει το λόγο.

ΑΘΑΝΑΣΙΟΣ ΧΕΙΜΑΡΑΣ: Κύριε Πρόεδρε, όπως τόνισαν και οι συνάδελφοι μου, είναι εξαιρετικά επείγον να εκδοθεί το σχετικό προεδρικό διάταγμα που θα ορίζει τις αρμοδιότητες και τις δικαιοδοσίες του ελληνικού κράτους, τις σχετικές με τη ρύθμιση της εναέριας κυκλοφορίας για όλες τις κατηγορίες των αεροσκαφών και για όλες τις χρήσεις του εναέριου χώρου πολιτικές και στρατιωτικές, πριν βρεθούμε στη δυσάρεστο θέση να απωλέσουμε εθνικά μας δικαιώματα που αφορούν την εναέρια κυκλοφορία με ό,τι αυτό συνεπάγεται.

Μια και ο λόγος για την εναέρια κυκλοφορία, και μία και δεν έχουμε εδώ τον Υπουργό Εξωτερικών και έχουμε τον Υπουργό Συγκοινωνικών, θα ήθελα, με αφορμή και πρόσφατο δημοσίευμα αθηναϊκής εφημερίδας, να επεκταθώ και να κρούσω για μία ακόμα φορά τον κώδωνα του κινδύνου απομόνωσης της χώρας μας, δεδομένου ότι μεθοδεύεται από τις Βρυξέλλες, από διεθνή οργανισμό -κύριε Υφυπουργέ, ασφαλώς θα το ξέρετε- η υφαρπαγή κυριαρχικών δικαιωμάτων με την κατάργηση δικών μας αεροδιαδρόμων, δύο συγκεκριμένα.

Συγκεκριμένα, λοιπόν, λέγεται ότι είναι στα σκαριά η δημιουργία δύο νέων αεροδιαδρόμων που θα παραχωρηθούν στον έλεγχο Ιταλών και Τούρκων ελεγκτών εναέριας κυκλοφορίας, με το αιτιολογικό ότι τα αεροσκάφη που χρησιμοποίησαν τους αεροδιαδρόμους του Αιγαίου από Βορρά και Νότο και αντίθετα, κατά τα προηγούμενα χρόνια, κυρίως κατά τους μήνες αιχμής Ιούλιο Αύγουστο απώλεσαν χρόνο πάνω από 50% με καθυστέρηση, με αποτέλεσμα οι αεροπορικές εταιρείες να υποστούν τεράστιες οικονομικές ζημιές. Αυτό ισχυρίζονται αυτές τουλάχιστον. 

Βεβαίως, για το θέμα αυτό, κύριε Υπουργέ, θα επανέλθουμε σύντομα στη Βουλή γιατί οι παραλείψεις και τα λάθη των διοικήσεων, κατά την άποψή μας, για την Υπηρεσία Πολιτικής Αεροπορίας γενικότερα, είναι πάρα πολλές και εγκληματικές. Γι' αυτό σήμερα θα περιοριστώ σε μερικές μόνο ερωτήσεις που αφορούν την εναέρια κυκλοφορία.

Ερώτηση πρώτη: Αληθεύουν οι πληροφορίες ότι γίνεται προσπάθεια να μας υφαρπάξουν αεροδιαδρόμους κάτι το οποίο θα οδηγήσει τη χώρα μας σε διεθνή απομόνωση και φυσικά θα την αφήσουν εκτός τελών υπέρ πτήσεων με απώλεια πολλών δισεκατομμυρίων; 

Δεύτερον: Ως γνωστόν η Υπηρεσία Πολιτικής Αεροπορίας έχει από 24.7.1991 υπογράψει σύμβαση με τη γαλλική εταιρεία ΤHOMSON με συμβατική υποχρέωση της εταιρείας να παραδώσει σε λειτουργία ολοκληρωμένο σύγχρονο σύστημα ελέγχου εναέριας κυκλοφορίας στις 15.5.1994, από το 1994 δηλαδή. Η ερώτησή μου είναι η εξής: Μέχρι σήμερα έχει παραδοθεί το σύστημα και αν ναι, γιατί δεν λειτουργεί; Αν όχι, ποιος ευθύνεται για την καθυστέρηση η οποία δυσφημίζει τη χώρα μας στους διεθνείς οργανισμούς και ζημιώνει τα μέγιστα οικονομικά και εθνικά;

Εδώ θέλω να σας θυμίσω ότι ο προκάτοχός σας Υπουργός, με τον οποίο συνυπηρετήσατε εσείς, σε παλαιότερη ερώτησή μου είχε διαβεβαιώσει τη Βουλή ότι τους πρώτους του 1997 το σύστημα αυτό θα είχε λειτουργήσει.

Τρίτη ερώτηση: Είναι αληθές ότι και σήμερα χρησιμοποιούμε ακόμα τα απαρχαιωμένα μηχανήματα του 1960 αντί των σύγχρονων που θα επέτρεπαν -προσέξτε, κύριε Πρόεδρε- τον οκταπλασιασμό των αεροσκαφών στον εναέριο χώρο μας με ό,τι θετικό αυτό συνεπάγεται και που φυσικά έχουμε χρυσοπληρώσει με πολλά δισεκατομμύρια στους Γάλλους που έχουν την ΤΗΟΜSON;

Τέταρτη ερώτηση: Τον Μάιο του 1996 εντός του νέου κτιρίου του πύργου ελέγχου Αθηνών -άλλη ιστορία αυτό, θα επανέλθουμε την άλλη εβδομάδα- η εταιρεία THOMSON- έκανε παρουσίαση ενώπιον δημοσιογράφων και του διοικητού της Υ.Π.Α., κ. Καλοφώνου, του νέου συστήματος και διαβεβαίωσε τους πάντες ότι θα τεθεί σε πλήρη επιχειρησιακή εκμετάλλευση το όλο σύστημα από 1.4.1997. Η ερώτησή μου είναι η εξής: Τι συνέβη και δεν ετέθη σε λειτουργία; Ποιος ευθύνεται για τη νέα καθυστέρηση; 'Εχουν αποδοθεί ευθύνες και σε ποιον, κύριε Υπουργέ;

Πέμπτη ερώτηση: Αληθεύει ότι η THOMSON έχει εισπράξει σχεδόν όλα τα χρήματα -κάτι λίγα λέει τους χρωστάμε ακόμα- πριν ολοκληρώσει τις συμβατικές της υποχρεώσεις έναντι του ελληνικού δημοσίου;

'Εκτη ερώτηση και τελευταία: Γνωρίζω πολύ καλά και κατανοώ το γεγονός ότι ένας Υπουργός, όσο ικανός και αν είναι, όταν δεν του επιτρέπουν πολλές πρωτοβουλίες, όπως με τον προκάτοχό σας Υπουργό και κυρίως όταν δεν τον αφήνουν περισσότερο από οκτώ μήνες σε ένα Υπουργείο, όπως γίνεται στο Υπουργείο Μεταφορών όπου οι πολιτικές ηγεσίες αλλάζουν σαν τα πουκάμισα -έχουμε πέντε, έξι αλλαγές σε τέσσερα χρόνια- τότε ο Υπουργός δύσκολα μπορεί να δεσμευτεί για ορισμένα σοβαρά θέματα.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Είμαι, όμως, υποχρεωμένος, κύριε Υπουργέ, να σας ρωτήσω -και θέλω ξεκάθαρη και δεσμευτική δήλωση η οποία κάποτε να ισχύει- πότε επιτέλους θα τεθεί σε πλήρη λειτουργία το νέο σύστημα εναέριας κυκλοφορίας που έχουμε πληρώσει για να σταματήσουν να μας βλασφημούν ξένες εταιρείες και πιλότοι, να ζημιωνόμαστε οικονομικά και να απομονωνόμαστε εθνικά; Πότε, κύριε Υπουργέ; Να μας το πείτε αυτό. 

Επίσης -και τελειώνω- τι θα κάνετε με την έκδοση του σχετικού προεδρικού διατάγματος που αφορά τη ζώνη έγκαιρης προειδοποίησης και περιλαμβάνει τον εθνικό εναέριο χώρο και τμήματα του διεθνούς εναερίου χώρου, όπως πολύ σωστά ανέλυσε ο πρώτος εισηγητής;

Περιμένουμε, κύριε Υπουργέ, συγκεκριμένες απαντήσεις για να ενημερώσετε και εμάς και τον ελληνικό λαό, τι θα γίνει επιτέλους με τον εκσυγχρονισμό της Υ.Π.Α. σε ό,τι αφορά τον εναέριο χώριο και το προεδρικό διάταγμα που ανέφερα προηγουμένως.

Ευχαριστώ.

(Στο σημείο αυτό ο Βουλευτής κ. Αθανάσιος Χειμάρας καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Μεταφορών και Επικοινωνιών κ. Λουκάκης έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε Πρόεδρε, θα απαντήσω στην επερώτηση που υπεβλήθη σήμερα και στα ερωτήματα που υπάρχουν στην επερώτηση αυτήν.

Και θα πρέπει, κύριοι συνάδελφοι, να κάνετε άλλη επερώτηση για όλα αυτά τα ζητήματα που βάλατε εκ περισσού, που δεν έχουν καμία σχέση με το συγκεκριμένο θέμα.

ΑΘΑΝΑΣΙΟΣ ΧΕΙΜΑΡΑΣ: Με την εναέρια κυκλοφορία έχουν.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Σε ό,τι αφορά το FIR Αθηνών, είναι γνωστό ότι έχει καθοριστεί από τον ICAO κατά τις περιοχικές διασκέψεις της Κωνσταντινούπολης τον Οκτώβριο και το Νοέμβριο του 1950, του Παρισιού το 1952 και της Γενεύης το 1958.

Δεύτερον, η περιοχή έρευνας διάσωσης Ελλάδας για τον


 

  

Σελίδα 1661 

 

εναέριο χώρο έχει καθοριστεί από τον ΙCAO στην περιοχική διάσκεψη του Παρισιού το 1952.

Τρίτον, για τον εθνικό εναέριο χώρο. Αυτός έχει καθοριστεί με διάταγμα του Ιουνίου του 1931 σε δέκα ναυτικά μίλια και δημοσιεύτηκε από τα Ηνωμένα 'Εθνη το 1957.

Τέταρτον, για τις αμυντικές ανάγκες. 'Εχει καθοριστεί από το ΝΑΤΟ η περιοχή έγκαιρης προειδοποίησης, που συμπίπτει με το FIR Aθηνών. Και αυτό ακολουθείται και σήμερα. 

'Ολα τα παραπάνω, είναι αποφάσεις διεθνών οργανισμών και νόμων. Καλύπτουν τα εθνικά συμφέροντα και είναι αποδεκτά και από την Τουρκία, που συμμετείχε στη λήψη ομοφώνων αποφάσεων του ICAO. Ο προσδιορισμός των ανωτέρω με διάταγμα, σύμφωνα με τον Αεροπορικό Κώδικα, δεν έγινε από τη σημερινή Κυβέρνηση, για τους ίδιους λόγους που δεν έγινε και από την κυβέρνηση της Νέας Δημοκρατίας την περίοδο 1990-1993.

Παρ'όλα αυτά, συγκροτείται επιτροπή από Υπηρεσία Πολιτικής Αεροπορίας, το Γ.Ε.Α. και το Υπουργείο Εξωτερικών, που θα συντάξει τα σχετικά διατάγματα. Η δημοσίευση θα γίνει όταν η Κυβέρνηση κρίνει ότι εξυπηρετούνται τα εθνικά συμφέροντα και είναι η κατάλληλη στιγμή.

Και επαναλαμβάνω, ότι οι λόγοι για τους οποίους δεν έγινε η δημοσίευση του διατάγματος είναι ακριβώς οι ίδιοι για τους οποίους δεν έγινε και με τη δική σας κυβέρνηση.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ.Μεϊμαράκης έχει το λόγο.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, ειλικρινά λυπούμαι, γιατί είμαστε υποχρεωμένοι σε κάθε επερώτηση -και χαίρομαι που είναι εδώ ο Κοινοβουλευτικός Εκπρόσωπος του κυβερνώντος κόμματος- να θέτουμε το θέμα της ουσιαστικής και σοβαρής εκπροσώπησης της Κυβέρνησης, με όλο τον προσωπικό σεβασμό στον παριστάμενο Υπουργό ο οποίος τελευταία έχει γίνει ο Υφυπουργός που απολογείται κοινοβουλευτικά για όλα τα θέματα.

Την περασμένη φορά είχαμε μια επερώτηση για τις προγραμματικές συμφωνίες που απευθυνόταν στον Υπουργό Εθνικής Οικονομίας, στον Υπουργό Οικονομικών και στον Υπουργό Μεταφορών και Επικοινωνιών. Και η Κυβέρνηση έκρινε καλό ότι έπρεπε να εκπροσωπηθεί από τον παριστάμενο κύριο Υφυπουργό, ο οποίος, ειλικρινά σας το λέω, ότι μας είναι και συμπαθής. Είμαστε από την ίδια περιοχή, από την Κρήτη. Δεν έχει καμία προσωπική αιχμή.

Σήμερα, σε μια τόσο σοβαρή επερώτηση, η Κυβέρνηση φυγομαχεί.

Και θα έλεγα, κύριε Πρόεδρε, ότι η επερώτηση αυτή αν προσέξατε είναι πάρα πολύ, μα πάρα πολύ προσεκτικά διατυπωμένη, ώστε να μη δώσουμε ούτε προς τα έξω, προς τους εχθρούς μας ή τους αντιπάλους μας, οποιαδήποτε αφορμή ή οποιοδήποτε στοιχείο, το οποίο δεν θέλαμε να διαρρεύσει.

Κάναμε την περασμένη φορά μια έκκληση. Επανερχόμαστε στην έκκληση αυτή, κύριε Πρόεδρε: Να εξαντλήσετε την πίεσή σας προς την Κυβέρνηση, ώστε οι επερωτήσεις, δηλαδή η βαριά μορφή ελέγχου προς την Κυβέρνηση να έρθουν στα σωστά κοινοβουλευτικά πλαίσια.

Εμείς σήμερα δεν πήραμε καμία απάντηση, ούτε γίναμε σοφότεροι, όπως δεν έχουμε γίνει από τις επερωτήσεις του τελευταίου χρόνου.

Αυτό μας κάνει να αισθανόμαστε πιο ανήσυχοι, ιδιαίτερα σήμερα στην επέτειο του Πολυτεχνείου, όπου όλοι οι Κοινοβουλευτικοί Εκπρόσωποι των κομμάτων στις ομιλίες τους τόνισαν το μήνυμα του αγώνα εκείνης της εξέγερσης, τον αγώνα για τη δημοκρατία και τη διαχρονικότητα αυτού του μηνύματος.

Σας δηλώνουμε κατηγορηματικά ότι εμείς πιστεύουμε ότι σήμερα υπάρχει έλλειμμα δημοκρατίας και οι θεσμοί, ιδιαίτερα το Κοινοβούλιο, δεν λειτουργούν όπως πρέπει να λειτουργούν.

Η αλαζονεία της Κυβέρνησης φαίνεται καθημερινά σε όλο της το μεγαλείο. Λυπούμαστε γι'αυτό. Δεν έχουμε άλλο μέσον, αλλά θα το βρούμε, κύριε Πρόεδρε. 

Θέλουμε, λοιπόν, το Προεδρείο να μας δηλώσει -είναι η τέταρτη επερώτηση που εγώ απευθύνομαι στο Προεδρείο- ότι πράγματι εξήντλησε τα περιθώρια πίεσης προς την Κυβέρνηση. Αυτή η κατάσταση πάντως για μας δεν μπορεί να συνεχιστεί και τη θεωρούμε απαράδεκτη.

Το δεύτερο που ήθελα να σας πω είναι ότι η αναβάθμιση της Βουλής περνάει μέσα και από συζητήσεις, κυρίως στην επιτροπή. Η Νέα Δημοκρατία δεν έχει κάνει επερώτηση για την εθνική άμυνα ή για τα εξωτερικά θέματα τέτοιου μεγέθους. Αυτά τα θέματα ή τα συζητάμε σε προ ημερησίας διατάξεως συζητήσεις, σε επίπεδο Αρχηγών κομμάτων ή θέλουμε να συζητούνται στην Επιτροπή της Βουλής Εξωτερικών και 'Αμυνας.

Η Κυβέρνηση, όμως, μας φέρνει στη δυσάρεστη θέση να καταθέτουμε επερωτήσεις πλέον και γι'αυτά τα ζητήματα, ακριβώς γιατί αυτή έχει την πρωτοβουλία και όχι το Προεδρείο, να κουβεντιάσει αναλυτικά αυτά τα θέματα στην επιτροπή, πράγμα το οποίο μπορεί να γίνει χωρίς να πάρουν πολύ δημοσιότητα αυτά τα θέματα, τα οποία πολλές φορές άμα παίρνουν δημοσιότητα, είναι και βλαπτικό για τα εθνικά μας συμφέροντα. Γι'αυτό ακριβώς, με φειδώ θα έλεγα και με πάρα πολύ προσεκτική διατύπωση, καταθέσαμε τη σημερινή επερώτηση.

Η επερώτηση αναπτύχθηκε από τον κ. Σπηλιωτόπουλο, με τρόπο που δεν σηκώνει παρερμηνείες, με τρόπο που δεν δείχνει στείρα αντιπολίτευση και αντιπολιτευτική τακτική, έτσι για να πετάξουμε κάποιες κορώνες. Αντιθέτως με πολύ ηρεμία και με επιστημονική τεκμηρίωση θα έλεγα του αεροπορικού δικαίου και όλων των συναφών παραρτημάτων και των συνθηκών -όχι μόνο αυτές που ανέφερε ο κύριος Υπουργός, αλλά κυρίως και του Σικάγου και όλα τα άλλα τα οποία ανέπτυξε ο κύριος εισηγητής μας- ετέθη το θέμα της επερώτησης επί της ουσίας.

Είναι γνωστή, όμως, κυρίες και κύριοι συνάδελφοι, η τεχνική την οποία αναπτύσσουμε στις επερωτήσεις. Ο κύριος εισηγητής την αναπτύσσει, οι δε υπόλοιποι ομιλητές αναφέρονται σε συγκεκριμένα θέματα τα οποία άπτονται της επερώτησης.

Ο κ. Λουκάκος και ο κ. Χειμάρας έθεσαν ερωτήματα, τα οποία είναι μέσα στο πνεύμα και στην ουσία της επερώτησης, ερωτήματα τα οποία δεν απαντήθηκαν από την Κυβέρνηση.

Κατά συνέπεια, η Κυβέρνηση δεν απαντά καν στον κύριο εισηγητή μας, ο οποίος αναπτύσσει ουσιαστικά την επερώτηση και εγκαλεί την Κυβέρνηση με τρόπο ήπιο, απαλό, διπλωματικό, γιατί δεν έχει προχωρήσει στην έκδοση προεδρικού διατάγματος. Ταυτόχρονα ο κ. Λουκάκος ανέπτυξε το θέμα για τις παραβιάσεις και για τις ελληνοτουρκικές σχέσεις και για όλα τα συναφή, επίσης με διπλωματικό τρόπο για να το καταλάβει η Κυβέρνηση. Ο κ. Χειμάρας ανέπτυξε τα υπόλοιπα ζητήματα, τα οποία άπτονται των θεμάτων των ΗΠΑ και των εναερίων χώρων για την Ολυμπιακή Αεροπορία κλπ.

Δεν είναι έξω από την αρμοδιότητα, ιδιαίτερα του παριστάμενου Υπουργού. Θα έλεγα ότι τα θέματα που αναπτύχθηκαν από το συνάδελφο είναι μέσα στην αρμοδιότητα του Υπουργού και θα περίμενε κανείς σ' αυτά να απαντήσει.

Η σημερινή μας επερώτηση, λοιπόν, ουσιαστικά προσπαθεί να σας κάνει να επιτελέσετε το καθήκον σας. Δεν μπορεί να στέκεστε κάθε φορά πίσω από το άλλοθι του τι έκανε η Νέα Δημοκρατία και τι δεν έκανε. Εάν κάτι δεν έκανε η Νέα Δημοκρατία, το πλήρωσε άλλωστε.

Εσείς, όμως, ήρθατε στην Κυβέρνηση για να κάνετε αυτά που δεν έκανε η Νέα Δημοκρατία ή αυτά που έκανε λανθασμένα η Νέα Δημοκρατία, κατά τη γνώμη σας, και τα εξαγγείλατε στον ελληνικό λαό. Τίποτα από αυτά δεν κάνετε. Αντιθέτως, θα έλεγα ότι με έπαρση πολλές φορές, καλυπτόμενοι πίσω από αυτό το επιχείρημα, εσείς κάνετε και χειρότερα ακόμα από όσα θα μπορούσαν να γίνουν.

Είναι η ώρα, κύριε Υπουργέ, να αντιληφθεί η Κυβέρνηση τη δυσκολία των καταστάσεων και να προχωρήσει στην έκδοση του προεδρικού διατάγματος. Ακούσατε ότι οι παραβιάσεις έχουν αυξηθεί και ότι οι ελληνοτουρκικές σχέσεις βρίσκονται ουσιαστικά σε μία έξαρση. Η Κυβέρνηση εκπέμπει προς την


 

  

Σελίδα 1662 

 

άλλη μεριά μηνύματα υποχωρητικότητας και ενδοτικότητας. Καίει τα διαπραγματευτικά της ατού καθημερινά. Χωρίς να παίρνετε τίποτα, ουσιαστικά κάνετε το "καλό παιδί" και καίτε τα διαπραγματευτικά σας χαρτιά. 

Είναι μεγάλο το πρόβλημα που τίθεται σήμερα. Εάν σκεφθεί κανείς ότι δεν μπορεί με κανένα τρόπο να αισθάνεται εθνικά υπερήφανος από την παρενόχληση -για να μη χρησιμοποιήσω βαρύτερη έκφραση- του αεροπλάνου που μετέφερε τον Υπουργό Εθνικής 'Αμυνας, τότε καταλαβαίνετε πόσο δύσκολο είναι το θέμα και πόσο περισσότερη ανάγκη υπάρχει τώρα να εκδώσετε το προεδρικό διάταγμα. Είναι ανάγκη για τα κυριαρχικά μας δικαιώματα και αυτό πρέπει να γίνει κατανοητό από την Κυβέρνηση. Δεν μπορεί να απεμπολούμε ουσιαστικά κυριαρχικά δικαιώματα.

'Εχετε βαρύτατες ευθύνες και σας καλούμε να τις αναλάβετε επιτέλους, για να καταλάβουν οι απέναντι και κυρίως η Διεθνής Κοινότητα ότι η Ελλάδα, χωρίς ουσιαστικά να δημιουργεί προβλήματα, δεν έχει καμία διάθεση να κουβεντιάσει ή να παίξει με τα θέματα που αφορούν τα κυριαρχικά της δικαιώματα και την εθνική της ανεξαρτησία. Αυτό πρέπει να γίνει κατανοητό προς πάσα κατεύθυνση.

Για άλλη μία φορά, το μήνυμα του "Πολυτεχνείου" είναι επίκαιρο στα θέματα της εξωτερικής πολιτικής, ακριβώς γιατί, αν όπως μας είπε και ο Υπουργός Παιδείας και ο Κοινοβουλευτικός σας Εκπρόσωπος, στέκεσθε και εμπνέεσθε από αυτά τα μηνύματα, έχετε την υποχρέωση να το δείξετε και με πράξεις. 

Σας είπε ο κύριος εισηγητής ότι πρέπει πάση θυσία να προχωρήσετε σ' αυτήν την έκδοση, διότι στην περίπτωση κατά την οποία θα κληθούμε στους διεθνείς οργανισμούς να λύσουμε κάποια διαφορά μας, είναι δεδομένο ότι θα ζητηθεί από τον όποιο διεθνή οργανισμό το εσωτερικό μας δίκαιο. Και εσωτερικό δίκαιο δεν υπάρχει.

Αυτό προσπαθούμε μέσα από αυτήν την επερώτηση να σας πιέσουμε να κάνετε: να δημιουργήσετε, να μορφώσετε ένα τέτοιο εσωτερικό δίκαιο, το οποίο ουσιαστικά να δείχνει ότι η Ελλάδα έχει δίκιο, οποτεδήποτε και αν προσκληθεί από τους διεθνείς οργανισμούς, για να αποδείξει αυτά τα θέματα, που και σήμερα συζητάμε. Κανένα άλλο μέσον ή καμιά άλλη πίεση δεν θέλει να ασκήσει η παρούσα επερώτηση.

Eσείς, κύριε Υπουργέ -επιτρέψτε μου να πω- σηκώνετε όλο το βάρος της κοινοβουλευτικής απολογίας της Κυβέρνησης σ' αυτά τα θέματα. Σας τιμά, βέβαια κυβερνητικά, αλλά εν τέλει, η Κυβέρνηση υποτιμά τη νοημοσύνη της Βουλής.

Δεν έχει να κάνει με τέτοια θέματα ώστε να υποβαθμίζει κυρίως τις επερωτήσεις της Αντιπολίτευσης.

Κύριε Πρόεδρε, αν αυτή η τακτική δεν αλλάξει, ειλικρινά σας λέω ότι πλέον θα καταθέτουμε τις επερωτήσεις προς συγκεκριμένα Υπουργεία ώστε να μην έχουν τη δυνατότητα να μεταθέτουν τις ευθύνες. Ας το καταλάβει αυτό η Κυβέρνηση: Η σημερινή επερώτηση στρέφεται ουσιαστικά προς το Υπουργείο Εξωτερικών και προς το Υπουργείο Μεταφορών γιατί άπτεται και θεμάτων που αφορούν την Πολιτική Αεροπορία και εν πάση περιπτώσει γιατί εμείς δεν θέλαμε με κανένα τρόπο να δώσουμε χαρακτήρα και προβληματισμό τέτοιο που να δημιουργήσει πρόβλημα στην άσκηση της εξωτερικής μας πολιτικής.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Γι' αυτό και δεν καλέσαμε τον Υπουργό Εθνικής 'Αμυνας.

ΕΥΑΓΓΕΛΟΣ ΜΕΪΜΑΡΑΚΗΣ: Ακριβώς γι' αυτό και δεν καλέσαμε τον Υπουργό Εθνικής 'Αμυνας. Αλλά προς Θεού μην εκλαμβάνει η Κυβέρνηση την καλή μας διάθεση για αντιπολίτευση σε αυτά τα ζητήματα -αντιπολίτευση με προτάσεις και όχι δομική αντιπολίτευση ή κραυγών αντιπολίτευση- ως αδυναμία της Νέας Δημοκρατίας. Το τονίσαμε, το επαναλαμβάνουμε.

Από κει και πέρα αν εμείς, κύριε Πρόεδρε, δεν μείνουμε ικανοποιημένοι με την παρούσα απάντηση της δευτερολογίας του κυρίου Υπουργού, δηλώνουμε κατηγορηματικά ότι θα επανέλθουμε στην επερώτηση μόνο ως προς τον Υπουργό Εξωτερικών. Και αν και από αυτόν δεν μείνουμε ικανοποιημένοι, θα τη θέσουμε προς τον Υπουργό Εθνικής 'Αμυνας. Και την ευθύνη για ο,τιδήποτε προκύψει, τη φέρει η Κυβέρνηση και μόνο αυτή.

Σας παρακαλώ, κύριε Υπουργέ, να το μεταφέρετε στον Πρωθυπουργό. Από δω και πέρα αν δεν μένουμε ικανοποιημένοι, θα απευθυνόμαστε μόνο σε έναν Υπουργό και την ίδια επερώτηση εναλλακτικά στον κάθε Υπουργό. Δεν μπορούμε να παίξουμε άλλο μ' αυτό. Θα φέρετε ακεραία την ευθύνη για το ότι εμείς θα επανέλθουμε στη συγκεκριμένη επερώτηση ατομικά στον Υπουργό Εξωτερικών και ατομικά στον Υπουργό Εθνικής 'Αμυνας.

Εμείς πάντως έστω και την ύστατη αυτή ώρα σας λέμε: Μην απεμπολείτε κυριαρχικά δικαιώματα, είναι βαρύτατες οι ευθύνες σας. Προσπαθήστε να κρατηθείτε σε ένα επίπεδο που με ομοψυχία, με ομοθυμία, με ομοφωνία θέλουμε, για να δείξει η Ελλάδα ότι μπορεί και πρέπει να υπερασπίσει τα κυριαρχικά της δικαιώματα και στους διεθνείς οργανισμούς. Και αυτά θα τα υπερασπίσει με το εσωτερικό της δίκαιο, γιατί η Ελλάς είναι πόλος σταθερότητας και ειρήνης στα Βαλκάνια και αυτό το ρόλο θέλει και η Αξιωματική Αντιπολίτευση να έχει η Ελλάδα. Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ.Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Κύριε Πρόεδρε, κύριοι συνάδελφοι, η εθνική κυριαρχία ως έννοια νομική και πολιτική, που εκφράζει την απόλυτη και αποκλειστική εξουσία του κράτους σε ολόκληρη την έκταση των χερσαίων και θαλασσίων ορίων μίας χώρας, ασκείται και στον αέρα, μέσα στον εθνικό εναέριο χώρο, πάνω από το έδαφος και πάνω από τη θαλάσσια περιοχή που αποτελεί την αιγιαλίτιδα ζώνη μίας χώρας, αλλά στην περίπτωση της Ελλάδας και πέραν αυτής.

Πάνω από τα διεθνή ύδατα της ανοιχτής θάλασσας, υπάρχει ο διεθνής εναέριος χώρος, κτήμα όλων των χωρών της διεθνούς κοινότητας, του οποίου η χρήση δεν είναι απόλυτα ελεύθερη. Υπόκειται και αυτή στους κανόνες του Διεθνούς Δικαίου και σε θεσμούς που έχουν θεσμοθετηθεί από εξειδικευμένους διεθνείς οργανισμούς, όπως η Διεθνής Οργάνωση Πολιτικής Αεροπορίας, η γνωστή σαν ICAO.

Το 1931 για σκοπούς αστυνόμευσης της εναέριας κυκλοφορίας, η Ελλάδα καθόρισε με νόμο ότι το πλάτος του εθνικού εναέριου χώρου της φθάνει μέχρι τα δέκα ναυτικά μίλια από τις ελληνικές ακτές. Πρέπει να σημειωθεί ότι τότε το πλάτος της αιγιαλίτιδας ζώνης ήταν τρία ναυτικά μίλια, αντί των έξι ναυτικών μιλίων, που καθορίστηκε μετά την επέκταση των χωρικών υδάτων με νόμο του 1936. Αυτή η διαφορά, των δέκα ναυτικών μιλίων στον αέρα έναντι των έξι ναυτικών μιλίων σήμερα στη θάλασσα, αποτέλεσε μία εξαίρεση του γενικού κανόνα ότι το πλάτος του εθνικού εναέριου χώρου για το τμήμα εκείνο που βρίσκεται πάνω από τη θάλασσα, πρέπει να συμπίπτει με το πλάτος της αιγιαλίτιδας ζώνης. 

Πάντως καμία από τις γειτονικές χώρες της Ελλάδας που θα είχαν κάποιο ειδικό συμφέρον ως προς το ζήτημα τούτο, δεν προέβαλαν αντιρρήσεις για την απόφαση αυτή του 1931, η οποία εξέφραζε την εθνική κυριαρχία.

Μόνο από τη Μεγάλη Βρετανία διατυπώθηκαν κάποιες επιφυλάξεις ως προς τη νομική ορθότητα ενός μέτρου που όμως δεν έπαψε να εφαρμόζεται αδιατάραχτα επί σαράντα χρόνια περίπου. Συνεπώς, όταν πραγματοποιούνται πτήσεις τουρκικών αεροσκαφών μέσα στον ελληνικό εναέριο χώρο χωρίς προειδοποίηση και άδεια, μία αυθαίρετη πρακτική που ακολουθείται από το 1974 γίνεται λόγος για παραβίαση της εθνικής κυριαρχίας. Οι παραβιάσεις αυτές δεν γίνονται μόνο στην περιοχή του εθνικού χώρου μεταξύ των έξι ναυτικών μιλίων και των δέκα ναυτικών μιλίων από τις ελληνικές ακτές, αλλά ως γνωστό και με πτήσεις πάνω από τα χωρικά ύδατα ή και το έδαφος των ελληνικών νησιών του Αιγαίου.

Η περιοχή ελέγχου πτήσεων, όπως ελληνικά αποδίδεται ο καθιερωμένος με την αγγλική ονομασία όρος, είναι η συνολική περιοχή εναέριου χώρου μέσα στην οποία και μέχρι το ακραίο ύψος, που χρειάζεται, οι αρχές μιας χώρας ασκούν τον έλεγχο της διεθνούς εναέριας κυκλοφορίας. Τα όρια δε της κάθε


 

  

Σελίδα 1663 

 

περιοχής δεν ταυτίζονται κατ' ανάγκη με τα χερσαία ή τα θαλάσσια όρια της εθνικής κυριαρχίας των κρατών αλλά μπορεί να εκτείνονται και πέρα από αυτά.

Επίσης, οι περιοχές F.I.R. δεν καθορίζονται μονομερώς από τα κράτη αλλά από τον I.C.A.O. 'Ετσι με αποφάσεις του διεθνούς αυτού οργανισμού που λήφθηκαν μεταξύ των ετών 1950 και 1958 η περιοχή ελέγχου που ανατέθηκε στην Ελλάδα από βορρά, χωρίζεται από τα βόρεια σύνορα της χώρας μας, από ανατολικά ακολουθεί τον ποταμό 'Εβρο και μετά ακολουθεί τη μέση γραμμή που αποτελεί το θαλάσσιο σύνορο μεταξύ των ελληνικών νησιών και του ανατολικού Αιγαίου και των παραλίων της Μικράς Ασίας. Στη συνέχεια καλύπτει πέραν των τουρκικών χωρικών υδάτων την έκταση μέχρι το Καστελόριζο, από εκεί συνεχίζει νοτίως πάνω από την ανοιχτή θάλασσα, μετά συνεχίζει προς δυσμάς νοτίως της Κρήτης και καταλήγει με βορειοδυτική και βόρεια κατεύθυνση στην περιοχή της Κέρκυρας. Η περιοχή αυτή είναι ειδικότερα γνωστή για τους σκοπούς της αεροπλοϊας ως F.I.R. Αθήνα. Αποτελεί ευρύτερη περιοχή, ανεξάρτητη από τα καθ' αυτό όρια της ελληνικής κυριαρχίας αφού υπερκαλύπτει τις ζώνες υπεράνω των διεθνών υδάτων του Αιγαίου, όπου ασκούνται οι διαδικασίες ελέγχου που αφορούν την ασφάλεια της διεθνούς εναέριας κυκλοφορίας και των διεθνών αεροπορικών μεταφορών.

Ο έλεγχος ασκείται από ενιαίο φορέα, την Υπηρεσία Πολιτικής Αεροπορίας σε συνεργασία με τις υπηρεσίες Πολεμικής Αεροπορίας. Μέσω αυτού παρακολουθούνται και συντονίζονται οι πτήσεις των κάθε λογής αεροσκαφών των οποίων η ταχύτητα και άλλοι παράγοντες έχουν σχέση με τις συνθήκες στο έδαφος, τη μετεωρολογία, τις τηλεπικοινωνίες κλπ. και αποτελούν τις προϋποθέσεις για την τήρηση των κανόνων ασφαλείας των πτήσεων.

Οι εν λόγω διαδικασίες ελέγχου είναι προφανές ότι απαιτούν τη λειτουργία ενός ενιαίου συστήματος διοίκησης που να υπάγεται στην ευθύνη μιας και μόνης εθνικής υπηρεσίας. Η ευθύνη αυτή δεν μπορεί να διαμοιραστεί, όπως κατά αναλογία θεωρείται αποδεκτό από όλους για την ευθύνη της Αστυνομικής Διοίκησης της Τροχαίας κίνησης, η οποία παρακολουθεί και εφαρμόζει στους δρόμους τους κανόνες κυκλοφορίας των οχημάτων είτε αυτά είναι ιδιωτικά είτε ανήκουν στο κράτος και στις 'Ενοπλες Δυνάμεις.

Είναι φανερό ότι για την αποτελεσματική άσκηση των ελέγχων που προαναφέρθηκα προαπαιτείται η λειτουργική ενότητα των αρμοδιοτήτων που ασκούνται για το σκοπό αυτό μέσα στην περιοχή ελέγχου πτήσεων στο F.I.R. Η λειτουργική αυτή ενότητα εξασφαλίζεται από τον ενιαίο εθνικό φορέα που μόνος αυτός είναι σε θέση να ασκεί όλες τις δραστηριότητες για να παρακολουθήσει π.χ. την πτήση ενός αεροσκάφους, που θα διέσχιζε την περιοχή ευθύνης με ταχύτητα ίσως και ανώτερη του ήχου.

Η περιοχή ελέγχου πτήσεων F.I.R. αποτελεί συνεπώς το πεδίον άσκησης κατά αποκλειστικότητα ελέγχου της διεθνούς αεροπλοϊας όχι υπό τη μορφή άσκησης κυριαρχικού δικαιώματος. Αποτελεί όμως περιοχή εθνικού, ζωτικού συμφέροντος, αφού εκτείνεται πάνω από ελληνικό έδαφος και την ελληνική αιγιαλίτιδα ζώνη εντός της οποίας προαπαιτείται, τόσο χάρη του εθνικού συμφέροντος, όσο και χάρη της ασφάλειας της διεθνούς αεροπλοϊας η εξασφάλιση της λειτουργικής ενότητας μιας πλειάδας δραστηριοτήτων εθνικών υπηρεσιών και οργάνων.

Η πυκνότητα κάθε λογής πτήσεων και η χρήση του εναέριου χώρου σε πρωτοφανείς βαθμούς υπέβαλε την ανάγκη να αγνοηθεί η διάκριση μεταξύ πολιτικών αεροπλάνων και κρατικών στρατιωτικών αεροσκαφών που αρχικά υπήρχε στη σύμβαση πολιτικής αεροπορίας του Σικάγου του 1944.

'Ετσι ο ΙCAO με σειρά αποφάσεών του που λήφθηκαν κατά τη δεκαετία του 1950 επέβαλε κανονισμούς και υποχρεώσεις σε όλα τα αεροσκάφη αδιακρίτως που ανταποκρίνονται στην προφανή ανάγκη τήρησης αυστηρών όσο και αναγκαίων κανόνων ασφαλείας. Ο εναέριος χώρος είναι σαφές πως δεν μπορεί να χρησιμοποιείται ανεξέλεγκτα. Τα αεροπλάνα των πολιτικών αερογραμμών που συνήθως ακολουθούν τακτικά δρομολόγια, οφείλουν να πετούν μέσα στα όρια πλάτους και ύψους προκαθορισμένων αεροδιαδρόμων. Αν μεταβάλλουν κατεύθυνση για οποιονδήποτε λόγο, οφείλουν να ενημερώσουν τον πύργο ελέγχου της περιοχής FIR την οποία διασχίζουν. Αντίστοιχα, τα στρατιωτικά ή άλλα κρατικά αεροσκάφη που δεν ακολουθούν προκαθορισμένο δρομολόγιο, οφείλουν να υποβάλουν στην ίδια υπηρεσία σχέδια πτήσης, η εκτέλεση των οποίων παρακολουθείται προς εξασφάλιση των αναγκαίων συνθηκών ασφαλείας.

Η Τουρκία, περιφρονώντας τους κανονισμούς ασφαλείας του ICAO αρνείται να συμμορφωθεί με την υποχρέωση υποβολής σχεδίων πτήσης, όταν στρατιωτικά αεροσκάφη της εισέρχονται στην περιοχή του FIR Αθηνών. Στις περιπτώσεις αυτές προκαλούνται παραβάσεις διεθνών κανόνων και κανονισμών του ICAO με τους κίνδυνους για την ασφάλεια της αεροπλοϊας που αυτό συνεπάγεται.

Νομίζω ότι είναι σαφές και αναγκαίο ότι θα πρέπει να γίνεται η διάκριση, η οποία πρέπει να υπάρχει και πρέπει να είναι κατανοητή από όλους μεταξύ της λειτουργίας του FIR και της εποπτείας του εθνικού εναέριου χώρου. Προς την κατεύθυνση αυτή, κύριε Υπουργέ, νομίζουμε και εμείς ότι απαιτείται για πολλούς λόγους, για σειρά λόγων, η θεσμική και νομική θωράκιση ακριβώς του κρίσιμου αυτού τομέα για τους λόγους που οι κύριοι συνάδελφοι ανέπτυξαν, αλλά νομίζω ότι και η Κυβέρνηση κατανοεί απολύτως. Με αυτήν την έννοια νομίζουμε ότι όντως παρατηρείται μία καθυστέρηση ως προς τη θωράκιση τη θεσμική ή τη νομική, που δεν θα έπρεπε να υπάρχει.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΠΑ.ΣΟ.Κ. κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, παρακολούθησα με προσοχή και την ανάπτυξη της επερώτησης και την τοποθέτηση των Κοινοβουλευτικών Εκπροσώπων της Αντιπολίτευσης, του κ. Μεϊμαράκη και του κ. Δανέλλη.

'Ηθελα πολύ σύντομα να κάνω ορισμένες παρατηρήσεις και να δώσω ορισμένες απαντήσεις σε μερικές αιχμές που διατυπώθηκαν από τον Κοινοβουλευτικό Εκπρόσωπο της Νέας Δημοκρατίας, εν μέρει και από τον εισηγητή της επερώτησης.

Η πρώτη παρατήρηση είναι πως είναι υπερβολή να μιλούμε για αλαζονεία της Κυβέρνησης ή για έλλειμμα δημοκρατίας, όταν βάσει του Συντάγματος και βάσει του Κανονισμού της Βουλής, σε περίπτωση που μία επερώτηση απευθύνεται σε περισσότερα από ένα Υπουργεία, η Κυβέρνηση έχει κάθε δικαίωμα και στα πλαίσια της ενότητας της κυβερνητικής ευθύνης και του κυβερνητικού έργου, να εκπροσωπείται στην Κυβέρνηση με έναν Υπουργό που υπηρετεί σε ένα από τα επερωτώμενα Υπουργεία.

Επομένως, ας μην αιτιάται η Νέα Δημοκρατία γιατί εκπροσωπείται έτσι η Κυβέρνηση. Ασκεί ένα δικαίωμά της που είναι κατοχυρωμένο και στο Σύνταγμα και στον Κανονισμό της Βουλής. Να αναζητήσει εκείνη τη δική της ευθύνη για το πώς καταρτίζει τις επερωτήσεις της και πού τις κατευθύνει. Και ν' αναζητήσει και τη δική της ευθύνη, κατά πόσο πριν έρθει εδώ για να ασκήσει τον κοινοβουλευτικό έλεγχο και να αναπτύξει την επερώτησή της, φροντίζει -όπως έχει χρέος, κατά την άποψή μας, και ιδιαίτερα σε τόσο ευαίσθητα θέματα- να συζητήσει με τα συναρμόδια Υπουργεία, να λάβει πληροφορίες για το πού βρίσκεται το α' ή β' ζήτημα. Και βεβαίως, αν τυχόν δεν είναι ικανοποιημένη από τις πληροφορίες που θα λάβει, να έρθει να επικρίνει την Κυβέρνηση και να ασκήσει το δικαίωμα που έχει να καταθέτει επερωτήσεις.

Επομένως, μια και από ό,τι είμαι σε θέση να ξέρω, δεν έγιναν όλα αυτά και δεν έχει λόγους να αιτιάται -και μάλιστα, να πει κανείς ότι διατυπώνει μία παρατήρηση, να το κατανοήσουμε στα πλαίσια του ρόλου της ως Αντιπολίτευση- δεν μπορεί να φθάνει στο σημείο να λέει, ότι εδώ υπάρχει έλλειμμα δημοκρατίας και ότι υπάρχει αλαζονεία και να λέει όλες αυτές τις μεγαλόστομες εκφράσεις. Νομίζω ότι απέχει πολύ από την πραγματικότητα.


 

  

Σελίδα 1664 

Δεν πείθει ούτε τον εαυτόν της τον ίδιο, πολύ περισσότερο δεν μπορεί να πείσει τον ελληνικό λαό.

Μια δεύτερη παρατήρηση που ήθελα να κάνω, κύριε Πρόεδρε. Επιτέλους δεν είναι δυνατόν, όταν η Κυβέρνηση ακολουθεί μια εξωτερική πολιτική στηριγμένη στην εθνική στρατηγική και προς όλες τις κατευθύνσεις και σε όλα τα διεθνή Forum επιμένει ανυποχώρητη στην υπεράσπιση των εθνικών μας δικαίων απολύτως στα πλαίσια του διεθνούς δικαίου και των διεθνών συνθηκών, να εφευρίσκει κάθε φορά η Νέα Δημοκρατία για τις ανάγκες της αντιπολιτευτικής της τακτικής και μόνο για τις ανάγκες αυτές, ότι τάχα η Κυβέρνηση εκπέμπει μηνύματα υποχωρητικότητας και ενδοτικότητας.

Αυτό βεβαίως το εφευρίσκετε. Σας είναι πολύ χρήσιμο για να δημιουργείτε εντυπώσεις για την άσκηση της αντιπολιτευτικής σας τακτικής αλλά δεν έχει καμία σχέση με την πραγματικότητα. 'Οταν πριν από λίγες μέρες ρωτήθηκε ο Πρόεδρος της Αξιωματικής Αντιπολίτευσης τι συγκεκριμένη πολιτική πράξη προτείνει στην Κυβέρνηση, δεν απήντησε βέβαια. Δείχνει μία αδυναμία να διατυπώσει οποιαδήποτε πρόταση. Το μόνο που κάνει είναι, όχι βέβαια να διατυπώνει θέσεις και προτάσεις -κάτι που θα σήμαινε ότι είναι ένας πολιτικός ηγέτης που έχει θέσεις και προτάσεις- αλλά μόνο να ακολουθεί την άρνηση και την απόρριψη. Είναι χαρακτηριστικό γνώρισμα της εύκολης δημαγωγίας αυτό. Δεν έχει καμία σχέση όμως με την άσκηση υπεύθυνης πολιτικής και κυρίως στα εξωτερικά θέματα.

Λέτε ότι τάχα απεμπολούμε κυριαρχικά μας δικαιώματα και το τονίσατε. Είπατε μάλιστα ότι είναι βαρύτατες οι ευθύνες μας, οι ευθύνες της Κυβέρνησης κλπ. Και αναρωτιέται κανείς: 'Οταν ο σχετικός νόμος ίσχυε το 1990, το 1991, το 1992, το 1993 ο κ. Μητσοτάκης και η κυβέρνησή σας, της οποίας μάλιστα ορισμένοι από τους ομιλητές ήταν μέλη απεμπολούσε εθνικά δικαιώματα, κυριαρχικά δικαιώματα επιεδή δεν εξέδιδε το π.δ.; Είχε επομένως τις ίδιες βαρύτατες ευθύνες τις οποίες καταλογίζετε σήμερα στη σημερινή Κυβέρνηση; Και πού ήσασταν τότε να τις καταλογήσετε στην τότε κυβέρνηση;

Δεν είναι έτσι τα πράγματα, κύριοι συνάδελφοι. Ανέφερε ο κύριος Υφυπουργός για τη σχετική προετοιμασία που γίνεται και πότε θα αξιολογήσει υπεύθυνα η Κυβέρνηση την ανάγκη έκδοσης του σχετικού προεδρικού διατάγματος. 'Ομως είναι σαφές και αυτό τουλάχιστον προκύπτει από τα στοιχεία που έχω πάρει εγώ από την νομική υπηρεσία του Υπουργείου Εξωτερικών, ότι δεν υπάρχει κενό σε ό,τι αφορά τη νομική πλευρά του ζητήματος. Υπάρχει κάλυψη στα θέματα αυτά.

Το FIR Aθηνών, για να μη δημιουργούνται εντυπώσεις στον ελληνικό λαό, είναι καθορισμένο στα πλαίσια του ICAO και βεβαίως το σχέδιο το περιοχικό το οποίο ισχύει σήμερα έχει κυρωθεί από το 1958 με ομόφωνες περιοχικές συνδιασκέψεις και μάλιστα με την συγκατάθεση της ίδιας της Τουρκίας το 1958.

Νομικά τουλάχιστον, η νομική υπηρεσία του Υπουργείου Εξωτερικών λέει, για να μη δημιουργούνται εντυπώσεις, ότι δεν υπάρχει κενό. Δεν υπάρχει. Και βέβαια σε περίπτωση που τα θέματα καταλήξουν όπως ισχυρίζεσθε στην επερώτησή σας, ενώπιον διεθνών δικαιοδοτικών οργάνων, υπάρχει νομοθεσία που ρυθμίζει αυτά τα θέματα, νομοθεσία που υφίσταται. Βεβαίως με τις διεθνείς εξελίξεις θα έρθει η ώρα να προωθηθεί το σχετικό προεδρικό διάταγμα και να εκδοθεί τη στιγμή, που σύμφωνα με τα εθνικά συμφέροντα, θα είναι η καλύτερη για τη χώρα μας. Αλλά μη δημιουργείται η εντύπωση στον κόσμο ότι υπάρχει κενό και ότι με το να μην εκδίδεται αυτό το προεδρικό διάταγμα απεμπολούνται κυριαρχικά δικαιώματα.

Είναι ασφαλώς πολύ διαφορετικά τα πράγματα και η επίκληση ενός τέτοιου επιχειρήματος μάλλον προσπαθεί να δημιουργήσει εντυπώσεις και όχι να αποδείξει, ότι υπάρχει νομικό κενό.

Νομίζω ότι το θέμα που συζητάμε θέλει μεγαλύτερη προσοχή και επιμένω ακόμα μία φορά στην ανάγκη να αντιμετωπίζει τα ζητήματα των επερωτήσεων η Νέα Δημοκρατία αφού συζητήσει με τα συναρμόδια Υπουργεία και αφού λάβει όλα τα στοιχεία τα οποία αφορούν τα θέματα που την απασχολούν. Και αν νομίζει ότι δεν καλύπτεται από τα στοιχεία τα οποία λαμβάνει, τότε να ασκήσει το δικαίωμά της με σύνεση και όχι με κορώνες, οι οποίες θέτουν πάνω από τα γεγονότα έναν παραμορφωτικό φακό, για να δημιουργούνται εντυπώσεις στην ελληνική κοινή γνώμη. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε θέλω να κάνω μία παρεμβολή. Δεν θα χρησιμοποιήσω τη δευτερολογία μου.

ΠΡΟΕΔΡΕΥΩΝ (Νικόλαος Κατσαρός): 'Εχετε δικαίωμα να προηγηθείτε του κ. Σπηλιωτόπουλου μόνο αν αυτό αποτελεί δευτερολογία.

ΕΥΑΓΓΕΛΟΣ ΜΕΪΜΑΡΑΚΗΣ: Για ένα λεπτό μόνο, κύριε Πρόεδρε, επειδή ο κύριος Κοινοβουλευτικός Εκπρόσωπος του ΠΑΣΟΚ συνηθίζει στις επερωτήσεις της Νέας Δημοκρατίας να μας λέει ορισμένα τέτοια πράγματα και να μας δίνει τέτοιες συμβουλές. 

Θα του συνιστούσα, λοιπόν, για τη συγκεκριμένη επερώτηση να την διαβάσει προσεκτικά αφενός και να δει ότι ούτε κορώνες υπάρχουν ούτε τίποτα άλλο και αφετέρου να πάρει τα Πρακτικά -αν δεν μας άκουσε καλά- για να δει με πόσο σύνεση η Νέα Δημοκρατία ανέπτυξε το θέμα. Και θα του έλεγα να τα συγκρίνει με τα Πρακτικά ανάλογων επερωτήσεων της περιόδου 1990-1993 όπου πράγματι τότε με πάθος και εξαλλοσύνη για τα ίδια θέματα αναφέρονταν αυτά από την πλευρά του σήμερα κυβερνώντος κόμματος, τότε Αξιωματικής Αντιπολίτευσης.

Θέλω λοιπόν να τονίσω ότι η Νέα Δημοκρατία δεν δέχεται τέτοια μαθήματα κοινοβουλευτικής και ηθικής τάξης ως προς τα θέματα των επερωτήσεων. 'Εκανα χρήση της κατ'ιδίαν συζήτησης με τα αρμόδια Υπουργεία και θέλησε να έρθει και στην επιτροπή και αυτά δεν ήρθαν.

Κατά συνέπεια όχι προς εμάς οι συμβουλές αυτές εκτός αν κάποιοι κρίνουν εξ ιδίων τα αλλότρια. 

ΚΟΣΜΑΣ ΣΦΥΡΙΟΥ: Οι κορώνες, κύριε Πρόεδρε, δεν αφορούν το κείμενο, αφορούν τις τοποθετήσεις που ακούσαμε στο Κοινοβούλιο.

ΠΡΟΕΔΡΕΥΩΝ (Νικόλαος Κατσαρός): Εν πάση περιπτώσει δεν έχετε το λόγο.

Ο κ.Σπηλιωτόπουλος έχει το λόγο.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριε Πρόεδρε, η επερώτηση αυτή έχει πολύ μεγάλο βάθος. Κινηθήκαμε στην επιφάνεια για λόγους δημοσίου συμφέροντος. Και βεβαίως σε τέτοια θέματα κανείς δεν είναι πιο πολύ πατριώτης από τον άλλον. 'Ολοι υπηρετούμε τον ίδιο σκοπό και θα περίμενα η Κυβέρνηση σήμερα, αντί να απαντήσει απολογητικά να συμφωνήσει μαζί μας ότι υπάρχει πρόβλημα. Και αν η Νέα Δημοκρατία τότε δεν έσκυψε με μεγάλο ενδιαφέρον στην υπόθεση αυτή λόγω των διαφορετικών προβλημάτων που υπήρχαν τότε σε σχέση με σήμερα, με οδηγεί στη σκέψη ότι εάν τότε είχαμε αυτά τα προβλήματα που δημιουργούνται σήμερα στο Αιγαίο, οπωσδήποτε θα είχαμε ψάξει παντού να βρούμε τι συμβαίνει και πώς θα θωρακίζαμε καλύτερα τα συμφέροντά μας.

Και εμείς σήμερα αυτό σας είπαμε, πώς θα θωρακιστεί καλύτερα το εθνικό μας συμφέρον.

Είπατε, κύριε Υφυπουργέ και εσείς κύριε Κοινοβουλευτικέ Εκπρόσωπε, ότι το F.I.R. έχει οριοθετηθεί και με τη συμφωνία της Τουρκίας. Βεβαίως ναι. Και ένας λόγος παραπάνω να αντιδράσουμε είναι αυτός, ότι παρ' ότι η Τουρκία έχει συμφωνήσει, η ίδια το παραβιάζει και παραβιάζει αρμοδιότητες που αντίστοιχες έχει και η ίδια στο δικό της F.I.R.. Επειδή, λοιπόν, χρησιμοποιεί το δικό μας, τις παραβιάζει, ενώ θα έπρεπε να σεβαστεί -όπως και εμείς σεβόμαστε και όλοι οι άλλοι όταν κινούμεθα στα F.I.R. γειτονικών χωρών.

Είπατε ότι η έρευνα και διάσωση έχει δοθεί στην Ελλάδα από τον I.C.A.O. Βεβαίως και έχει δοθεί αλλά εδώ προβλέπονται κάποιοι κανονισμοί να εκδοθούν προς υλοποίησή της. Υπάρχει βέβαια σήμερα κανονισμός για την έρευνα και διάσωση, αλλά είναι ελλιπής γιατί το παράρτημα 12 της συμβάσεως του Σικάγο δεν έχει εκδοθεί υπό μορφή προεδρικού διατάγματος που θα συμπλήρωνε τον υπάρχοντα σήμερα


 

  

Σελίδα 1665 

 

κανονισμό. Δεν μιλάμε για κενό μιλάμε για συμπλήρωση και θωράκιση.

'Οσον αφορά τον εθνικό εναέριο χώρο, ότι, δηλαδή, από το '31 έχει επεκταθεί στα δέκα ναυτικά μίλια με προεδρικό διάταγμα, βεβαίως ισχύει. Ο νόμος 5017/31 όμως, που περιλαμβάνει και τη διάταξη για επέκταση των χωρικών υδάτων στα δέκα ναυτικά μίλια, καταργήθηκε από τον Κώδικα Αεροπορικού Δικαίου και παρέμεινε μόνο σε ειδικό άρθρο του Κώδικα αυτού η ρητή αναφορά ότι το προεδρικό διάταγμα του '31 για τα δέκα ναυτικά μίλια ισχύει και σήμερα. Αυτό παρέμεινε αλλά όλο το άλλο νομικό πλαίσιο καταργήθηκε.

Αφού λοιπόν όλα τα άλλα άλλαξαν προκύπτει η ανάγκη να γίνει πλέον η απαραίτητη προεργασία για τη μετατροπή σε εσωτερική νομοθεσία κάποιων διαδικασιών, κάποιων ευθυνών που εκχωρούνται στην Ελλάδα και κάποιων δικαιωμάτων, τα οποία αλλιώς, εάν δεν λάβουν τη μορφή κωδικοποίησης σε ενοποιημένο σύστημα -γι' αυτό έρχονται με τη διαδικασία των κωδίκων αυτά τα αυξημένης σημασίας θέματα- θα έχουμε ελλιπή εφαρμογή αυτών των δικαιωμάτων. Δεν μιλάμε για κενό. Λέμε ότι έχουμε ένα σωρό επιχειρήματα επιπλέον, τα οποία τα έχουμε αφήσει στο συρτάρι. Γιατί; Γιατί δεν έχουμε εκδώσει τα προεδρικά διατάγματα.

Εάν μπορούσαμε να πούμε πολλά, που δεν μπορούμε, θα σας έλεγα ότι ενεργοποιώντας πλήρως τις δικαιοδοσίες που έχουμε στα θέματα ελέγχου εναερίας κυκλοφορίας, έρευνας και διάσωσης, διευκρινίσεως των αεροσκαφών σε στρατιωτικά και πολιτικά, στα σχέδια πτήσεως, στην αναγνώριση και αναχαίτιση, στις στρατιωτικές αεροπορικές ασκήσεις, στα στενά διεθνούς ναυσιπλοϊας, που έχουν άμεση σχέση με την ενδεχόμενη επέκταση των χωρικών υδάτων στα δώδεκα ναυτικά μίλια, και στα παραπάνω προσθέσετε αυτά που σήμερα η Νέα Δημοκρατία σας πρότεινε στην επερώτησή της -γιατί δεν υπήρχε άλλος τρόπος να σας πιέσουμε- τότε θα δείτε, κύριε Υφυπουργέ, ότι θα πάμε με πολύ καλύτερα και περισσότερα επιχειρήματα, όταν χρειαστεί.

Θα παρακαλέσω να ζητήσετε από τους συμβούλους σας, όπως και από τους συμβούλους των Υπουργών Εξωτερικών και 'Αμυνας, να διαβάσουν τα Πρακτικά σ' αυτά που είπαμε σήμερα. Να είσθε σίγουρος ότι ένα ευχαριστώ τουλάχιστον θα μας το πούνε, διότι μέσα από τα κείμενα αυτά προκύπτει άμεσα η ανάγκη της θωράκισης των εθνικών μας δικαιωμάτων, ευθυνών αλλά και υποχρεώσεων, που έχουμε προς τη διεθνή κοινότητα.

Ο ΙCΑΟ και ο ΙΜΟ, ο Διεθνής Ναυτιλιακός Οργανισμός, μας εκχωρεί το δικαίωμα έρευνας και διάσωσης σε όλο το Αιγαίο, στα όρια του FIR, από την άλλη όμως απαιτεί και τα ραντάρ, που σας είπε ο κ. Χειμάρας, απαιτεί και τα ελικόπτερα παντός καιρού για έρευνα και διάσωση, πράγματα τα οποία δεν έχουν γίνει.

Βεβαίως, εκτός της θεσμικής μας λειτουργίας ως Αντιπολίτευση εδώ μέσα, που δικαιούμεθα αλλά και υποχρεούμεθα σε κατάθεση επερωτήσεων, σας δίνουμε την άποψή μας και θα λέγαμε ότι ανοίγουμε ένα δρόμο, που ενδεχομένως, μέσα στην κυβερνητική ταχύτητα που έχετε αναπτύξει -όπως κάθε κυβέρνηση αναπτύσσει με τα τόσα πολλά θέματα, που έχει να αντιμετωπίσει- δεν το έχετε σκεφτεί.

Αντί, λοιπόν, να μας πείτε ευχαριστώ, έρχεσθε από πάνω να μας πείτε ότι σας κατηγορεί η Νέα Δημοκρατία για απεμπόληση των εθνικών δικαιωμάτων. Μα, εάν δεν δώσετε σημασία σ' αυτά, τότε βεβαίως θα ξαναέρθουμε και θα σας πούμε: "Τα απεμπολείτε, κύριοι".

Δεν είναι κατάσταση αυτή, να σας φέρνουμε συγκεκριμένα επιχειρήματα εδώ για θέματα που μας καίνε, και να μας λέτε ότι η Κυβέρνηση έχει φροντίσει ή θα φροντίσει στο μέλλον. Σε ποιο μέλλον; Εγώ σας λέω ότι αύριο συμφωνεί η Κυβέρνηση να πάμε κάποιο θέμα στη Χάγη ή σας λέω ότι η τουρκική κυβέρνηση μας πηγαίνει στο συμβούλιο του ΙCΑΟ για διάφορα θέματα. Τι θα πούμε; Αυτό πρέπει να κοιτάξετε. 'Οχι αν ασκούμε σκληρή ή μαλακή αντιπολίτευση εδώ μέσα, ή τι απάντησε ο Πρόεδρος της Νέας Δημοκρατίας, κύριε Κοινοβουλευτικέ Εκπρόσωπε του ΠΑΣΟΚ.

Ο Πρόεδρος της Νέας Δημοκρατίας απάντησε με νόημα, με σημασία, όταν ρωτήθηκε ποια είναι η θέση του για τα συγκεκριμένα θέματα. Σας είπε: "Μην εκπέμπετε λάθος μηνύματα". Τι άλλο να σας πει εδώ μέσα, με τη δημοσιότητα των συνεδριάσεων;

Θα πρέπει, λοιπόν, ορισμένα θέματα να τα καταλαβαίνουμε και να τα αντιμετωπίζουμε σε επίπεδο υψηλό, όπως αρμόζει και σε 'Ελληνες πατριώτες και σε 'Ελληνες κοινοβουλευτικούς, με τόσα προβλήματα που έχουμε σήμερα.

Θα κάνω πλήρη χρήση του χρόνου, δίνοντας ορισμένα στοιχεία, μετά από αυτά που είπα στην πρωτολογία μου και που έχουν άμεση επίπτωση στα επιχειρούμενα μέτρα οικοδόμησης εμπιστοσύνης. Αφορά τη διατύπωση των μέτρων οικοδόμησης εμπιστοσύνης.

Η μόνη ασφαλής για την Ελλάδα διατύπωση των μέτρων οικοδόμησης εμπιστοσύνης είναι αυτή, που ρητά εισάγει το θεσμικό πλαίσιο του ICΑΟ ως εφαρμοστέο δίκαιο στη διεξαγωγή αεροναυτικών ασκήσεων στο Αιγαίο. Δεν υπάρχει άλλη περίπτωση να μπορέσουμε να διασφαλίσουμε τα εθνικά κυριαρχικά δικαιώματα και τα δικαιώματα που μας έχει δώσει ο ΙCΑΟ, εάν δεν μπει ρητά αυτό ως εφαρμοστέο δίκαιο στις αεροναυτικές ασκήσεις στο Αιγαίο.

Γιατί; Γιατί μόνο σ' αυτήν την περίπτωση οι συστάσεις, "recommanda tions" του ICAO θα λάβουν τη μορφή της συμβατικής υποχρέωσης εκ μέρους της Τουρκίας. Αλλιώς, θα "αλωνίζουν" μέσα στο Αιγαίο, διότι τα μέτρα οικοδόμησης εμπιστοσύνης προβλέπουν τις γενικές αρχές του δικαίου, όπως την αρχή της αμοιβαιότητας, την αρχή της ευθυδικίας.

Ποια αμοιβαιότητα; Οι ελληνικές 'Ενοπλες Δυνάμεις δεν κάνουν ασκήσεις στο FIR της Κωνσταντινουπόλεως ή της 'Αγκυρας. Γιατί αμοιβαιότητα; Οι ασκήσεις γίνονται στον εθνικό εναέριο χώρο του FIR Aθηνών. 'Αρα, υπάρχει μονομερής υποχρέωση της τουρκικής αεροπορίας, των τουρκικών ενόπλων δυνάμεων, να συντονίζονται με τη δική μας Υπηρεσία Πολιτικής Αεροπορίας. Αλλιώς, αν δεν γίνει αυτό και θεωρήσουμε ότι έχουν δικαίωμα και αυτοί όποτε θέλουν να εισέρχονται, τι κάνουμε; Τους δίνουμε το δικαίωμα της συνεκμετάλλευσης του Αιγαίου. Και μάλιστα πού; Στο FIR που ελέγχουμε εμείς και μάλιστα με τη συμφωνία της Τουρκίας. Αυτό είναι το πρόβλημα.

Τα μέτρα οικοδόμησης εμπιστοσύνης, για να σας πω και ένα μικρό ιστορικό, βασίστηκαν σε προγενέστερες συμφωνίες, που έκαναν οι Ηνωμένες Πολιτείες με την Αγγλία και τη Γαλλία και με την πρώην Σοβιετική 'Ενωση για την πρόληψη επεισοδίων στην ανοικτή θάλασσα, σε σχέση με τα αεροπλάνα τους και τα πολεμικά πλοία τους στις ανοικτές μεγάλες θάλασσες, χωρίς αυτό να σημαίνει ότι το Αιγαίο είναι κλειστή θάλασσα.

Ποια όμως είναι η ιδιομορφία του Αιγαίου; Οι συμφωνίες αυτές είχαν υπόψη τους ως πεδίο εφαρμογής θαλάσσιες εκτάσεις μεγάλων διαστάσεων και όχι θαλάσσιες περιοχές περιορισμένων διαστάσεων, όπως το Αιγαίο διάσπαρτες από νησιά, υπό την κυριαρχία τη δική μας και καλυπτόμενες από συνεχόμενες γύρω από τα νησιά αιγιαλίτιδες ζώνες και αντίστοιχο εθνικό εναέριο χώρο.

Πολύ περισσότερο δεν είναι δυνατό να δεχθούμε τέτοια μέτρα και να τύχουν ανάλογης εφαρμογής σε θαλάσσιο χώρο, ο οποίος καλύπτεται με FIR, το δικό μας, υπό την αποκλειστική δικαιοδοσία της Ελλάδας, εντός όμως του οποίου δεν έχουμε κατοχυρώσει πλήρως τα δικαιώματά μας με τις απαιτούμενες ρυθμίσεις για στρατιωτικές χρήσεις του εναερίου χώρου, ρυθμίσεις που ασφαλώς εντάσσονται στο άρθρο 2 παρ. 2 του Κώδικα Αεροπορικού Δικαίου. 

Αυτό σας λέμε, εφαρμόστε τον Κώδικα Αεροπορικού Δικαίου, φέρτε το προεδρικό διάταγμα προς υλοποίηση πάρα πολλών εκκρεμοτήτων, που δεν έχουν σήμερα υλοποιηθεί και υπάρχουν, όταν δε θα χρειαστεί να τις επικαλεστούμε, θα είναι σε βάρος μας. Κοιτάξτε ποιοι νόμοι, ποια προεδρικά διατάγματα, απαιτούνται και ποια παραρτήματα του ICAO δεν έχει υιοθετήσει η Ελλάδα. Εδώ έχω έναν κατάλογο.

Από είκοσι περίπου νόμους, βασιλικά διατάγματα κλπ, άλλα


 

  

Σελίδα 1666 

 

έχουν καταργηθεί, άλλα έχουν αντικατασταθεί μερικώς από διάφορες συμβάσεις που κυρώθηκαν, άλλα περιμένουν αυτό που χρόνια έπρεπε να έχει γίνει και δεν έχει γίνει. Δηλαδή τι; Να μεταφραστούν τα παραρτήματα 2, 11 και 12 της συμβάσεως του ICAO, για να μετατραπούν σε εσωτερικό δίκαιο.

'Εχω εδώ άλλα δεκαπέντε περίπου παραρτήματα συμβάσεων, ορισμένα εκ των οποίων παραμένουν αμετάφραστα και δεν έχουν γίνει εσωτερικό δίκαιο. Εν τοιαύτη περιπτώσει, αν αυτό το οποίο λέμε, συνιστά μια απλή αντιπολιτευτική τακτική, τότε με συγχωρείτε, είναι τεράστιο το λάθος εκτιμήσεως που κάνετε.

Παρακαλώ, λοιπόν, κύριε Υφυπουργέ, την Κυβέρνηση μέσω υμών, να πάρει τα Πρακτικά και ενδεχομένως αν χρειαστεί, να κάνει κάποια συζήτηση με τους ειδικούς των συναρμοδίων Υπουργείων. Το δικό σας Υπουργείο έχει την ευθύνη. Πρέπει να δώσει το σήμα της εκκίνησης, πρέπει να ξεκινήσετε την υπόθεση αυτή. Από σας θα ξεκινήσει, διότι τον Κώδικα Αεροπορικού Δικαίου τον συνυπογράφουν ο Υπουργός του δικού σας Υπουργείου, ο Υπουργός 'Αμυνας και ο Υπουργός Εξωτερικών. Είναι τρία τα συναρμόδια Υπουργεία, τα οποία πρέπει να συνεννοηθούν.

Η Επιτροπή Αεροναυτιλίας και Εναερίου Χώρου που υπάγεται στο Υπουργείο Εξωτερικών, έχει και τους ανθρώπους και τις γνώσεις. Το μόνο μειονέκτημα του Υπουργείου Εξωτερικών είναι ότι με τόσα προβλήματα εναερίου χώρου, δεν υπάρχει ένας εμπειρογνώμων εναερίου χώρου. Δεν προβλέπονται εμπειρογνώμονες στο Υπουργείο Εξωτερικών; Γιατί δεν υπάρχει εμπειρογνώμων εναερίου χώρου;

Αυτά θέλαμε να πούμε στον Υπουργό Εξωτερικών και δεν καλέσαμε τον Υπουργό Εθνικής 'Αμυνας, για να μην επεκταθεί η συζήτηση σε βάθη, τα οποία δεν θέλουμε να φθάσουμε σήμερα. Επιφυλασσόμεθα όμως, αν χρειαστεί, να το κάνουμε στο μέλλον. 

Ευχαριστώ πάρα πολύ.

ΠΡΟΕΔΡΕΥΩΝ (Νικόλαος Κατσαρός): Ο κ. Λουκάκος έχει το λόγο.

ΠΑΝΑΓΙΩΤΗΣ ΛΟΥΚΑΚΟΣ: Κύριε Πρόεδρε, στα πλαίσια της επερωτήσεως αυτής, εμείς δεν αμφισβητήσαμε τον πατριωτισμό κανενός, ούτε ήταν αυτό το πνεύμα μας. Πολύ απλά θέσαμε ορισμένα ερωτήματα. Και στα ερωτήματα αυτά απάντηση δεν πήραμε.

Νομίζω ότι ο κ. Σπηλιωτόπουλος απέδειξε πλήρως ότι υπάρχει κενό και το κενό αυτό είναι αδιαμφισβήτητο. Υπάρχει ένας νόμος, ο οποίος για την εφαρμογή του απαιτεί προεδρικά διατάγματα που δεν έχουν εκδοθεί και νομίζω ότι ο κ. Σπηλιωτόπουλος ανέλυσε τι σημαίνει να μην έχουν εκδοθεί αυτά τα διατάγματα.

Στα ερωτήματα, λοιπόν, τα οποία θέσαμε απάντηση δεν πήραμε. Η μόνη απάντηση που πήραμε ήταν ότι και εσείς κάνατε το ίδιο, όταν ήσασταν κυβέρνηση από το 1990 μέχρι το 1993.

Θα μου επιτρέψετε, κύριε Υπουργέ, να πω ότι αυτό δεν αποτελεί απάντηση. Και δεν αποτελεί απάντηση, διότι πολύ πιθανόν τότε να υπήρχε λάθος ή παράλειψη. 

Εάν συντρέχουν λόγοι εθνικού συμφέροντος για να μην εκδοθούν αυτά τα προεδρικά διατάγματα, τότε μπορείτε να το πείτε και πρέπει εκεί να σταματήσει η συζήτηση. Εάν όμως υπάρχει λάθος ή παράλειψη, θα είναι σκόπιμο η Κυβέρνηση πλέον να ενεργήσει. Αυτό θέλαμε να αποδείξουμε, ότι δηλαδή υπάρχει αυτό το κενό.

Και το ερώτημά μας είναι αν λόγοι εθνικού συμφέροντος επιβάλλουν να μην εκδοθούν αυτά τα διατάγματα ή αν απλά υπάρχει λάθος ή παράλειψη.

Εάν συμβαίνει το πρώτο, μπορούμε να το συζητήσουμε και μπορεί το θέμα να κλείσει εκεί. Εάν συμβαίνει το δεύτερο, νομίζω ότι η Κυβέρνηση πλέον οφείλει να ενεργήσει. Το βέβαιο είναι ότι υπάρχει κενό. Από κει και πέρα πρέπει να σκεφθείτε, γιατί υπάρχει και πρέπει κάποια στιγμή να δοθεί μια απάντηση.

ΠΡΟΕΔΡΕΥΩΝ (Νικόλαος Κατσαρός): Ο κ. Χειμάρας έχει το λόγο.

ΑΘΑΝΑΣΙΟΣ ΧΕΙΜΑΡΑΣ: Κύριε Πρόεδρε, ειλικρινά δεν μπορούσα να φαντασθώ ότι ένας Υπουργός, που υπηρετεί στο Υπουργείο Μεταφορών αρκετό χρονικό διάστημα -κατ' εξαίρεση με όσα γίνονται με τις υπόλοιπες πολιτικές ηγεσίες του ίδιου Υπουργείου- δεν θα γνώριζε το μέγα θέμα του ελέγχου εναέριας κυκλοφορίας που καίει τη χώρα μας, τη δυσφημεί στο εξωτερικό, τη ζημιώνει οικονομικά και κινδυνεύει να απωλέσει κυριαρχικά δικαιώματα στον εναέριο χώρο, τα οποία μάλιστα είδαν το φως της δημοσιότητας, που τα κατέθεσα στο Κοινοβούλιο και θα τα ξαναθέσω υπόψη του κυρίου Υπουργού.

Δεν θα μπορούσα να φαντασθώ, επίσης, ότι δεν θα απαντούσε στα συνεχή ερωτήματά μας που αφορούν τον εναέριο χώρο -βέβαια συζητάμε για κάποια προεδρικά διατάγματα- που είναι επίκαιρα, επείγοντα και πολύ σοβαρά, όπως και το προεδρικό διάταγμα, με το αιτιολογικό ότι τα πρόσθετα ερωτήματα που τέθηκαν δεν περιέχονται στην επερώτηση.

Αν απαντούσατε τουλάχιστον στα άλλα που περιέχονται στην επερώτηση, κύριε Υπουργέ, θα έλεγα απαντήσατε στα άλλα, ε, ας μην απαντήσατε και σ'αυτά έστω κι αν αφορούν την εναέρια κυκλοφορία, έστω κι αν είναι επείγοντα, έστω κι αν είναι τόσο πολύ σοβαρά, όπως τα κρίνουμε εμείς.

Εσείς, όμως, ήλθατε εδώ και μας διαβάσατε μέσα σε δύο λεπτά μια απάντηση, την οποία προφανώς σας έδωσαν κάποιοι τεχνοκράτες -αυτήν την εντύπωση σχημάτισα εγώ- και τελειώσαμε χωρίς να προσθέσετε ούτε μια λέξη γι' αυτά που ακούστηκαν, γιατί εδώ κάναμε μια συζήτηση. Μίλησαν τρεις Βουλευτές πριν από σας, τίποτα δεν ακούσατε; Δεν αισθανθήκατε την ανάγκη να δώσετε μία απάντηση σε κάποια από τα ερωτήματα που βάλαμε; Εκτός κι αν κατ' εμένα υποτιμάτε το Κοινοβούλιο ή δεν σας έφτασε ο χρόνος. Είχατε στη διάθεσή σας μισή ώρα και απαντήσατε σε δύο λεπτά. Ο Κοινοβουλευτικός Εκπρόσωπος μίλησε αρκετό χρόνο. 'Ολοι μιλήσαμε, κάτι είπαμε. Είναι πάρα πολύ σοβαρά και εθνικά τα θέματα. Εσείς δεν βρήκατε να πείτε τίποτα;

Δεν ξέρω αν σας αγγίζουν ή όχι τα ερωτήματα, που έθεσα εγώ και άλλοι συνάδελφοί μου. Αν θέλατε να ξεφύγετε σήμερα, σας διαβεβαιώ ότι πολύ σύντομα θα έλθουν και θα είναι πολύ συγκεκριμένα αυτά και τότε να δούμε τι θα μας απαντήσετε, γιατί πράγματι, κύριε Υπουργέ -και το γνωρίζετε πολύ καλά, πιστεύω- υπάρχει σοβαρό πρόβλημα στον έλεγχο εναέριας κυκλοφορίας. Κινδυνεύουμε να χάσουμε δύο αεροδιαδρόμους, οι οποίοι θα παραχωρηθούν ή τουλάχιστον αυτό μεθοδεύεται, σε Τούρκους και σε Ιταλούς ελεγκτάς εναέριας κυκλοφορίας.

Εάν αυτό εσάς δεν σας αγγίζει και δεν το απαντάτε, γιατί δεν εμπεριέχεται επακριβώς στην επερώτηση, ε, τότε εγώ λυπάμαι, δεν έχω να πω τίποτα περισσότερο.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, οι Βουλευτές κύριοι Χρήστος Σμυρλής-Λιακατάς, Σπύρος Δανέλλης και Νικόλαος Κοκκίνης, ζητούν ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Συνεπώς, η Βουλή ενέκρινε τη ζητηθείσα άδεια. 

Ο Υφυπουργός Μεταφορών και Επικοινωνιών έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Μια διευκρίνιση θέλω να κάνω μόνο, γιατί πιθανόν δεν έγινε κατανοητό. Δεν είπα ότι δεν συντάχθηκαν τα διατάγματα και δεν δημοσιεύθηκαν, επειδή δεν τα έκανε και η Νέα Δημοκρατία το 1990-1993. Είπα ότι για τους ίδιους λόγους που τότε δεν έγιναν, δεν έχουν γίνει ακόμη. Και αν όλοι δεν τους ξέρετε, ο εισηγητής σας τους ξέρει πολύ καλά, γιατί ήταν ένας πολύ καλός αεροπόρος και ξέρει λεπτομέρειες.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Μεϊμαράκης έχει το λόγο.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, αποδείχθηκε και από τις δευτερολογίες ότι η Νέα Δημοκρατία έκανε τη συγκεκριμένη επερώτηση, ακριβώς για να βοηθήσει την


 

  

Σελίδα 1667 

 

Κυβέρνηση να κατευθυνθεί προς τη σωστή κατεύθυνση. 

Ειλικρινά λυπάμαι για την τοποθέτηση που ακούσαμε από τον κοινοβουλευτικό κόσμο του κυβερνώντος κόμματος, περί κραυγών κλπ., γιατί ήταν μια τοποθέτηση από πλευράς μας, μέσα στα πλαίσια που έπρεπε ως προς αυτό το συγκεκριμένο θέμα. 

Βεβαίως, ασκήσαμε σκληρή κριτική στην Κυβέρνηση, γιατί αγνοεί και υποβαθμίζει τη Βουλή. 'Αλλο όμως το ένα και άλλο το άλλο. Δεν σημαίνει ότι επειδή η Κυβέρνηση υποβαθμίζει τη Βουλή, η Νέα Δημοκρατία δεν θα κάνει τη δουλειά της και μάλιστα, όπως πρέπει.

Εμείς, κύριε Υπουργέ, σας είπαμε -και νομίζω ότι έγινε κατανοητό- τους λόγους για τους οποίους, αν θέλετε, η Νέα Δημοκρατία δεν προχώρησε, που κατά τη γνώμη σας -εννοώ τη γνώμη του ΠΑΣΟΚ τότε- αυτό ήταν λάθος μας και παράλειψή μας την εποχή του 1990-1993. Μας είχατε κάνει και έντονη κριτική και τότε υπήρχαν οι κραυγές περί απεμπολήσεως δικαιωμάτων κλπ.

Εμείς πιστεύουμε ότι οι λόγοι σήμερα επιβάλλουν να εκδοθούν τα διατάγματα. Αυτό είναι το πρώτο.

Δεύτερον, η ένταση η οποία υπάρχει σήμερα δεν υπήρχε τότε. 'Ολες οι κινήσεις της Κυβέρνησης είναι κινήσεις που θέλουν να δείξουν προς τα έξω ότι είμαστε το καλό παιδί -στηριζόμενοι σε κάποιες διαβεβαιώσεις από τρίτους παράγοντες ότι θα ασκηθεί πίεση προς την Τουρκία- αλλά βλέπουμε ότι αυτά δεν αποδίδουν. 

Σαφέστατος δε όλων μας τώρα στη δευτερολογία ήταν ο κ. Λουκάκος, που σας είπε ευθέως ότι, αν κρίνετε ότι υπάρχουν λόγοι που δεν πρέπει να εκδοθούν, συγκαλέστε με πρωτοβουλία της Κυβέρνησης την Επιτροπή Εξωτερικών και 'Αμυνας να κουβεντιάσει κεκλεισμένων των θυρών, αν θέλετε, ώστε να δούμε, αν πράγματι τα δεδομένα τα οποία επικαλείστε είναι διαφορετικά από τα δικά μας. Εμείς, λόγω του ότι υπάρχουν αυτά τα δεδομένα, ζητούμε να εκδοθούν και όπως είπατε, ένας πολύ καλός αεροπόρος ζητά να εκδοθούν όλα αυτά τα διατάγματα. Εκτός αν οι πληροφορίες σας είναι άλλες από τις δικές μας και τα δεδομένα είναι εντελώς διαφορετικά, κατά την εκτίμησή σας. Εμείς θεωρούμε ότι άλλαξαν και γι' αυτό σας λέμε να τα προχωρήσετε.

Πόσο πιο απλά ελληνικά να το πούμε και μάλιστα δημοσίως;

Κατά συνέπεια, εγκαλείται η Κυβέρνηση με αυτήν την επερώτηση γιατί, αν θέλετε, δεν προχωράει με δικιά της πρωτοβουλία στην ενημέρωση των κομμάτων μέσω της Βουλής, ώστε να καταλάβουμε και εμείς, γιατί ακριβώς δεν εκδίδονται αυτά τα διατάγματα.

Δεύτερον, υπάρχει πρόταση για τη σύσταση του Συμβουλίου Εξωτερικής Πολιτικής και 'Αμυνας, την οποία η Κυβέρνηση δεν αποδέχεται και απορρίπτει λυσσαλέα. Εμείς δεν ζητάμε να συγκυβερνήσουμε σ'αυτά τα θέματα, ούτε να έχουμε συνευθύνη. Ζητάμε όμως, την ενημέρωση, την οποία πρέπει να έχουμε σαν κόμμα Αξιωματικής Αντιπολίτευσης και την υποχρέωσή μας να εκφράσουμε άποψη και γνώμη. Δεν μπορεί να μην είμαστε συνεπείς προς την υποχρέωσή μας και τα δικαιώματά μας και αυτό ακριβώς ζητάμε.

Και θέλω, κύριε Υπουργέ, χωρίς να ανεβάζω τους τόνους, να σας πω ότι για πρώτη φορά δεν υπάρχει ενημέρωση της Αξιωματικής Αντιπολίτευσης σε τέτοια ζητήματα, παρ' όλο που δείχνει πολύ καλύτερη διάθεση η Αξιωματική Αντιπολίτευση από ό,τι δείχνατε εσείς το 1990-1993.'Ησασταν όμως ενήμεροι για όλα τα συγκεκριμένα ζητήματα. Και για όποιο θέμα θέλατε και δεν μπορούσαμε να το κουβεντιάσουμε σε μία δημόσια συνεδρίαση, ήσασταν ενήμεροι. Σήμερα σας λέμε ότι δεν είμαστε ενήμεροι.

Για να τελειώνουμε, κύριε Πρόεδρε: Η Νέα Δημοκρατία δεν μένει ικανοποιημένη από τη δίλεπτη πρωτολογία του Υπουργού και από την κάτω του λεπτού δευτερολογία του. Θα επανέλθει. Υπήρξε πρόταση από τον κύριο εισηγητή μας για να τα δουν οι ειδικοί και οι τεχνικοί και τα Πρακτικά και όλες τις προτάσεις μας, ώστε να μπορέσουμε να συζητήσουμε και να συμφωνήσουμε. Εάν η Κυβέρνηση μέσα σε εύλογο χρονικό διάστημα δεν πάρει την πρωτοβουλία να ενημερώσει τα κόμματα μέσω και της Επιτροπής της Βουλής, εμείς θα επανέλθουμε προς τους συγκεκριμένους Υπουργούς.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριε Πρόεδρε, επειδή αναφέρθηκε ο κύριος Υπουργός σε μένα, μπορώ να κάνω μία παρατήρηση;

ΠΡΟΕΔΡΕΥΩΝ (Νικόλαος Κατσαρός): Με το να αναφερθεί σε σας, δεν σημαίνει τίποτε.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Αναφέρθηκε και μάλιστα μου έκανε μία φιλοφρόνηση και τον ευχαριστώ γι' αυτό.

ΠΡΟΕΔΡΕΥΩΝ (Νικόλαος Κατσαρός): Εντάξει, θα σας δώσω το λόγο μόνο για μία παρατήρηση.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Ευχαριστώ για τη φιλοφρόνηση, κύριε Υφυπουργέ, αλλά το ότι και εσείς προηγουμένως αναφέρατε ότι ήδη συνεστήθη η επιτροπή και οδεύει προς αυτήν την κατεύθυνση, είναι πλέον μία παραδοχή ότι πρέπει οπωσδήποτε να γίνουν αυτά και προσθέτω εγώ έπρεπε να είχαν γίνει πολύ νωρίτερα.

Κλείνοντας θα σας πω ότι όταν οι ειδικοί κοιτάξουν τα κείμενα, θα δούνε και το εξής:'Οτι όσον αφορά τη νομοθεσία περί στενών διεθνούς ναυσιπλοϊας και τις διαδικασίες των υπερπτήσεων των στενών αυτών, η έκδοση κανονισμών θα είναι πρόνοια και για την ενδεχόμενη περίπτωση της επέκτασης της αιγιαλίτιδας ζώνης στα δώδεκα ναυτικά μίλια. Είναι σημαντικό.

Παρακαλώ να το δούνε αυτό και αποφασίστε να επιταχύνετε τις διαδικασίες εκδόσεων προεδρικών διαταγμάτων. Είναι ανάγκη πλέον.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, έχετε να προσθέσετε κάτι;

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): 'Οχι, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί της επερώτησης Βουλευτών της Νέας Δημοκρατίας προς τους Υπουργούς Εξωτερικών, Μεταφορών και Επικοινωνιών σχετικά με την έκδοση προεδρικού διατάγματος, που να ρυθμίζει την εναέρια κυκλοφορία στο F.I.R. Αθηνών.

'Εχουν διανεμηθεί τα Πρακτικά της 3ης Νοεμβρίου 1997 και ερωτάται το Σώμα αν επικυρώνονται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Συνεπώς, τα Πρακτικά της 3ης Νοεμβρίου επικυρώθηκαν. 

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 21.52' λύεται η συνεδρίαση για αύριο Τρίτη 18 Νοεμβρίου 1997 και ώρα 18.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 


Σελίδα 1668 σε PDF