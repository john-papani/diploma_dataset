Σελίδα 4673 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ Ε'

Τετάρτη 12 Μαρτίου 1997

Αθήνα σήμερα, στις 12 Μαρτίου 1997, ημέρα Τετάρτη και ώρα 18:35', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Χρόνια πολλά. Καλή Σαρακοστή.

ΠΟΛΛΟΙ ΒΟΥΛΕΥΤΕΣ:Επίσης.

ΠΡΟΕΔΡΟΣ (Απόστολος Κακλαμάνης): Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Αιτωλοακαρνανίας κ. Ιωάννη Καρακώστα τα ακόλουθα

Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία οι Δικηγορικοί Σύλλογοι Ελλάδας ζητούν να συμπεριληφθεί στο νομοσχέδιο για την "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις" άρθρο για τους έμμισθους δικηγόρους του δημοσίου.

2) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η 'Ενωση Δημοσιογράφων Ιδιοκτητών Περιοδικού Τύπου ζητεί τη ρύθμιση χρεών της από το αγγελιόσημο προς το ΤΣΠΕΑΘ.

3) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία το Σωματείο Τεχνικών Επιστημόνων ΥΠΠΟ διαμαρτύρεται για την καθυστέρηση της προώθησης έργων και προγραμμάτων του Β' Κοινοτικού Πλαισίου Στήριξης στο ΥΠΠΟ.

4) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η ΠΟ ΕΣΕ ζητεί τη μείωση του επιβαλλόμενου δημοτικού φόρου στα μέλη της.

5) Οι Βουλευτές κ.κ. ΜΙΧΑΗΛ ΚΑΡΧΙΜΑΚΗΣ και ΕΜΜΑΝΟΥΗΛ ΣΤΡΑΤΑΚΗΣ κατέθεσαν αναφορά με την οποία τα Σωματεία Εργαζομένων ΟΤΕ Ν.Ηρακλείου ζητούν την άμεση έναρξη της λειτουργίας της ενιαίας τηλεπικοινωνιακής περιφέρειας Κρήτης με έδρα το Ηράκλειο.

6) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Δήμος Ηρακλείου του Ν.Ηρακλείου ζητεί την επέκταση του θεσμού των δημοτικών διαμερισμάτων και σε πόλεις άνω των 100.000 κατοίκων.

7) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία τα Γραφεία Μελετών Δέλτα Τοποτεχνική - Β. Κουτσάκος και Συνεργάτες και Ορκωτοί Σύμβουλοι Μηχανικοί -Γραφείο 12 Εύβοιας υποβάλλουν προτάσεις σχετικά με την πορεία εφαρμογής του εγκεκριμένου σχεδίου πόλης στη συνοικία "Η" του Δήμου Χαλκιδαίων Εύβοιας.

8) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας στο οποίο επισημαίνεται η έλλειψη διαφάνειας του έργου της κατασκευής λιμανιού Κυμάσι Εύβοιας.

9) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία τα Επιμελητήρια Βοιωτίας, Εύβοιας, Καρδίτσας, Λάρισας, Μαγνησίας, Τρικάλων, Φθιώτιδας και Ευρυτανίας ζητούν την ανάθεση του έργου εφαρμογής και διαχείρισης προγραμμάτων για τις ΜΜΕ στον ενδιαμέσο φορέα των 8 Επιμελητηρίων Θεσσαλίας και Στερεάς και του ΕΟΜΜΕΧ.

10) Οι Βουλευτές κύριοι ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η 'Ενωση Συνταξιούχων ΔΕΗ Αλιβερίου Εύβοιας ζητεί τη ρύθμιση με συλλογικές συμβάσεις εργασίας των μισθολογικών και συνταξιοδοτικών αυξήσεων των μελών της.

11) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Δήμος Μεσσήνης ζητεί την επιχορήγηση των αθλητικών εκδηλώσεων του ΑΟ του Δήμου Μεσσήνης.

12) Οι Βουλευτές κύριοι ΝΙΚΟΛΑΟΣ ΑΝΑΣΤΑΣΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι τριτοβάθμιες, δευτεροβάθμιες και πρωτοβάθμιες συνδικαλιστικές οργανώσεις ελαιοπαραγωγών Πελοποννήσου ζητούν τη διατήρηση του καθεστώτος περιορισμών στις εισαγωγές ελαιολάδου από τρίτες χώρες.

13) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Σύλλογος "Φίλοι Οινουσσών" ζητεί τη ρύθμιση της προμήθειας πετρελαίου τρανζιτ στα μέλη του.

14) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία το Σωματείο Τεχνικών Επιστημόνων ΥΠΠΟ διαμαρτύρεται για την καθυστέρηση στην υλοποίηση έργων και προγραμμάτων του Β' Κοινοτικού Πλαισίου Στήριξης στο ΥΠΠΟ.

15) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ 

Σελίδα 4674 

κατέθεσε αναφορά με την οποία ο Σύνδεσμος Ελληνικών Ελαιουργείων ζητεί την τροποποίηση του ΚΒΣ για την αλλαγή στη φορολόγηση των ελαιοτριβείων.

16) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το ΚΤΕΛ Αστικών Γραμμών Βόλου ζητεί την τροποποίηση του Ν.2446/96 στη λειτουργία των τουριστικών λεωφορείων δημοσίας χρήσης.

17) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Κοινωνικό - Αγωνιστικό - Πολιτιστικό - Ειδικό Φιλανθρωπικό Σωματείο "Φίλες της Αγάπης" Βόλου ζητεί τη ρύθμιση της συνταξιοδότησης των απόρων ανασφάλιστων αναπήρων πόλεων κάτω των 65 ετών.

18) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Κοινωνικό - Πολιτιστικό μη Κερδοσκοπικό Σωματείο "Φίλοι των ζώων και ζωοφίλων" ζητεί την κατάργηση του ΠΔ.289/1992 σχετικά με τη μεταχείριση των αδέσποτων ζώων.

19) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ανώνυμες εταιρίες της Θεσ/νίκης επισημαίνουν τη δυσμενή οικονομική τους κατάσταση από την επιβολή των προστίμων λόγω καθυστέρησης της ονομαστικοποίησης των μετοχών.

20) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας όπου καταγγέλλεται η κλοπή χρηματικού ποσού από το λογαριασμό του αεροδρομίου "Νίκος Καζαντζάκης" ύψους 15 δις δρχ. που προοριζόταν για την κατασκευή του λοξού διαδρόμου του αεροδρομίου.

21) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την κρατική αναγνώριση των πιστοποιητικών γλωσσομάθειας PALSO.

22) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία οι κάτοικοι της νήσου Ψαρά ζητούν την τοποθέτηση αγροφύλακα στα Ψαρά.

23) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία το Εργατοϋπαλληλικό Κέντρο Λάρισας υποβάλλει προτάσεις για την οικονομική ανάπτυξη του Ν.Λάρισας.

24) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αναφέρεται στην ανάγκη ιδρύσεως Εφετείου στη Θήβα ως Κέντρου της Περιφέρειας Στερεάς Ελλάδας.

25) Ο Βουλευτής Αιτ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Συμβούλιο Περιοχής 15ης Εδαφικής Περιφέρειας Ν.Αιτ/νίας ζητεί να διατεθεί το ποσό της έκπτωσης της πρώτης εργολαβίας για τη βελτίωση της Εθνικής οδού Αγρινίου-Καρπενησίου από το 4ο μέχρι το 25ο χλμ..

26) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η κοινότητα Κεραμείας Εύβοιας ζητεί οικονομική ενίσχυση για την κατασκευή των κοινοτικών έργων.

27) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Ομοσπονδία Ναξιακών Συλλόγων διαμαρτύρεται για την καθυστέρηση της ανάθεσης της επισκευής του μνημείου του Φωτοδότη στην Κοινότητα Δανακού Νάξου.

28) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία η κοινότητα Κίρκης 'Εβρου ζητεί οικονομική ενίσχυση για την ασφαλτόστρωση των κοινοτικών της δρόμων.

29) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία το Εργατοϋπαλληλικό Κέντρο Διδυμοτείχου και Περιφερείας ζητεί την καταβολή των ημερομισθίων των υφαντριών των σχολών ΕΟΜΜΕΧ (Μεταξάδων, Παλιουρίου, Αλεποχωρίου και Μεγάλης Δοξιπάρας).

30) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία η κοινότητα Συκοράχης 'Εβρου ζητεί οικονομική ενίσχυση για την κατασκευή αναγκαίων έργων υποδομής.

31) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία το Γενικό Νομαρχιακό Νοσοκομείο Διδυμοτείχου ζητεί την επέκταση της υπηρεσίας του ΕΚΑΒ για την κάλυψη των αναγκών των απομακρυσμένων περιοχών του Νομού.

32) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία το Παράρτημα Ανατολικής Μακεδονίας του Γεωτεχνικού Επιμελητηρίου Ελλάδας υποβάλλει προτάσεις για τη βελτίωση της αγροτικής οικονομίας.

33) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Νομαρχιακή Επιτροπή Φυτικής και Ζωϊκής Παραγωγής ζητεί τη λήψη μέτρων για την προστασία των ορυζοπαραγωγών του Νομού Σερρών.

34) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η κοινότητα Προβατά Σερρών ζητεί την εκτίμηση των ζημιών που υπέστησαν οι ορυζοπαραγωγοί της περιοχής από την χαλαζόπτωση.

35) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η κοινότητα Νέου Πετριτσίου Σερρών ζητεί να συμπεριληφθεί η κοινότητα στο πρόγραμμα INDERREG για το έτος 1997.

36) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Πανελλαδική Ομοσπονδία Επαγγελματιών Ιδιοκτητών Αστικών Λεωφορείων ζητεί να αρθεί η αδικία σε βάρος των αστικών ΚΤΕΛ μετά από την ψήφιση του Ν.2446/96.

37) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Νέας Αγχιάλου Μαγνησίας ζητεί την ένταξη στο χρηματοδοτικό πρόγραμμα ΕΑΠΤΑ 2 του έργου ανέγερσης κτιρίου πολλαπλών χρήσεων.

38) Ο Βουλευτής Βοιωτίας κ. ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία ο Δήμος Διστόμου Βοιωτίας ζητεί να μεταβληθούν οι συνθήκες εξώρυξης και εμπορίας βωξίτη στην περιοχή του.

39) Οι Βουλευτές κ.κ ΓΕΩΡΓΙΟΣ ΚΑΤΣΙΜΠΑΡΔΗΣ, ΙΩΑΝΝΗΣ ΚΑΛΑΜΑΚΙΔΗΣ και ΔΗΜΗΤΡΙΟΣ ΑΛΑΜΠΑΝΟΣ κατέθεσαν αναφορά με την οποία τα Επιμελητήρια Βοιωτίας, Εύβοιας, Καρδίτσας κ.λπ. ζητούν την ανάθεση του έργου εφαρμογής και διαχείρισης προγραμμάτων για τις ΜΜΕ στον ενδιάμεσο φορέα των 8 Επιμελητηρίων Θεσσαλίας και Στερεάς Ελλάδας και στον ΕΟΜΜΕΧ.

40) Ο Βουλευτής Αιτ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η κοινότητα Τρίκλινου Ν.Αιτ/νίας ζητεί να μην προβεί το Δασαρχείο Αμφιλοχίας στη σύνταξη πίνακα υλοτομίας στην περιφέρειά της για την παραγωγή ξυλανθράκων.

41) Οι Βουλευτές κύριοι ΠΑΝΑΓΙΩΤΗΣ ΚΟΥΡΟΥΜΠΛΗΣ, ΠΑΝΑΓΙΩΤΗΣ ΚΡΗΤΙΚΟΣ, ΙΩΑΝΝΗΣ ΚΑΡΑΚΩΣΤΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Αδελφότης Ναυπακτίων Ν.Αττικής "Ο 'Επαχτος" ζητεί χρηματοδότηση για τη συντήρηση του φρουρίου της Ναυπάκτου.

42) Ο Βουλευτής Αιτ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η Ποδοσφαιρική Αθλητική 

Σελίδα 4675 

Ανώνυμος Εταιρεία "Ναυπακτιακός Αστέρας" καταγγέλλει τη διαιτησία κατά τη συμμετοχή της στο Πρωτάθλημα Γ' Εθνικής Κατηγορίας.

43) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Οργανισμός Υδρεύσεως Θεσ/νίκης ζητεί την πρόσληψη μονίμου και εποχικού προσωπικού.

44) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η κυρία Μαρία Κυριακίδου, καθηγήτρια του κλάδου Α4, κάτοικος Θεσ/νίκης ζητεί την επαναπρόσληψή της στο Γυμνάσιο Φοίνικα του 4ου γραφείου της Β/θμιας εκπαίδευσης Θεσ/νίκης.

45) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Ιμβρίων Κωνσταντινουπολιτών Τενεδίων Ανατολικοθρακών Θράκης ζητεί τη μη κατάργηση του άρθρου 19 του ΚΕΙ για τη διατήρηση της δημογραφικής σύνθεσης της Δυτικής Θράκης.

46) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας όπου οι ξενοδοχειακές επιχειρήσεις του Ανατολικού Αιγαίου ζητούν τη ρύθμιση των χρεών τους λόγω δανειοδοτήσεων από τις τράπεζες.

47) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΛΕΩΝ ΑΥΔΗΣ κατέθεσαν αναφορά με την οποία το Συνοικιακό Συμβούλιο Αγίου Γεωργίου - Κηπίων Εργατικών-Χρυσοχοϊδη Δήμου Βόλου Μαγνησίας ζητεί να επεκταθεί και στην περιοχή του η κυκλοφοριακή μελέτη του Πολεοδομικού Συγκροτήματος Βόλου.

48) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Αλιευτικοί Συν/σμοί Κόλπου Καλλονής Λέσβου ζητούν τη χορήγηση τράνζιτ πετρελαίου για την κίνηση των αλιευτικών σκαφών τους.

49) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Κοινωνικό-Αγωνιστικό Φιλανθρωπικό Σωματείο "Φίλες της Αγάπης" Βόλου Μαγνησίας ζητεί να δοθεί εντολή στις κατά νομούς διευθύνσεις κοινωνικής πρόνοιας να απογράφουν τους απόρους, τους ανασφάλιστους και αναπήρους (από 67% και πάνω). 

50) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Κοινωνικό Πολιτιστικό μή Κερδοσκοπικό Σωματείο "Φίλοι των ζώων και ζωοφίλων " Βόλου Μαγνησίας ζητεί τη λήψη μέτρων προστασίας των αδέσποτων ζώων.

51) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Πανελλαδική Ομοσπονδία Επαγγελματικών Αστικών Λεωφορείων ζητεί να ληφθούν μέτρα στήριξης των Αστικών ΚΤΕΛ της επαρχίας.

52) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΛΕΩΝ ΑΥΔΗΣ και ΕΥΑΓΓΕΛΟΣ ΚΑΝΤΑΡΤΖΗΣ κατέθεσαν αναφορά με την οποία ο Πολιτιστικός Σύλλογος Λαυκιωτών "Η ΔΡΑΣΗ" Λαύκου Μαγνησίας ζητεί οικονομική ενίσχυση.

53) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Πολιτιστικός Σύλλογος Ζαγοράς "ΓΙΑΝΝΗΣ ΚΟΡΔΑΤΟΣ" ζητεί τη χρηματοδότηση των πολιτιστικών του εκδηλώσεων.

54) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Αλιευτικοί Συν/σμοί Κόλπου Καλλονής Λέσβου ζητούν η οστρακοαλιεία να επιτρέπεται μόνο τρείς μήνες το χρόνο.

55) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η Πανελλήνια Ομοσπονδία Φροντιστηρίων Ξένων Γλωσσών (PALSO), ζητεί την πλήρη αναγνώριση πιστοποιητικών γλωσσομάθειας PALSO.

56) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία οι εργαζόμενοι στην καθαριότητα των σχολείων Ν.Αττικής ζητούν την αλλαγή του εργασιακού καθεστώτος που διέπει τον κλάδο τους.

57) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών, ζητεί την αναμόρφωση του προσοντολογίου για την απόδειξη γνώσης της Αγγλικής Γλώσσας.

58) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η ΕΛΜΕ Καρδίτσας διαμαρτύρεται για την αύξηση των εισφορών στο ΤΣΜΕΔΕ μηχανικών-καθηγητών.

59) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΕΥΑΓΓΕΛΟΣ ΑΠΟΣΤΟΛΟΥ, κατέθεσαν αναφορά με την οποία το Εργατοϋπαλληλικό Κέντρο Κορίνθου ζητεί την αποκατάσταση των ζημιών που προκλήθηκαν από κακοκαιρίες στο Νομό Κορινθίας.

60) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία ο κ. Α.Κοκκίνης ζητεί να ρυθμιστεί νομοθετικά το θέμα των ανυπότακτων Ελλήνων εξωτερικού.

61) Οι Βορειοηπειρωτικές Οργανώσεις με ψήφισμα που επέδωσαν στον κύριο Πρόεδρο της Βουλής των Ελλήνων ζητούν τη λήψη μέτρων προστασίας του Ελληνισμού της Βορείου Ηπείρου, την αποστολή από την Ευρωπαϊκή 'Ενωση και τον Οργανισμό Ηνωμένων Εθνών ομάδας Κυανοκράνων στην Αλβανία για την προστασία της Ελληνικής μειονότητας και του άμαχου πληθυσμού της Αλβανίας, τη δημιουργία Οικουμενικής Κυβέρνησης που θα αποκαταστήσει την τάξη και θα οδηγήσει τη χώρα σε ελεύθερες εκλογές εντός έξι μηνών κ.λπ.

Προσυπεγράφη ο Βουλευτής κ. ΝΙΚΟΛΑΟΣ ΓΚΕΛΕΣΤΑΘΗΣ.

Α' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2126/30-1-97 ερώτηση δόθηκε με το υπ' αριθμ. 151/21-2-97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην ερώτηση με αριθμ. 2126/30-1-97 που κατατέθηκε στη Βουλή των Ελλήνων από τον Βουλευτή κ. Ιωάννη Βαρβιτσιώτη σχετικά με την αποζημίωση των θυμάτων δικαστικής πλάνης, σας γνωρίζουμε ότι, η οικονομική αποκατάσταση ως αποζημίωση των αδίκως καταδικασθέντων και προσωρινώς κρατηθέντων πολιτών ρυθμίζεται από τον Κώδικα Ποινικής Δικονομίας ως θεσμός του δικονομικού δικαίου και σύμφωνα με τις διατάξεις των άρθρων 533 και επόμενα αυτού.

Κατά το άρθρο 536 και 537 του ιδίου Κώδικα καθορίζεται ότι το δικαστήριο που εξέδωσε την απόφαση είναι το μόνο αρμόδιο να κρίνει αυτεπαγγέλτως ή ύστερα από αίτηση του αθωωθέντος για την υποχρέωση αποζημίωσης του.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

2. Στην με αριθμό 2158/3-2-97 ερώτηση δόθηκε με το υπ' αριθμ. 10138/28-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 2158/3.2.97 αναφορικά με το θέμα, η οποία κατατέθηκε από το Βουλευτή κ. Δημ. Κωστόπουλο, σας πληροφορούμε τα ακόλουθα:

Με τις διατάξεις του άρθρου 99 παρ. 1 περ. στ' του ν. 
Σελίδα 4676 

2238/1994 ορίζεται ότι στα αλλοδαπά νομικά πρόσωπα δημόσιου ή ιδιωτικού δικαίου μη κερδοσκοπικού χαρακτήρα αντικείμενο του φόρου είναι το καθαρό εισόδημα αυτών από κάθε πηγή, το οποίο προκύπτει στην Ελλάδα. Τα κάθε είδους άλλα έσοδα αυτών των νομικών προσώπων, τα οποία πραγματοποιούνται κατά την επιδίωξη της εκπλήρωσης του σκοπού τους, δεν αποτελούν αντικείμενο φορολογίας.

2. Σύμφωνα με την αριθμ. 938/1985 γνωμοδότηση της Συνέλευσης των Προϊσταμένων των Νομικών Διευθύνσεων της Διοίκησης, η οποία έγινε αποδεκτή από τον Υπουργό Οικονομικών, τα έσοδα του Πανεπιστημίου του Καίμπριτζ, τα οποία προέρχονται από τα εξέταστρα που καταβάλουν σπουδαστές για τη συμμετοχή τους στις εξετάσεις που διενεργούνται στην Ελλάδα από το Βρεττανικό Συμβούλιο, αποτελούν έσοδα τα οποία πραγματοποιούνται κατά την επιδίωξη της εκπλήρωσης του σκοπού του νομικού αυτού προσώπου. Κατά συνέπεια, κατ' εφαρμογή των ως άνω διατάξεων, τα έσοδα τούτα δεν υπόκεινται σε φόρο εισοδήματος.

3. Από τα παραπάνω προκύπτει ότι τα συγκεκριμένα έσοδα του Πανεπιστημίου του Καίμπριτζ δεν υπάγονται σε φόρο εισοδήματος στην Ελλάδα.

Ο Υφυπουργός

ΓΕΩΡΓΙΟΣ ΔΡΥΣ"

3. Στην με αριθμό 2253/7-2-97 ερώτηση δόθηκε με το υπ' αριθμ. 634/4-3-97 έγγραφο απο τον Υπουργό Εργασίας η ακόλουθη απάντηση:

"Απαντώντας στο ανωτέρω σχετικό, με το οποίο μας διαβιβάστηκε η αριθμ. 2253/7-2-97 ερώτηση, που κατατέθηκε στη Βουλή από το Βουλευτή κ. Β. Πάππα, για τα θιγόμενα σ' αυτή θέματα αρμοδιότητάς μας, σας πληροφορούμε τα εξής:

Οπως μας εγνώρισε ο Οργανισμός Εργατικής Κατοικίας (ΟΕΚ) με τους Ν. 1641/1986, Ν. 1849/1989 και Ν.Δ/τος 1138/72, έγιναν ευνοϊκές ρυθμίσεις και παρασχέθηκαν διευκολύνσεις στους δικαιούχους του ΟΕΚ για εξόφληση των οφειλομένων ποσών σε πολλές δόσεις και ακόμη προβλέφθηκαν σημαντικές εκπτώσεις, σε περίπτωση εξόφλησης του άτοκου μέρους του δανείου καθώς και της αξίας των κατοικιών μέσα σε ορισμένο χρόνο.

Επί πλέον με απόφαση του Υπουργού Εργασίας συγκροτήθηκε η προβλεπόμενη από το άρθρο 5 του ν. 1849/1989 πενταμελής Επιτροπή. Στην Επιτροπή αυτή μπορεί να προσφύγει κάθε οφειλέτης, ο οποίος για πολύ σπουδαίο λόγο δεν κατέβαλε τρεις από τις ρυθμιζόμενες δόσεις και να ζητήσει την συνέχιση του ευεργετήματος των δόσεων.

Στην ίδια Επιτροπή μπορεί να προσφύγει επίσης κάθε οφειλέτης που το ύψος της ετήσιας επιβάρυνσης των δόσεων των ρυθμιζομένων οφειλών υπερβαίνει το 15% του οικογενεικού εισοδήματος και να ζητήσει αύξηση του αριθμού των δόσεων, εφόσον όμως έχει ήδη πληρωθεί, μέσα στην προθεσμία του νόμου, η πρώτη δόση τουλάχιστον.

Επίσης σας γνωρίζουμε ότι οι δόσεις που καλούνται να πληρώσουν όσοι έχουν πάρει δάνειο ή κατοικία λόγω του κοινωνικού χαρακτήρα του ΟΕΚ δεν υπερβαίνουν το τυχόν ενοίκιο που θα ήταν υποχρεωμένοι να πληρώνουν για να στεγάσουν τις οικογένειές τους.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

4. Στην με αριθμό 2270/7-2-97 ερώτηση δόθηκε με το υπ' αριθμ. 1096/28-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της ερώτησης 2270/7-2-97 που κατατέθηκε στη Βουλή των Ελλήνων από τον Βουλευτή κ. Φώτη Κουβέλη, αναφορικά με το γνωστό πρόβλημα των 200 οικογενειών του συνοικισμού "Ελευθέριος Βενιζέλος" περιοχής Τουρκοβουνίων Αττικής, που απειλούνται για έξωση από καταπατητές του Δημοσίου, σας γνωρίζουμε ότι για το θέμα αυτό έχουμε ενημερώσει τη Βουλή των Ελλήνων με το (β) σχετικό, φωτοαντίγραφο του οποίου επισυνάπτουμε, για πλήρη ενημέρωσή σας.

Πέραν αυτού, ειδικότερα για την έξωση που επιχειρήθηκε σε βάρος της Ιωάννας Μπούφαλη από τους Αδελφούς Καπράλου, σας στέλνουμε επίσης φωτοαντίγραφο του (γ) σχετικού που μας διεβίβασε η Περιφερειακή μας Υπηρεσία (Κτηματική Υπηρεσία) στο οποίο εκτίθεται διεξοδικά η πορεία της δικαστικής αυτής υπόθεσης. Εφόσον οι αδελφοί Καπράλου ακολούθησαν τη δικαστική οδό, η διοίκηση μετά την έκδοση των αναφερομένων στο (γ) σχετικό δικαστικών αποφάσεων, δεν μπορεί να προβεί σε οποιαδήποτε παραπέρα ενέργεια. 

Ο Υφυπουργός Οικονομικών

Γ. ΔΡΥΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

5. Στην με αριθμό 2282/10-2-97 ερώτηση δόθηκε με το υπ' αριθμ. 9367/27-2-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην 2282/10-2-97 ερώτηση των Βουλευτών κ.κ. Λ. Αυδή και Α. Κανταρτζή σχετικά με την αντιμετώπιση των τσιγγάνων που εγκαθίστανται στον δήμο Ανω Λιοσίων, εκ μέρους του δημάρχου, σας γνωρίζουμε ότι για τα πρώτα δύο ερωτήματα περί της διαπίστωσης τέλεσης αξιοποίνων πράξεων και της τροποποίησης του αρθρ. 4 ν. 927/79 (αυτεπάγγελτη δίωξη φυλετικών διακρίσεων), αρμόδιο είναι το Υπουργείο Δικαιοσύνης.

Ως προς το τρίτο ερώτημα σχετικά με την εφαρμογή προγράμματος κοινωνικής ένταξης των τσιγγάνων, καθ' ύλην αρμόδιο είναι το Υπουργείο Υγείας - Πρόνοιας, του οποίου όμως την προσπάθεια το Υπουργείο μας θα συνδράμει με 500 εκατομμύρια για το τρέχον έτος.

Ο Υφυπουργός

Λ. ΠΑΠΑΔΗΜΑΣ"

6. Στην με αριθμό 2287/10-2-97 ερώτηση δοθηκε με το υπ' αριθμ. 177/3-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2287/10-2-97 που κατέθεσε ο Βουλευτής κ. Ε. Καραμάριος σας γνωρίζουμε τα ακόλουθα:

Οπως μας πληροφόρησε ο Οργανισμός Επαγγελματικής Εκπαίδευσης και Κατάρτισης (ΟΕΕΚ) με σχετικό έγγραφό του, το 1994 με το αρ. 16070 συμβόλαιο της συμβολαιογράφου Αθηνών κ. Ελένης Χεκιμιάν - Παντελεημονίτου έγινε δωρεά στον ΟΕΕΚ αγροτικού ακινήτου έκτασης 11.150 τ.μ. μέσα στα όρια του Δήμου Ρόδου και συγκεκριμένα στο 1ο χλμ. της λεωφόρου Ρόδου - Καλλιθέας. Η δωρεά περιλαμβάνει τον όρο, με βάση τον οποίο οι εργασίες για τη στέγαση του Ι.Ε.Κ. πρέπει να ολοκληρωθούν μέσα σε 10 χρόνια από τη μεταβίβασή του. Σε αντίθετη περίπτωση, η δωρεά θα ανακληθεί. Παράλληλα στη δωρεά περιλαμβάνεται ένα ποσό 100 εκατομμυρίων δραχμών που θα διατεθεί μετά την έναρξη των εργασιών για την αποπεράτωση του έργου.

Η ύπαρξη κεραίας της Ε.Ρ.Τ. σε μικρή απόσταση από το πιο πάνω ακίνητο, δημιουργεί, κατ' αρχήν, πρόβλημα στην προοπτική ανέγερσης κτιρίου, λόγω των ισχυρών ηλεκτρομαγνητικών πεδίων.

Ο τ. Πρόεδρος του ΟΕΕΚ κ. Μαριάς είχε αποστείλει επιστολή στο Νομάρχη Δωδεκανήσου, τον Οκτώβριο του 1996, με την οποία επεσήμαινε το πρόβλημα και ζητούσε την εξεύρεση λύσης για την αντιμετώπισή του. Από τα στοιχεία της αρμόδιας Διεύθυνσης Προγραμματισμού Ερευνών Μελετών και Τεκμηρίωσης του Ο.Ε.Ε.Κ. προκύπτει ότι δεν υπήρξε συγκεκριμένη δέσμευση και απάντηση από το Νομάρχη για επίλυση του εν λόγω προβλήματος. Για το λόγο αυτό ο Ο.Ε.Ε.Κ. όπως μας πληροφόρησε ο Πρόεδρος αυτού προτίθεται να επανέλθει το συντομότερο δυνατό.

Σελίδα 4677 

 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

7. Στην με αριθμό 2299/10-2-97 ερώτηση δόθηκε με το υπ' αριθμ. 967/4-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2299/10.2.97 που κατέθεσε στη Βουλή ο Βουλευτής κ. Ν. Γκελεστάθης παρακαλούμε να τον πληροφορήσετε σε ό,τι μας αφορά τα εξής:

Τα δάνεια που χορηγήθηκαν από την Αγροτική Τράπεζα στο Νομό Φωκίδας κατά την τριετία 1994 έως 1996 έχουν ως εξής:

(Τα ποσά σε εκατ. δρχ.)

Βραχ/σμα Μεσ/σμα Σύνολο

1994 408 28 436

1995 812 61 873

1996 786 225 1011

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

8. Στην με αριθμό 2307/10-2-97 ερώτηση δόθηκε με το υπ'αριθμ. 436/28-2-97 έγγραφο από τον Υφυπουργό Εθν. Οικονομίας η ακόλουθη απάντηση:

"Σε απάντηση της ερώτησης 2307/10.2.97 του Βουλευτή κ. Ε. Μπασιάκου που αναφέρεται στα έργα του Νομού Βοιωτίας του Κοινοτικού Πλαισίου Στήριξης, σας διαβιβάζουμε αναλυτικές καταστάσεις με πληροφορίες για τα έργα αυτά που υλοποιούνται από προγράμματα του Κεντρικού και Περιφερειακού Σκέλους (ΠΕΠ).

1. Εργα ΣΑΕ - με έργα των Κεντρικών φορέων που υλοποιούνται στα πλαίσια του ΚΠΣ (τομεακά ή ΠΕΠ) ή με Εθνική Χρηματοδότηση.

2. Εργα του ΠΕΠ με χρηματοδοτική απεικόνιση της πορείας υλοποίησής τους (εκτύπωση 05-8) και επίσης με στοιχεία που δείχνουν το χρονοδιάγραμμα υλοποίησης των έργων και εργολαβιών.

Ο Υφυπουργός Εθνικής Οικονομίας

ΧΡΗΣΤΟΣ ΠΑΧΤΑΣ"

9. Στην με αριθμό 2327/11-2-97 ερώτηση δόθηκε με το υπ' αριθμ. 188/3-3-97 έγγραφο από τον Υπουργό Εθν. Οικονομίας η ακόλουθη απάντηση:

"Σχετικά με την ερώτηση με αρ. Πρωτ. 2327, που κατατέθηκε στη Βουλή στις 11/2/97 από τον Βουλευτή Εβρου κ. Θεοφ. Δημοσχάκη και που αναφέρεται στην επιδότηση του 20% στο κόστος εργασίας στις επιχειρήσεις Θράκης καθώς και ποιό είναι το πρακτέον για την καταβολή του ποσού της επιδότησης το ταχύτερο δυνατό, σας γνωρίζουμε τα εξής:

Η Κυβέρνηση καταβάλλει προσπάθειες να εξοφλήσει όλες τις υποχρεώσεις του 1996 προς τον ΟΑΕΔ. Επίσης, θα επιδιώξει και για το τρέχον έτος 1997, μέσα στα ασφυκτικά δημοσιονομικά πλαίσια, την διασφάλιση των αναγκαίων πόρων, που πρέπει να δοθούν προς τον ΟΑΕΔ, ώστε να υλοποιηθεί η πολιτική αυτή.

Ο Υπουργός

Γ. ΠΑΠΑΝΤΩΝΙΟΥ"

10. Στην με αριθμό 2330/11-2-97 ερώτηση δόθηκε με το υπ' αριθμ. 191/3-3-97 έγγραφο από τον Υπουργό Εθν. Οικονομίας η ακόλουθη απάντηση:

"Σχετικά με την ερώτηση με αρ. Πρωτ. 2330 που κατατέθηκε στη Βουλή στις 11-2-97 από τον Βουλευτή Καβάλας κ. Γ. Καλαντζή και που αναφέρεται στην επιχορήγηση των επιχειρήσεων του Νομού Καβάλας μόνο με 5% για κάθε εργαζόμενο αντί του 20% επιχορήγηση που δίδεται στους Νομούς Θράκης, σας γνωρίζουμε τα εξής:

Η Κυβέρνηση θεωρεί ότι τα κίνητρα που παρέχονται από τους Αναπτυξιακούς Νόμους στη συγκεκριμένη περιοχή είναι προς το παρόν επαρκή, και επί πλέον η δυσμενής δημοσιονομική συγκυρία θέτει φραγμούς στην επέκταση την ήδη χορηγουμένων κινήτρων.

Ο Υπουργός

Γ. ΠΑΠΑΝΤΩΝΙΟΥ"

11. Στην με αριθμό 2332/11-2-97 ερώτηση δόθηκε με το υπ' αριθμ. 973/4-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2332/11.2.97 που κατέθεσε στη Βουλή ο Βουλευτής κ. Ε. Μπασιάκος παρακαλούμε να τον πληροφορήσετε τα εξής:

Κατά την έναρξη των αγορών του καπνού παρατηρήθηκαν κατά τόπους ορισμένα προβλήματα που οφείλοντο στο γεγονός ότι ενώ κατά την υπογραφή των συμβολαίων οι έμποροι έδωσαν καλές τιμές στους καπνοπαραγωγούς, στη συνέχεια κατά την παραλαβή εμφανίζονται αδύναμοι όπως λένε, να παραμείνουν συνεπείς σε αυτό που συμφωνήθηκε, με αποτέλεσμα να προσπαθήσουν να δώσουν χαμηλότερες τιμές υποβαθμίζοντας την ποιότητα των καπνών.

Σ' αυτές τις περιπτώσεις έγιναν εκ μέρους των παραγωγών ενστάσεις οι οποίες εξετάστηκαν κατά την διάρκεια της αγοραπωλησίας.

Το πρόβλημα αμβλύνθηκε με την κλιμάκωση των τιμών που δόθηκε από τους εμπόρους. Οι αγορές συνεχίζονται ομαλά πάντα παρουσία των τεχνικών του Οργανισμού Καπνού και οσάκις παρουσιάζεται κάποια σημαντική απόκλιση της ποιοτικής εκτίμησης του εμπόρου από την πραγματική γίνονται ενστάσεις και εξετάζονται επί τόπου. Οι αγορές προβλέπεται να συνεχισθούν και να ολοκληρωθούν ομαλά με τη βοήθεια των τεχνικών του Οργανισμού Καπνού οι οποίοι φροντίζουν για την τήρηση των όρων των συμβολαίων.

Το Υπουργείο Γεωργίας και ο Εθνικός Οργανισμός Καπνού έλαβαν όλα τα απαραίτητα μέτρα για την τήρηση των συμβολαίων από πλευράς μεταποιητών.

Αυτή τη στιγμή υπάρχει μια καθυστέρηση στις παραλαβές καπνών σε σχέση με την προηγούμενη εσοδεία 1995 που οφείλεται τόσο στην καθυστέρηση έναρξης των παραλαβών από τους μεταποιητές.

Οι τιμές των καπνών που περιλαμβάνονται είναι σημαντικά αυξημένες για την εσοδεία 1996 σε σχέση με την περσινή εσοδεία π.χ. στην ποικιλία Βιρτζίνια διπλάσιες και τριπλάσιες.

Στις περιπτώσεις που δεν υπάρχει συμφωνία ως προς την ποιοτική σύνθεση των καπνών από τα συμβαλλόμενα μέρη παραγωγούς, ή ομάδες τους και μεταποιητές υποβάλλονται σχετικές ενστάσεις και οι οποίες με ευθύνη του ΕΟΚ εξετάζονται άμεσα από τριμελή επιτροπή. Επίσης στις περιπτώσεις σημαντικής απόκλισης της ποιοτικής εκτίμησης από τον μεταποιητή ο ελεγκτής του ΕΟΚ θέτει με πρωτοβουλία του τα καπνά στην κρίση της τριμελούς επιτροπής.

Ο Εθνικός Οργανισμός Καπνού έχει επιστήσει την προσοχή στους μεταποιητές για τις κυρώσεις που προβλέπονται σε περίπτωση που μέχρι 15.5.97, σύμφωνα με τον Καν. 2075/92 δεν ολοκληρωθούν οι παραλαβές καπνών και οι παραγωγοί απολέσουν το δικαίωμα της πριμοδότησης.

Με τα μέτρα που έχουν ληφθεί πιστεύουμε ότι θα ολοκληρωθούν οι παραδόσεις καπνών εσοδείας 1996 μέχρι 15.5.1997 και δεν θα απολεσθεί καμμία πριμοδότηση από τους παραγωγούς.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

12. Στην με αριθμό 2351/12-2-97 ερώτηση δόθηκε με το υπ' αριθμ. 187/3-3-97 έγγραφο από τον Υπουργό Εθν. Οικονομίας η ακόλουθη απάντηση:

"Σχετικά με την ερώτηση με αριθμ. Πρωτ. 2351, που κατατέθηκε στη Βουλή στις 12/2/97 από τον Βουλευτή κ. Ευάγγελο Αποστόλου και που αφορά την ανεργία και την αποβιομηχάνιση στο Νομό Ευβοίας, έχομε να παρατηρήσουμε τα εξής:

Σελίδα 4678 

 

Η Κυβέρνηση προέβη σε συγκεκριμένες ενέργειες με τις οποίες προσπάθησε να στηρίξει την παραγωγή, την απασχόληση και το εισόδημα στο Νομό Ευβοίας. Ετσι, εκδόθηκαν Κοινές Υπουργικές Αποφάσεις (Κ.Υ.Α.), ρύθμιση χρεών διαφόρων κατηγοριών επιχειρήσεων και διευκολύνθηκε ο δανεισμός των επιχειρήσεων, γεγονός που είχε σαν αποτέλεσμα τη διασφάλιση πολλώνθέσεων εργασίας, που αλλοιώτικα θα είχαν χαθεί. Πέραν των παρεμβάσεων αυτών, η Εύβοια εντάσσεται στο "ΠΡΟΓΡΑΜΜΑ" των θυλάκων υψηλής ανεργίας του Υπουργείου Εργασίας. Κατόπιν των παραπάνω εκτεθέντων και πέραν αυτών, δεν προβλέπεται στο άμεσο μέλλον οποιαδήποτε άλλη ρύθμιση.

Ο Υπουργός

ΚΩΝ/ΝΟΣ ΦΟΥΝΤΗΣ"

13. Στην με αριθμό 2356/12-2-97 ερώτηση δόθηκε με το υπ' αριθμ. 395/28-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 17.2.97 έγγραφό σας, με το οποίο μας στείλατε την 2356/12.2.96 ερώτηση, που κατατέθηκε στη Βουλή από το Βουλευτή κ. Αντώνη Κοτσακά, σχετικά με το παραπάνω θέμα, σας πληροφορούμε τα εξής:

Σύμφωνα με τις διατάξεις του άρθρου 118 του ν.2238/1994 κίνητρα ανάπτυξης μικρών νησιών, το οποίο προστέθηκε με το άρθρο 8 του νομοσχεδίου "Κατάργηση Φορολογικών απαλλαγών και άλλες διατάξεις" που ψηφίστηκε πρόσφατα στη Βουλή, ορίζεται ότι:

1. Για τα φυσικά πρόσωπα που κατοικούν μόνιμα σε νησιά με πληθυσμό σύμφωνα με την τελευταία απογραφή, κάτω από τρεις χιλιάδες εκατό (3.100) κατοίκους, το ποσό του πρώτου κλιμακίου εισοδήματος της κλίμακας της παραγράφου 1 του άρθρου 9, προκειμένου να υπολογισθεί ο φόρος που αναλογεί στο εισόδημά τους, αυξάνεται σε τρία εκατομμύρια (3.000.000) δραχμές. Τα επόμενα κλιμάκια εισοδήματος της κλίμακας παραμένουν ως έχουν. Δηλαδή, το πρώτο κλιμάκιο εισοδήματος της φορολογικής κλίμακας που έχει μηδενικό συντελεστή φόρου από 1.000.000 γίνεται 3.000.000.

2. Για τα νομικά πρόσωπα, κοινοπραξίες και κοινωνίες αστικού δικαίου οι συντελεστές φορολογίας που προβλέπονται από την παράγραφο 1 των άρθρων 10 και 109 μειώνονται κατά ποσοστό σαράντα τοις εκατό (40%) για τα κέρδη που προκύπτουν από δραστηριότητες οι οποίες ασκούνται στα νησιά της παραγράφου 1. Ετσι ο φορολογικός συντελεστής 35% μειώνεται σε 21% και ο φορολογικός συντελεστής 40% μειώνεται σε 24%.

3. Καταργείται ο κατά περίπτωση επιβαλλόμενος Ειδικός Φόρος Τραπεζικών Εργασιών των άρθρων 6 έως και 16 του ν. 1676/1986 (ΦΕΚ 204Α') και η εισφορά του άρθρου 1 του ν. 128/1975 (ΦΕΚ 178 Α') στα δάνεια και πιστώσεις, που χορηγούνται στα πρόσωπα των παραγράφων 1 και 2, καθώς και στους τόκους και προμήθειες των δανείων και πιστώσεων αυτών τα οποία χρησιμοποιούνται αποκλειστικά σε δραστηριότητες που ασκούνται στα νησιά της παραγράφου 1.

4. Οι Φορολογικοί συντελεστές μεταβίβασης ακινήτων του άρθρου 4 του α.ν. 1521/1950 μειώνονται κατά ποσοστό 40% για αγορά ακινήτων ή εμπραγμάτων δικαιωμάτων επί ακινήτων στα νησιά της παραγράφου 1, εφόσον η αγορά αυτή γίνεται από φυσικά πρόσωπα μόνιμους κατοίκους των νησιών αυτών. Επίσης, κατά 40% μειώνεται ο φόρος που προκύπτει για γονική παροχή ακινήτων που βρίσκονται στις πιο πάνω περιοχές, εφόσον ο δικαιούχος αυτής είναι μόνιμος κάτοικος των νησιών αυτών.

5. Oι ως άνω φορολογικές απαλλαγές και μειώσεις παρέχονται για μια δεκαετία από τη δημοσίευση του νομοσχεδίου.

6. Η χορήγηση των πιο πάνω απαλλαγών και μειώσεων παρέχεται για λόγους αναπτυξιακούς αλλά και με σκοπό τη συγκράτηση και αύξηση του πληθυσμού στα νησιά αυτά για λόγους εθνικούς. Για τους λόγους αυτούς, κρίθηκε αναγκαίο, κατά τη συζήτηση του νομοσχεδίου στη Βουλή, οι ανωτέρω ρυθμίσεις να επεκταθούν σε όλα τα μικρά νησιά της χώρας και όχι μόνο σ' αυτά του Αιγαίου Πελάγους.

Κάτω από τις παρούσες δημοσιονομικές συνθήκες οι ρυθμίσεις αυτές ήταν οι μόνες δυνατόν να χορηγηθούν.

ΔΙΑΤΑΞΕΙΣ Φ.Π.Α.

Ο πίνακας αγαθών και υπηρεσιών, για τα οποία δύνανται τα κράτη μέλη να εφαρμόσουν μειωμένο συντελεστήη ΦΠΑ, είναι δεδομένος με την Οδηγία του Συμβουλίου των Ευρωπαϊκών Κοινοτήτων 92/77/ΕΟΚ.

Στο ν. 2093/92, με τον οποίο έγινε εναρμόνιση του ν. 1642/86 περί ΦΠΑ, με τις οδηγίες 91/680/ΕΟΚ και 92/77/ΕΟΚ, στο Παράρτημα ΙΙΙ περιλαμβάνονται τα αγαθά και οι υπηρεσίες που υπάγονται στο χαμηλό συντελεστή ΦΠΑ 8%.

Περαιτέρω, σύμφωνα με την απόφαση του Συμβουλίου ECOFIN της 27ης Ιουλίου 1992 (άρθρο 1 - Παρ. στ') ορίζεται ότι, η Ελληνική Δημοκρατία μπορεί να επιβάλλει συντελεστές ΦΠΑ κατώτερους μέχρι 30% των αντίστοιχων συντελεστών που επιβάλλονται στη λοιπή Ελλάδα στους νομούς Λέσβου, Χίου, Σάμου, Δωδεκανήσου, Κυκλάδων και στα νησιά Θάσο, Βόρειες Σποράδες, Σαμοθράκη και Σκύρο.

Κατόπιν των ανωτέρω δεν είναι εφικτή η περαιτέρω μείωση των συντελεστών. Μια τέτοια νομοθετική ρύθμιση θα αποτελούσε κοινοτική παράβαση.

Ο Υφυπουργός Οικονομικών

ΓΕΩΡΓΙΟΣ ΔΡΥΣ"

14. Στην με αριθμό 2361/12-2-97 ερώτηση δόθηκε με το υπ' αριθμ. 194/3-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2361/12.2.97 που κατέθεσε ο Βουλευτής κ. Ι. Λαμπρόπουλος, σας γνωρίζουμε τα ακόλουθα:

1. Το Συμβούλιο Τεχνολογικής Εκπαίδευσης (ΣΤΕ) μέχρι τη συγκρότηση του Εθνικού Συμβουλίου Παιδείας (ΕΣΥΠ) σύμφωνα με το Ν. 2327/95 (ΦΕΚ 156/Α) είναι αρμόδιο όργανο για να εισηγείται στον Υπουργό Παιδείας την Ιδρυση νέων τμημάτων, σχολών και ΤΕΙ.

Το ΣΤΕ έχει καθορίσει ενιαία κριτήρια για ίδρυση νέων τμημάτων στα ΤΕΙ, καθώς και την υποβολή πλήρως τεκμηριωμένων προτάσεων.

Σχετική πρόταση του ΤΕΙ Καλαμάτας κατατέθηκε στις 24/2/97 στην αρμόδια υπηρεσία του ΥΠΕΠΘ για την ιδρυση Σχολής Πολιτιστικών Σπουδών με τα ακόλουθα Τμήματα:

α. Τμήμα Οργάνωσης και Διαχείρισης Πολιτιστικών Μονάδων.

β. Τμήμα Τεχνικής Υποστήριξης Πολιτιστικών Μονάδων και

γ. Τμήμα Συντήρησης Αρχαιοτήτων και Εργων Λαϊκής Παράδοσης.

Η παραπάνω πρόταση θα εισαχθεί στο αρμόδιο όργανο για να γνωμοδοτήσει σχετικά.

2. Σύμφωνα με τις διατάξεις του Ν. 2362/95 για το Δημόσιο Λογιστικό και τις εγκυκλίους του Υπουργείου Οικονομικών για την εκτέλεση του Προϋπολογισμού του οικονομικού έτους 1997, για να χρηματοδοτηθούν τα ΝΠΔΔ που επιχορηγούνται από τον Τακτικό Προϋπολογισμό, θα πρέπει να έχουν εγκεκριμένο τον Απολογισμό τους του έτους 1995 και εγκεκριμένο τον Προϋπολογισμό του έτους 1997.

Το ΤΕΙ Καλαμάτας με το 954/10.2.97 έγγραφό του υπέβαλεστο ΥΠΕΠΘ για έγκριση τους Απολογισμούς του οι οποίοι έχουν ήδη προωθηθεί για έγκριση. Επίσης επεστράφη από το ΥΠΕΠΘ στο Ιδρυμα ο προϋπολογισμός του έτους 1997 προκειμένου να καταρτισθεί σύμφωνα με τις οδηγίες του Υπουργείου Οικονομικών.

Το ΥΠΕΠΘ προώθησε για υπογραφή τις αποφάσεις καθορισμού της ετήσιας επιχορήγησης των ΤΕΙ για λειτουργικές δαπάνες σίτισης των σπουδαστών τους και αναμένει από το ΤΕΙ Καλαμάτας την υποβολή για έγκριση του Προϋπολογισμού του, του έτους 1997.

Για την απαλλοτρίωση των γειτονικών εκτάσεων του ΤΕΙ, το Ιδρυμα δεν έχει ολοκληρώσει τις διαδικασίες προκειμένου το Υπουργείο Παιδείας να ζητήσει την κήρυξη της απαλλο- 
Σελίδα 4679 

τρίωσης από το Υπουργείο Οικονομικών.

4. Τέλος σας γνωρίζουμε ότι όσον αφορά την κατασκευή της νέας βιβλιοθήκης του ΤΕΙ, το ΥΠΕΠΘ κατά τη σύνταξη του ΠΔΕ 1997 θα εξετάσει τη δυνατότητα ένταξης του εν λόγω έργου στο Πρόγραμμα Δημοσίων Επενδύσεων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

15. Στην με αριθμό 2362/12-2-97 ερώτηση δόθηκε με το υπ' αριθμ. 987/4-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2362/12.2.97 που κατέθεσε στη Βουλή ο Βουλευτής κ.Στ. Δήμας παρακαλούμε να τον πληροφορήσετε σε ό,τι μας αφορά τα εξής:

Η νέα κοινή οργάνωση αγοράς στον τομέα καπνού, όπως αυτή εφαρμόζεται σε όλα τα Κ-Μ της Ευρωπαϊκής Ενωσης και ισχύει από την εσοδεία 1993 έως και την εσοδεία του έτους 1997, προβλέπει την καταβολή πριμοδότησης για συγκεκριμένες ποσότητες για κάθε ομάδα ποικιλιών καπνού κάθε χρόνο.

Οι ποσότητες αυτές σύμφωνα με τους Καν (ΕΟΚ) 2075/92 και 1066/95 κατανέμονται στους παραγωγούς με βάση τον Μέσο Ορο (Μ.Ο.) των παραδόσεών τους, μιας περιόδου αναφοράς (τριετία), που προηγείται του έτους συγκομιδής και όχι με βάση κοινωνικά ή άλλα ιδιαίτερα κριτήρια (π.χ. πολυμελής οικογένεια, ορεινές και προβληματικές περιοχές κ.λπ.).

Συνεπώς δεν προβλέπεται αύξηση στο ποσοστό της παραγωγής καλλιεργητών ορεινών και ξερικών περιοχών με ταυτόχρονη μείωση στη χορήγηση ποσόστωσης καλλιεργητών πεδινών και ποτιστικών περιοχών.

Ωστόσο τυχόν ευνοϊκές ρυθμίσεις θα εξαρτηθούν από τις διαθέσιμες ποσότητες που θα προκύψουν από τυχόν μη διατεθείσες ποσότητες, καθώς και από επιστροφές των βεβαιώσεων ποσοστώσεων από μη καλλιεργητές, στα πλαίσια των συμπληρωματικών ποσοστώσεων που θα δοθούν.

Δυνατότητα εισόδου νέων παραγωγών δεν προβλέπει το ισχύον καθεστώς προς το παρόν.

Στα πλαίσια όμως των προτάσεων της Επιτροπής στην επικείμενη αναθεώρηση της Κοινής Οργάνωσης (ΚΟΑ) του καπνού η COMMISION προτείνει τη δημιουργία Εθνικού αποθέματος, πράγμα το οποίο υποστηρίζει η χώρα μας προκειμένου να εξασφαλισθεί η ομαλότητα στις ροές χορήγησης των δικαιωμάτων καλλιέργειας, με την ταυτόχρονη διευκόλυνση πρόσβασης νέων παραγωγών στον τομέα, με σκοπό την συνέχιση της καπνοκαλλιέργειας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

16. Στην με αριθμό 2365/12-2-97 ερώτηση δόθηκε με το υπ' αριθμ. 988/4-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2365/12.2.97 που κατέθεσε στη Βουλή ο Βουλευτής κ. Λ.Τζανής παρακαλούμε να τον πληροφορήσετε τα εξής:

Η αναδημιουργία του "Ιερού 'Αλσους" του Βελεστίνου έχει ενταχθεί στο Πρόγραμμα Δασικών Εργων και Εργασιών και θα χρηματοδοτηθεί από τις πιστώσεις του Προγράμματος Δημοσίων Επενδύσεων του τρέχοντος έτους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

17. Στην με αριθμό 2377/12-2-97 ερώτηση δόθηκε με το υπ' αριθμ. 1350/28-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2377/12.2.97 ερώτησης που κατατέθηκε στη Βουλή από το Βουλευτή κ.Θεοφ. Δημοσχάκη, από πλευράς δικής μας αρμοδιότητας, πληροφορούμε την Εθνική Αντιπροσωπεία, ότι με το σχέδιο νόμου "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις", που κατάρτισε το Υπουργείο Οικονομικών, αφού έλαβε υπόψη του τις απόψεις της Α.Δ.Ε.Δ.Υ. και τις προτάσεις των άλλων Υπουργείων, θεσπίζεται, για πρώτη φορά, επίδομα Προβληματικών και Παραμεθόριων Περιοχών, ύστερα και από σχετική πρόταση των συνδικαλιστικών οργανώσεων των περιοχών αυτών.

Το εν λόγω επίδομα, που αντικαθιστά τα κίνητρα των ν.287/76 και 2085/92, θα καταβάλλεται σε όλους τους υπαλλήλους που υπηρετούν στις ανωτέρω περιοχές ως κίνητρο για την παραμονή τους σ' αυτές.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

18. Στην με αριθμό 2385/12-2-97 ερώτηση δόθηκε με το υπ' αριθμ. 992/4-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2385/12.2.97 που κατέθεσε στη Βουλή ο Βουλευτής κ. Χ. Παπαθανασίου παρακαλούμε να τον πληροφορήσετε τα εξής:

Η ΕΒΖ προκειμένου να εξασφαλίσει την απαραίτητη Α' ύλη για την παραγωγή της Ελληνικής ποσόστωσης ζάχαρης από 319.000 τον. σε ετήσια βάση και με πνεύμα δίκαιης κατανομής των εκτάσεων μεταξύ των παραδοσιακών τευτλοπαραγωγών, προέβει στην κατανομή των προς καλλιέργεια εκτάσεων για την περίοδο 1997 - 1998 με βάση το παρακάτω πρόγραμμα:

α) Στους παραγωγούς που καλλιέργησαν τεύτλα τα 4 τελευταία χρόνια κατανεμήθηκε έκταση ίση με το μέσο όρο της έκτασης των 4 ετών ή ίση με το 90% της μέγιστης έκτασης που καλλιέργησε ο παραγωγός σε ένα από τα 4 έτη.

β) Το ως άνω ποσοστό μειώνεται σε 80% και 65% για τους παραγωγούς που καλλιέργησαν τεύτλα τα τρία (3) και δύο (2) τελευταία χρόνια αντίστοιχα.

γ) Για τους παραγωγούς που καλλιέργησαν τεύτλα πέρυσι το ως άνω ποσοστό καθορίστηκε σε 50%.

δ) Η συνολική έκταση που προγραμματίστηκε από την ΕΒΖ να καλλιεργηθεί για την περίοδο 1997/98 είναι 480.000 στρέμματα και ειδικότερα για το εργοστάσιο Πλατέος 131.000 στρ.

Οσον αφορά την περιοχή της Φλώρινας εάν εφαρμοζόταν επακριβώς η πιο πάνω διαδικασία η αναλογούσα έκταση θα ήταν ίση με 17.000 στρεμ. περίπου. Ομως η ΕΒΖ λαμβάνοντας υπόψη τις ιδιαίτερες συνθήκες της περιοχής (παραμεθόρια περιοχή, άγονες εκτάσεις ανεργία κ.λπ.) αύξησε την έκταση κατά 1.000 στρεμ. με στόχο να ενισχύσει το εισόδημα των παραγωγών της περιοχής στο μέτρο του δυνατού

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

19. Στην με αριθμό 2414/14-2-97 ερώτηση δόθηκε με το υπ' αριθμ. 1449/26-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2414/14.2.97 ερώτησης, που κατατέθηκε στη Βουλή από τον Βουλευτή κ. Χρήστο Θεοδώρου, πληροφορούμε την Εθνική Αντιπροσωπεία, τα εξής:

Το Υπουργείο Οικονομικών κατάρτισε σχέδιο νόμου για το νέο μισθολόγιο των μονίμων υπαλλήλων αφού έλαβε υπόψη του τις απόψεις της Α.Δ.Ε.Δ.Υ. και τις προτάσεις των άλλων Υπουργείων.

Με το σχετικό νομοσχέδιο που ήδη κατατέθηκε στη Βουλή, προς συζήτηση και ψήφιση, αντιμετωπίζεται εξ υπαρχής και κατά ενιαίο τρόπο το θέμα της υπερωριακής εργασίας του προσωπικού του Δημοσίου, των Ν.Π.Δ.Δ. και των Ο.Τ.Α. και τίθενται αυστηροί περιορισμοί όσον αφορά τον αριθμό των υπαλλήλων και των ωρών που θα μπορούν να εργάζονται υπερωριακά σε όλως εξαιρετικές περιπτώσεις.

Ειδική ρύθμιση προβλέπεται μόνον για το προσωπικό όλων των Υπηρεσιών που λειτουργούν, βάσει νόμου, σε δωδεκάωρη ή εικοσιτετράωρη βάση ή όλες τις ημέρες του μήνα.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

 

Σελίδα 4680 

ΠΡΟΕΔΡΟΣ (Απόστολος Κακλαμάνης): Εισερχόμαστε στην ειδική ημερήσια διάταξη

AITHΣΕΙΣ ΑΡΣΕΩΣ ΑΣΥΛΙΑΣ ΒΟΥΛΕΥΤΩΝ

Συζήτηση και λήψη απόφασης, σύμφωνα με τα άρθρα 61 και 62 του Συντάγματος, για τις αιτήσεις άρσεως ασυλίας των παρακάτω Βουλευτών:

Παναγιώτη Σγουρίδη, Θεοδώρου Κατσίκη, Βάσως Παπανδρέου, Γεωργίου Ρόκου και Δημητρίου Ν. Κωστόπουλου.

Για τη συζήτηση αυτή ορίζεται από τη Νέα Δημοκρατία ως Κοινοβουλευτικός Εκπρόσωπος ο κ. Επαμεινώνδας Ζαφειρόπουλος.

Ο εισηγητής της Πλειοψηφίας, κ. Ιωάννης Καλαμακίδης, έχει το λόγο.

ΙΩΑΝΝΗΣ ΚΑΛΑΜΑΚΙΔΗΣ: Κύριοι συνάδελφοι, κοινή πλέον είναι η πεποίθηση και η παραδοχή ότι το προνόμιο της ασυλίας δεν εδόθη χάριν των Βουλευτών, αλλά χάριν της ομαλής λειτουργίας του πολιτεύματος και της εύρυθμης λειτουργίας του Κοινοβουλίου. Αποτελεί συνταγματική εγγύηση, ώστε ο εκπρόσωπος του Λαού να εκτελεί ανενόχλητα τα καθήκοντά του. Συνεπώς έχει σκοπό να προστατεύσει το πολίτευμα και επιπλέον να αποτρέψει την ποινικοποίηση του δημόσιου βίου. 'Αλλωστε το ακαταδίωκτο είναι προσωρινό. Δεν παύει ούτε καταργεί την ποινική δίωξη, αλλά απλώς την αναστέλει.

Η άρση της ασυλίας έχει γίνει δεκτό, ότι ενδείκνυται μόνο σε εξαιρετικές περιπτώσεις και μάλιστα όταν πρόκειται περί αδικημάτων που συγκλονίζουν την κοινή γνώμη και έχουν μεγάλη ποινική απαξία. Και πάλι σ' αυτές τις περιπτώσεις μετά μεγάλης προσοχής και φειδούς θα πρέπει να εξετάζουμε τις κατ' ιδίαν περιπτώσεις.

'Εχουμε, κύριοι συνάδελφοι, υποχρέωση να αναβαθμίσουμε το Κοινοβούλιο και να το προστατεύσουμε από τα εκφυλιστικά φαινόμενα και ιδίως από τις άδικες επικρίσεις, γιατί διαφορετικά θα συμβεί αυτό που είπε ένας από τους πλέον δημοφιλείς αρχαίους μας πρόγονους ο Χρύσιπος, ο οποίος όταν ρωτήθηκε γιατί δεν πολιτεύεται, είπε: "Δεν πολιτεύομαι, διότι εάν πονηρά πολιτευθώ δεν θα αρέσει στους Θεούς, αν δε χρηστά δεν θα αρέσει στους πολίτες".

Με αυτές τις σκέψεις, αγαπητοί συνάδελφοι, θα πρέπει να κρίνουμε όλες τις αιτήσεις που έρχονται ενώπιον του Σώματος.

Ο συνάδελφος κ. Παναγιώτης Σγουρίδης, κατηγορείται για παράβαση του ΚΟΚ, ότι δηλαδή εν γνώσει παρεχώρησε τη χρήση ενός οχήματος. Προϋπόθεση για να συντελεστεί το αδίκημα αυτό είναι πρώτον να κατέχει το όχημα και δεύτερο να τελεί εν γνώσει, ότι ο προς ον η παραχώρηση του οχήματος στερείται ικανότητας οδηγήσεως. Ούτε η μία, ούτε η άλλη προϋπόθεση συντρέχει εν προκειμένω, διότι δεν ήταν κάτοχος του αυτοκινήτου. 'Ηδη είχε μεταβιβαστεί και απλά, τυπικά εφέρετο σαν ιδιοκτήτης αυτού. Συνεπώς δεν συντελείται το αδίκημα και προτείνω να μη δοθεί άδεια άρσεως της ασυλίας.

Επίσης, ο κ. Σγουρίδης κατηγορείται για εξύβριση δια του Τύπου κατόπιν εγκλήσεως που κατέθεσε εκδότης εφημερίδας που τιτλοφορείται "ΑΔΕΣΜΕΥΤΗ" και στρέφεται εναντίον του συναδέλφου, όπως επίσης και κατά του εκδότου μίας άλλης εφημερίδας με τον τίτλο "Ο ΑΓΩΝΑΣ".

Πρόκειται για ένα κείμενο που δημοσιεύθηκε στην εφημερίδα αυτή που έχει σαν χαρακτηριστικό την πολιτική και την προσωπική αντιπαράθεση μεταξύ του συναδέλφου και του εν λόγω εκδότη της εφημερίδας. 

Πρέπει να σημειωθεί ότι ο συνάδελφος είχε ιερή υποχρέωση να προβεί σ' αυτήν την ανακοίνωση, διότι ο εν λόγω εκδότης συνεχώς και κατά τρόπο απαράδεκτο, αήθη, υβριστικό και συκοφαντικό, εκτοξεύει λάσπη εναντίον του συναδέλφου. Και μάλιστα σε μια κρίσιμη για έναν πολιτικό περίοδο, δηλαδή σε μια προεκλογική περιόδο.

Η συμπεριφορά του εγκαλούντος έχει επιβεβαιωθεί και με δικαστικές αποφάσεις σε πρώτο και δεύτερο βαθμό! 'Εχει καταδικαστεί σε πολύμηνη φυλάκιση κατόπιν εγκλήσεως του συναδέλφου για συκοφαντική δυσφήμιση και εξύβριση. 'Εχει καταδικαστεί και σε άλλες περιπτώσεις με άλλο μηνυτή και εν πάση περιπτώσει έχει προκαλέσει το κοινό αίσθημα της περιοχής.

Πρέπει να σημειωθεί ότι η όλη αυτή συμπεριφορά, η απαράδεκτη και συκοφαντική, έχει επιβεβαιωθεί επίσημα από δικαστικές αποφάσεις. Και μάλιστα το δικαστήριο που τον κατεδίκασε σε πολύμηνη φυλάκιση, αρνήθηκε να του χορηγήσει το ελαφρυντικό του προτέρου εντίμου βίου, με το σκεπτικό ότι δεν διήγε πρότερον έντιμο ατομικό και επαγγελματικό βίο. Μάλιστα η απόφαση αυτή στο σκεπτικό της αναφέρει, ότι ο ίδιος έχει ομολογήσει ότι εκτοξεύει, εναντίον πολιτικών αντιπάλων, λάσπη.

Αντιλαμβάνεσθε, αν ο συνάδελφος είχε τη στοιχειώδη υποχρέωση να υπερασπίσει την τιμή και την υπόληψή του και μάλιστα με ένα κείμενο που είναι επιεικέστερο από άλλα προηγηθέντα κείμενα, άλλων φορέων, όπως του Προέδρου του Εργατικού Κέντρου Ξάνθης. Θα σας διαβάσω απλά μια περικοπή για να αντιληφθείτε ότι ο εν λόγω εκδότης, που παριστάνει το θύμα είναι ο θύτης. Λέει λοιπόν ο Πρόεδρος του Εργατικού Κέντρου Σωτήρης Στολίδης: "Υποκρινόμενος σαν φθηνός θεατρίνος που είναι, ότι τάχα κόπτεται για τα συμφέροντα του τόπου, στην πραγματικότητα οδηγεί τον μηχανισμό του στην εξυπηρέτηση των ιδιοτελών σκοπών του με σκοτεινά παιχνίδια που στήνει, προσπαθεί να είναι μέσα και κάτω από το κάθε οικονομικό παρασκήνιο για να ωφεληθεί". Και πολλά άλλα που δεν χρειάζεται να τα θέσω υπόψη του Σώματος.

Με αυτήν τη σκέψη βεβαίως ερωτάται εάν στοιχειοθετούνται τα αδικήματα για τα οποία κατηγορείται ο συνάδελφος. 'Οχι μόνο δεν υπάρχουν στοιχεία της πράξεως, όχι μόνο είναι μια πολιτική αντιπαράθεση, μια έκφραση γνώμης, μια επιστροφή, μπορώ να πω, στα όσα του καταμαρτυρούν, αλλά ήταν μία επιτρεπτή αντίδραση γιατί είχε υποχρέωση να ενημερώσει την κοινή γνώμη επί των δημοσιευμάτων και ακριβώς αυτό έκανε.

Αλλά επιπλέον είναι θεμελιώδης η αρχή. Υπάρχει και σχετική διάταξη που προβλέπεται στο άρθρο 308 παρ.3 του Ποινικού Κώδικα που, εάν έχει προηγηθεί η βάναυση συμπεριφορά του εγκαλούντος, η πράξη αυτή, η οποιαδήποτε πράξη του θιγομένου είναι ατιμώρητη.

Πράγματι υπήρξε η συμπεριφορά του εκδότη της εφημερίδας "ΑΔΕΣΜΕΥΤΗ" και εγκαλούντα, ιδιαζόντως σκληρή, βάναυση, ώστε να προκαλεί δεδικαιολογημένως την αγανάκτηση του συναδέλφου, ο οποίος προέβη στην αποκατάσταση της αληθείας.

Με αυτό το σκεπτικό, προτείνω να μην αρθεί η ασυλία, για το αδίκημα για το οποίο κατηγορείται.

Η συνάδελφος Βάσω Παπανδρέου, καταγορείται για εξύβριση και συκοφαντική δυσφήμιση, που έλαβε χώρα κατά την άποψη των εγκαλούντων συναδέλφων κυρίων Μπέλλου και Κασσίμη, οι οποίοι υπέλαβαν μια απάντηση η οποία ήταν μέσα στα επιτρεπτά όρια, σαν φράση υβριστική και συκοφαντική. 

Είναι γεγονός, κύριοι συνάδελφοι, ότι ο τρόπος και το ύφος, που οι συνάδελφοι υπέβαλαν τις ερωτήσεις στην μάρτυρα- διότι εξετάζετο ως μάρτυς στην υπόθεση του Καζίνο του Φλοίσβου- άφηναν σοβαρούς υπαινιγμούς, κατά της Υπουργού, η οποία με την απάντησή της προστάτευσε, καθ' ο είχε υποχρέωση και καθήκον, την υπόληψη, την τιμή και την αναμφισβήτητη εντιμότητά της αφ' ενός και αφ' ετέρου περιφρούρησε τον πολιτικό βίο.

Απ' όλο το περιεχόμενο της καταθέσεως, δεν προκύπτουν τα στοιχεία, που χρειάζεται ο νόμος, προκειμένου να θεμελιωθεί το αδίκημα της εξύβρισης, ή της συκοφαντικής δυσφήμισης. 

Θα πρέπει να θέσω υπόψη του Σώματος, ολόκληρη την επίμαχη περικοπή της καταθέσεώς της για να αποφύγω τις μεμονωμένες λέξεις και φράσεις όπως εδόθησαν στον Τύπο γιατί με την ανάγνωση των Πρακτικών θα αντιληφθεί το Σώμα, ότι δεν υπάρχει το στοιχείο που ο νόμος απαιτεί για να στοιχειοθετηθεί το αδίκημα της εξύβρισης και της συκοφαντικής δυσφήμισης.

Λέει στην κατάθεσή της αφού προηγήθηκαν και άλλες 

Σελίδα 4681 

ερωτήσεις:

"Είμαι διατεθειμένη να ανοίξουν οι δικοί μου λογαριασμοί από την ημέρα που τους άνοιξα πριν τριάντα χρόνια μέχρι σήμερα και είναι ανοικτοί αιωνίως. Και προκαλώ εαν δέχονται όλα τα μέλη της επιτροπής και συγκεκριμένα ορισμένοι από εδώ μέσα να ανοίξουν οι δικοί τους λογαριασμοί και των οικογενειών τους.

ΤΡΙΑΝΤΑΦΥΛΛΟΣ ΜΠΕΛΛΟΣ: Τί εννοεί η κυρία Παπανδρέου;

ΘΕΟΔΩΡΟΣ ΚΑΣΣΙΜΗΣ: Τί σημαίνει αυτό;

ΠΡΟΕΔΡΟΣ(Λεωνίδας Τζανής): Με συγχωρείτε κύριε Μπέλλο. Κάνατε μια ερώτηση. Εγώ την κρίνω προσβλητική διότι όταν αμφισβητείτε σε έναν Υπουργό τα κίνητρά του, τον προσβάλλετε.

ΤΡΙΑΝΤΑΦΥΛΛΟΣ ΜΠΕΛΛΟΣ: Δεν αμφισβήτησα τα κίνητρα κύριε Πρόεδρε. Μήπως δεν καταλάβατε την ερώτηση;

ΠΡΟΕΔΡΟΣ(Λεωνίδας Τζανής): Η απάντηση της κυρίας Υπουργού στην ερώτησή σας κύριε Μπέλλο, είναι η εξής: Επειδή εμμέσως αμφισβητούνται η εντιμότητα και τα κίνητρά μου εγώ δηλώνω ότι είμαι ανοικτή στο να ανοιχθούν οι λογαριασμοί μου από τότε που πολιτεύομαι μέχρι σήμερα.

ΤΡΙΑΝΤΑΦΥΛΛΟΣ ΜΠΕΛΛΟΣ: Αυτή την θεωρείτε απάντηση; Εαν την θεωρείτε απάντηση εγώ είμαι ικανοποιημένος.

ΜΑΡΤΥΣ: Κύριε Πρόεδρε, δεν είπα από τότε που πολιτεύομαι. Εγώ λέω από τότε που άνοιξα για πρώτη φορά στη ζωή μου λογαριασμό. Ισως είναι τριάντα ή τριάντα πέντε χρόνια μέχρι σήμερα.

ΠΡΟΕΔΡΟΣ(Λεωνίδας Τζανής): Εγώ την θεωρώ αν θέλετε μια τίμια δήλωση ενός πολιτικού και βεβαίως το δεύτερο σκέλος της προκλήσεως της κας Παπανδρέου αφορά όποιον έχει τη μύγα και μυγιάζεται".

Αν αυτές οι φράσεις, αξιότιμοι κύριοι συνάδελφοι, εμπεριέχουν στοιχείο οποιουδήποτε αδικήματος, θα το κρίνετε εσείς. Εγώ τουλάχιστον, με την πείρα που έχω από του δικανικού βήματος, δεν νομίζω να υπάρξει δικαστήριο που θα κρίνει την υπόθεση αυτή και θα βρει στοιχεία τελέσεως οποιουδήποτε αδικήματος και ιδίως της συκοφαντικής δυσφημίσεως.

Πρόκειται, κύριοι συνάδελφοι, για έκφραση γνώμης και αξιολογική κρίση σε πρόσκληση διαφάνειας και όχι γεγονότα. Δεν πρόκειται περί γεγονότων που θέλει ο νόμος. Είναι μια αντιπαράθεση και πρόσκληση σε διαφάνεια και συνεπώς δεν υπάρχουν οι προϋποθέσεις για να στοιχειοθετηθεί το αδίκημα για το οποίο κατηγορείται η κα Βάσω Παπανδρέου. Πρέπει συνεπώς το Σώμα να μη δεχθεί την άρση ασυλίας για την παράβαση της εξύβρισης, της συκοφαντικής δυσφήμισης.

Ο κ. Θεόδωρος Κατσίκης κατηγορείται διότι εγκατέστησε πομπό ραδιοφωνικού σταθμού χωρίς άδεια. 'Οπως επίσης ότι προέβη σε οικοδομικές εργασίες, επίσης χωρίς άδεια. Ούτε το ένα συνέβη, ούτε το άλλο. Για την πρώτη περίπτωση υπάρχει μια προσωρινή άδεια και λειτουργεί και μέχρι σήμερα, αν δεν κάνω λάθος. Για τη δεύτερη περίπτωση δεν υπάρχουν οικοδομικές άδειες, όπως θέλει ο νόμος, με τον 1337. Πρόκειται για τοποθέτηση ενός κοντέϊνερ χωρίς να λάβουν χώρα οποιεσδήποτε οικοδομικές εργασίες, όπως ακριβώς θέλει ο νόμος. Και συνεπώς δεν υπάρχουν τα στοιχεία της πράξεως. Θα πρέπει συνεπώς να μην αρθεί η ασυλία και του κ. Κατσίκη.

Ο κ.Γεώργιος Ρόκος κατηγορείται ότι πλησίον ενός μνημείου προσπάθησε να εγκαταστήσει ορισμένα μηχανήματα, χωρίς να προβεί περαιτέρω σε κάποια άλλη πράξη.

ΙΩΑΝΝΗΣ ΒΑΡΒΙΤΣΙΩΤΗΣ: Τι μηχανήματα;

ΙΩΑΝΝΗΣ ΚΑΛΑΜΑΚΙΔΗΣ: Να σας πω αμέσως. Εκτελούσε εργασίες με τις οποίες θα μετεβάλετο η όψη του πιο πάνω μνημείου και συγκεκριμένα είχαν μεταφέρει μηχανήματα και εκτελούσαν εργασίες για την εγκατάσταση καολίνης στο χώρο αυτό που θεωρείτο ότι ήταν μνημείο και έπρεπε να γίνει σε μία απόσταση εκατό μέτρων από εκεί που μετέφερε αυτά τα μηχανήματα. Βεβαίως επρόκειτο περί προπαρασκευαστικών ενεργειών και όπως είναι γνωστό οι προπαρασκευαστικές ενέργειες δεν αποτελούν ποινικά κολάσιμη πράξη. Συνεπώς και για τον κ. Ρόκο προτείνω να μην αρθεί η ασυλία.

Ο κ.Δημήτριος Κωστόπουλος κατηγορείται για συκοφαντική δυσφήμιση, για γνώμη που εξέφερε μέσα στη Διαρκή Επιτροπή. Είναι γνωστό στους πάντες ότι, έκφραση γνώμης μέσα στο Κοινοβούλιο και μέσα στις εξεταστικές επιτροπές δεν είναι ποινικώς κολάσιμη. Συνεπώς, θα πρέπει να μην αρθεί η ασυλία για τον κ. Δημήτριο Κωστόπουλο. Ευχαριστώ.

(Χειροκροτήματα από την Πτέρυγα του ΠΑΣΟΚ).

ΠΡΟΕΔΡΟΣ (Απόστολος Κακλαμάνης): Ο ειδικός αγορητής του Κομμουνιστικού Κόμματος Ελλάδος κ.Λεωνίδας Αυδής έχει το λόγο.

ΛΕΩΝΙΔΑΣ ΑΥΔΗΣ: Κυρίες και κύριοι συνάδελφοι, η Βουλευτική ασυλία ή το ανεύθυνο του Βουλευτή κατά περίπτωση που καθορίζεται από τα άρθρα 61 και 62 του Συντάγματος σκοπό έχει, όχι να παράσχει κάποια ασυλία ή κάποια διευκόλυνση στους Βουλευτές, αλλά να διευκολύνει το έργο της Βουλής, να εξασφαλίσει το έργο της Βουλής.

Λέγεται για την ασυλία ότι είναι προνόμιο όχι των Βουλευτών, αλλά της Βουλής. Εμείς θεωρούμε, ενόψει και των διδαγμάτων από την ιστορία του Τόπου μας, αλλά και από τη διεθνή ιστορία, ότι η βουλευτική ασυλία και το βουλευτικό ανεύθυνο στις περιπτώσεις του άρθρου 61 του Συντάγματος, είναι βασικές εγγυήσεις Δημοκρατίας και γι' αυτό είμαστε πάντα φειδωλοί και θα έλεγα, κατ' αρχήν και αρνητικοί, όταν έρχονται αιτήσεις για άρση της ασυλίας. 

Αυτή η στάση μας δεν συνδέεται με την πολιτική εκτίμηση, που μπορεί να κάνουμε για τη συγκεκριμένη πράξη, για την οποία κατηγορείται ο Βουλευτής. Σε κάθε συγκεκριμένη υπόθεση, η Βουλή δεν ερευνά -προκειμένου να άρει την ασυλία ή να δώσει άδεια για δίωξη- αν η κατηγορία είναι βάσιμη. Εκείνο που ερευνά, είναι αν η δικαστική δίωξη του Βουλευτή θα παρεμποδίσει τις εργασίες της Βουλής ή αν το αδίκημα είναι πολιτικό. Αυτά είναι τα παραδεδομένα κριτήρια στη θεωρία του Συνταγματικού Δικαίου και με βάση αυτά κρίνουμε. Βέβαια, σε κάθε περίπτωση θα πρέπει να γίνεται μία στάθμιση ανάμεσα στην πιθανή παρεμπόδιση της Βουλής από τη δίωξη εναντίον ενός Βουλευτή και στη βαρύτητα του παραπτώματος. Πάντως, σε καμία περίπτωση η Βουλή δεν μετατρέπεται σε δικαστήριο, δεν εξετάζει αν είναι βάσιμη ή αβάσιμη η κατηγορία. Η κρίση γίνεται με βάση την κατηγορία, αν υποτεθεί αληθής η κατηγορία.

Η ενασχόληση με στοιχεία της ενοχής με το βάσιμο της κατηγορίας, θα αποτελούσε στην ουσία ανατροπή της ίδιας της βάσης της ασυλίας, η οποία έχει σκοπό να αποτρέπει τη δίωξη και δεν είναι κάποιος λόγος απαλλαγής από την ποινή. 'Εχουμε εμπειρίες και ξέρουμε ότι κατηγορίες, οι οποίες δεν αφορούν πολιτικά αδικήματα, στην πραγματικότητα υποκρύπτουν πολύ συχνά πολιτικές διώξεις, αυτά τα έχουμε δει σε άλλες εποχές, αρχίζοντας από τον μπακάλη, που αν ήταν Αριστερός και άφηνε ένα βαρέλι φέτα έξω από το μαγαζί, αμέσως υφίστατο δίωξη.

Ειδικότερα, με βάση αυτές τις σκέψεις, έχουμε την εξής άποψη για τις υποθέσεις, που τίθενται υπό την κρίση της Βουλής.

Η πρώτη παράβαση του κ. Σγουρίδη είναι εντελώς ασήμαντη, εάν θεωρηθεί αληθής η πράξη, όπως αναγράφεται στο κατηγορητήριο. Αν ο οδηγός είχε δίπλωμα τρίτης κατηγορίας και όχι τετάρτης, είναι πράξη ασήμαντη και θεωρώ ότι είναι πολύ σημαντικότερη η παρεμπόδιση του έργου της Βουλής από τη δίωξη κατά του κ. Σγουρίδη.

Η δεύτερη πράξη αφορά εξύβριση διά του Τύπου. Είναι μία πράξη καθαρά πολιτικού χαρακτήρα. Το κείμενο, για το οποίο κατηγορείται ο συνάδελφος κ. Σγουρίδης είναι ένα πολιτικό κείμενο και σύμφωνα με το κατηγορητήριο, υπάρχουν υπερβάσεις, υπάρχουν κάποιες πράξεις, που μπορούν να θεωρηθούν δυσφημίσεις ή εξυβρίσεις. Εμείς έχουμε μία έντονη πολιτική αντίθεση ως προς μία φράση, η οποία αποδίδει ιδιότητα ή πράξη ή πρακτική πράκτορα σ' εκείνον, ο οποίος είναι αντικείμενο της επίθεσης. Σ' αυτό η αντίθεσή μας είναι πολιτική. Κατά τα άλλα, πιστεύουμε ότι πρόκειται για καθαρώς πολιτική πράξη, για την οποία δεν είναι νοητή η άρση της ασυλίας.

Για τον κ. Κατσίκη, η πράξη για την οποία κατηγορείται, 

Σελίδα 4682 

είναι κάποια εγκατάσταση πομπών. Δεν μπαίνουμε στο αν είναι βάσιμη ή αβάσιμη η κατηγορία, απλώς είναι ασήμαντη και πρέπει να ληφθεί υπόψη ότι και η παρανομία έχει αρθεί με άλλα μέτρα, διοικητικά και αστικά, και δεν υπάρχει κανένας λόγος να γίνει δίωξη.

Για την κα Παπανδρέου υπάρχει κατ' αρχήν ένα νομικό ζήτημα, η πράξη για την οποία κατηγορείται αν θεωρηθεί αληθής, περιλαμβάνεται σ' εκείνες τις πράξεις, για τις οποίες δεν υπάρχει ευθύνη του Βουλευτή, δηλαδή αν ανήκει στο άρθρο 61 ή στο άρθρο 62 του Συντάγματος. Η πράξη φαίνεται ότι διαπράχθηκε, όταν η κα Παπανδρέου εξεταζόταν ως μάρτυρας στην εξεταστική επιτροπή και μάλλον δεν πρέπει να θεωρηθεί ότι εμπίπτει στις περιπτώσεις του ακαταδίωκτου, του ανευθύνου, αλλά εμπίπτει στις περιπτώσεις της ασυλίας.

'Εχουμε έντονη πολιτική αντίθεση στη μέθοδο των γενικών υπαινιγμών, των αόριστων υπαινιγμών κατά τις πολιτικές αντιπαραθέσεις, πολύ περισσότερο δε, όταν κάποιος εξετάζεται ως μάρτυρας σε μία Εξεταστική Επιτροπή της Βουλής. 'Εχουμε άλλη άποψη εμείς για τους πολιτικούς αγώνες. Ωστόσο, αυτή η επιθετικότητα, η οποία είναι και λίγο επικίνδυνη ως μέθοδος πολιτικής δράσης, δεν θα δικαιολογούσε την άρση της ασυλίας, δεδομένου ότι ο παθών έχει άλλα, αστικά, μέσα προστασίας της υπόληψής του, εφόσον θεωρεί ότι βλάπτεται.

Σχετικά με το αδίκημα του κ. Ρόκου -το φερόμενο πάντοτε- δεν απαγγέλλουμε εμείς ενοχή, ούτε αθώωση. 'Ηδη η παρανομία έχει αρθεί. Πρόκειται όμως, περί σοβαράς πράξεως. Είναι μία πιθανή αλλοίωση ενός αρχαιολογικού χώρου και ξέρετε ότι χρειάζεται μία ιδιαίτερη ευαισθησία και ένας ιδιαίτερος σεβασμός για τους αρχαιολογικούς χώρους. Εν πάση περιπτώσει, όμως, θεωρούμε ότι είναι μεγαλύτερο το κόστος από την παρεμπόδιση της δράσης της Βουλής από την άσκηση διώξεων κατά του κ. Ρόκου, από την ανάγκη να κολασθεί ποινικώς αυτή η πράξη. 'Αλλωστε η παρανομία έχει αρθεί.

Για το θέμα του κ. Κωστόπουλου, πρόκειται καθαρά για μία πράξη η οποία διαπράχθηκε κατά την άσκηση των βουλευτικών του καθηκόντων. Συντρέχει η περίπτωση ακαταδιώκτου κατά το άρθρο 61 του Συντάγματος. Βέβαια, η Βουλή δικαιούται να επιτρέψει τη δίωξη εφόσον η κατηγορία αφορά συκοφαντική δυσφήμιση, αλλά ενόψη και του τρόπου με τον οποίο διαπράχθηκε η πράξη -δηλαδή ο κ. Κωστόπουλος, ελέγχοντας την Κυβέρνηση, κατάγγειλε συγκεκριμένες πράξεις, προκλήθηκε να κατονομάσει το δράστη και τον κατονόμασε- πιστεύω ότι δεν μπορούν οι Βουλευτές με την απειλή διώξεων να αναγκάζονται, κατά την άσκηση των βουλευτικών τους καθηκόντων να μην θέτουν υπόψη της Βουλής τις πληροφορίες και τα στοιχεία που έχουν για την τέλεση πράξεων που ζημιώνουν το Δημόσιο και προς τις οποίες αντιτίθενται για οποιοδήποτε λόγο. Γι' αυτό πιστεύω ότι και αυτή η αίτηση άρσεως ασυλίας πρέπει να απορριφθεί.

Σας ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Γεώργιος Παναγιωτόπουλος, ως εισηγητής της Νέας Δημοκρατίας, έχει το λόγο.

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, συμφωνώ με τον κ. Αυδή για όλες τις περιπτώσεις άρσεως ασυλιών, ότι δηλαδή, δεν πρέπει να γίνουν δεκτές από τη Βουλή, εκτός από την περίπτωση της κας Βάσως Παπανδρέου.

ΠΡΟΕΔΡΟΣ (Απόστολος Κακλαμάνης): 'Αρα, αν διαιρέσουμε τα είκοσι λεπτά δια του πέντε, θέλετε τέσσερα λεπτά. Εγώ σας δίδω πέντε λεπτά.

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Μου αρέσουν τα μαθηματικά σας!

Για την περίπτωση αυτή, λοιπόν, έχω να πω τα εξής στους συναδέλφους:

Η ασυλία είναι πράγματι μία προστασία του Βουλευτή για την άσκηση των καθηκόντων του. Επομένως, εφόσον είναι μία προστασία για την άσκηση των καθηκόντων του, είναι πολύ επικίνδυνη η κατάχρηση της ασυλίας από το Βουλευτή, διότι τότε πλήττεται το Κοινοβούλιο.

Στη συγκεκριμένη περίπτωση έχουμε το εξής: Η κα Παπανδρέου, εξεταζομένη στην Επιτροπή, είπε προς συναδέλφους της Νέας Δημοκρατίας, τους οποίους κατονόμασε με διαφόρους τρόπους στη συνέχεια, ότι "εσείς πρέπει να φοβάστε για το άνοιγμα των λογαριασμών σας". Αυτή είναι μία συκοφαντική δυσφήμιση από πρόθεση. Μάρτυρας ήταν η κα Παπανδρέου, δεν ήταν καν κατηγορουμένη, ώστε να έχει το δικαίωμα του κατηγορουμένου να υπερβαίνει τα όρια, προκειμένου να υπερασπισθεί εαυτήν και εξέπεμψε εναντίον των συναδέλφων αυτήν την βαρείαν κατηγορίαν.

Οι συνάδελφοι στην περίπτωση αυτή, ποιόν τρόπο άμυνας είχαν γι' αυτή τη συκοφαντική δυσφήμιση της κας Παπανδρέου; Η μόνη άμυνα που υπήρχε, ήταν να καταθέσουν αμέσως, εντός είκοσι τεσσάρων ωρών, μήνυση. Πήγαν στον Εισαγγελέα και κατέθεσαν μήνυση. 

Ερωτώ, λοιπόν: 'Οταν υπάρχει αυτή η κατάχρηση της ασυλίας, υπό την έννοια ότι υπερβαίνει τα επιτρεπόμενα όρια από την άσκηση των καθηκόντων, έχουμε συναδέλφους, οι οποίοι πλήττονται ευθέως από αυτήν την κατάχρηση, έχουμε τη συκοφαντική δυσφήμιση και έχουμε κατάθεση μηνύσεως, τί να πούμε τώρα; Να πούμε ότι δεν αίρεται η ασυλία; Δηλαδή, πώς ξεκαθαρίζει αυτή η ιστορία, εάν δεν γίνει άρση ασυλίας; Εάν θέλουμε να προστατεύσουμε την ασυλία, για την οποία υπάρχουν καταχρήσεις και στο παρελθόν, οι οποίες εξέθεσαν το Κοινοβούλιο, όπως γνωρίζετε καλύτερα από μένα, όταν δεν χρησιμοποιείται αυτό το μέσον παρά μόνο ως μέσο πολιτικής σκοπιμότητας, τότε, οπωσδήποτε εκτίθεται το Κοινοβούλιο.

Στην περίπτωση αυτή, λοιπόν, υπερέβη τα όρια η κα Βάσω Παπανδρέου και εφόσον επλήγησαν προσωπικώς οι συνάδελφοι, οι οποίοι έφθασαν στο έσχατο σημείο καταθέσεως μηνύσεως, πιστεύω ότι πρέπει να αρθεί η ασυλία.

ΠΡΟΕΔΡΟΣ (Απόστολος Κακλαμάνης): Ο κ. Ιωάννης Καρακώστας, ως ειδικός αγορητής του Δημοκρατικού Κοινωνικού Κινήματος έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε και κύριοι συνάδελφοι, φρονώ πως ο πολιτικός κόσμος σήμερα δέχεται πανταχόθεν επιθέσεις. Και βλέπουμε, πολύ συχνά, να καταμηνύονται Βουλευτές για ασήμαντες ή και ανυπόστατες ποινικά πράξεις. Φαίνεται ότι στην εποχή μας υπάρχει κρίση των θεσμών. 

Θα πρέπει, όμως εμείς, που είμαστε θεματοφύλακες αυτών των θεσμών, να τους προστατεύσουμε.

Οι Βουλευτές μας είναι ευάλωτοι στον κάθε ένα ο οποίος έχει τη διάθεση να προσβάλει την τιμή και την υπόληψη του Βουλευτή, γιατί αποβλέπει σε κάποιους απώτερους ίσως σκοπούς. 'Ομως αυτό δεν θα πρέπει να περάσει σαν αντίληψη σε μας τουλάχιστον. Και να μη φοβόμαστε τις κατηγορίες, ότι υπερασπιζόμαστε τους συναδέλφους μας.

Η ασυλία είναι ιερό δικαίωμα του Βουλευτή, για να ασκεί ελεύθερα και απρόσκοπτα τα κοινοβουλευτικά του δικαιώματα επ' ωφελεία του Λαού. 

Γι' αυτό κατηγορώ και εκείνους τους συναδέλφους που κατηγορούν συναδέλφους για ανυπόστατες ίσως πράξεις. Αυτό, τουλάχιστον για μένα, είναι ηθικά ανεπίτρεπτο, συνάδελφοι να κατηγορούν συναδέλφους, ενώ μπορούν κάλλιστα να ζητούν εξηγήσεις και να αίρονται οι τυχόν παρεξηγήσεις.

Εγώ είμαι νέος Βουλευτής στη Βουλή και αυτά μου φαίνονται παράξενα. Γιατί ο κόσμος έξω μας κρίνει και μας κατακρίνει. Και από εμάς παίρνει αφορμές που του τις δίνουμε και μας κατηγορεί. Θα πρέπει κάποτε να το συνειδητοποιήσουμε αυτό. Η Δημοκρατία διέρχεται κρίση και θα πρέπει να προστατεύσουμε τους θεσμούς.

Ο Βουλευτής είναι θεσμός στο κοινοβουλευτικό μας πολίτευμα και θα πρέπει να τον διαφυλάξουμε από εκείνους που θέλουν να τον πλήξουν. Και το βλέπουμε καθημερινά και στον Τύπο και στα μέσα μαζικής ενημέρωσης γενικά. Πρέπει να αντισταθούμε, να προστατεύσουμε το θεσμό και να μην ενδίδουμε στις δημοσιογραφικές πιέσεις. 'Ετσι μας λένε ότι οι Βουλευτές έχουν λεφτά πολλά, είναι πλούσιοι, με αποτέλεσμα να υπάρχουν Βουλευτές που δεν μπορούν να ανταπο-

Σελίδα 4683 

κριθούν στα οικονομικά τους έξοδα, όπως πολύ ορθά ο Πρόεδρος κ. Μητσοτάκης είχε πει στις αγορεύσεις του για τους Βουλευτές εξ επαρχιών.

Είμαι αντίθετος με αυτές τις κατηγορίες που έχουμε ενώπιον μας. Και θα τις δικαιολογήσω αμέσως μία-μία.

'Ερχομαι στις δύο κατηγορίες του συναδέλφου κ. Σγουρίδη. Τις θεωρώ ανυπόστατες. Νομικά ξέρουν όλοι. Και δεν μπαίνω σ' αυτήν τη λογική ότι εμείς τάχα δεν είμαστε δικαστές και άρα δεν μπορούμε να υπεισερχόμεθα και στην ουσία της πράξης για την οποία κατηγορείται ο συνάδελφος.

Θα αποφασίσουμε και βεβαίως θα ασχοληθούμε και με την πράξη για την οποία κατηγορείται ο Βουλευτής, με την ουσία της πράξης. Διότι νομοθετικό Σώμα είμαστε και πολλοί από μας νομικοί είναι και γνωρίζουν και αυτοί νομικά. 

Επομένως, την εξύβριση διά του Τύπου την θεωρώ αναγκαία για την άμυνα του συναδέλφου, που τελέσθηκε μάλιστα σε προεκλογική περίοδο, όπου εδέχετο επιθέσεις, λόγω της υποψηφιότητάς του από τον Τύπο. Και το έπραξε, θα έλεγα, εν δεδικαιολογημένη αγανακτήσει από ανάρμοστη συμπεριφορά του κυρίου αυτού που ήταν ιδιοκτήτης κάποιας εφημερίδας. 'Αλλωστε, κρίσεις εξέφρασε και επομένως δεν υπάρχουν τα στοιχεία της εξύβρισης που απαιτεί το Ποινικό μας Δίκαιο.

Ερχόμαστε στην κατηγορία της κας Παπανδρέου, για δυσφήμιση κατά συρροή και κατ' εξακολούθηση. Ψάχνοντας τις κατηγορίες και διαβάζοντας δεν βρίσκω στοιχεία συκοφαντικής δυσφήμισης. Το αδίκημα αυτό είναι βαρύτατο και τα στοιχεία που απαιτούν τα άρθρα 362 και 363 του Ποινικού Κώδικα δεν υπάρχουν και απορώ γιατί οι συνάδελφοι κατεμήνυσαν τη συνάδελφο. Τους ψέγω ειλικρινά.

ΙΩΑΝΝΗΣ ΒΑΡΒΙΤΣΙΩΤΗΣ:Και τί έπρεπε να κάνουν για να προστατεύσουν την τιμή τους;

ΙΩΑΝΝΗΣ ΚΑΡΑΚΩΣΤΑΣ:Ποια τιμή;

ΠΡΟΕΔΡΟΣ (Απόστολος Κακλαμάνης):Παρακαλώ μη διακόπτετε.

ΙΩΑΝΝΗΣ ΚΑΡΑΚΩΣΤΑΣ:Διαβάστε τα Πρακτικά. 

ΠΡΟΕΔΡΟΣ (Απόστολος Κακλαμάνης):Κύριε συνάδελφε, σας παρακαλώ.

ΙΩΑΝΝΗΣ ΚΑΡΑΚΩΣΤΑΣ:Δίκαιο έχετε και εσείς.

ΠΡΟΕΔΡΟΣ (Απόστολος Κακλαμάνης):Συνεχίστε σας παρακαλώ. Κακώς σας διέκοψε ο κύριος συνάδελφος, κακώς απαντάτε και εσείς. 

ΙΩΑΝΝΗΣ ΚΑΡΑΚΩΣΤΑΣ:Δεν υπάρχουν στοιχεία συκοφαντικής δυσφήμισης, δεν στοιχειοθετούνται. Επομένως, και ο συνάδελφος ο οποίος κατεμήνυσε την πράξη, εσφαλμένως εξετίμησε ότι υπάρχουν τα στοιχεία. Θα έπρεπε πολύ καλά να το σκεφθεί για να μην δίνονται τέτοιες αφορμές έξω στην κοινωνία, ότι στη Βουλή, στις συζητήσεις που γίνονται συντελούνται ποινικά αδικήματα. Αυτή είναι η άποψή μας. 

Επομένως και αυτήν την κατηγορία τη θεωρώ απαράδεκτη.

Πάμε στην κατηγορία του συναδέλφου κ. Κατσίκη. Ανυπόστατη πράγματι η πράξη, δεν χρειάζεται να κάνω λόγο.

Πάμε στην κατηγορία του συναδέλφου κ. Ρόκου. Ο κ. Ρόκος από ευθιξία πριν μπω στην Επιτροπή, μου ζήτησε να λογοδοτήσει στο Δικαστήριο. Και δεν ξέρω αν είναι ο ίδιος παρών εδώ και αναφερθεί προσωπικά. Εμείς, όμως, ανεξάρτητα από την επιθυμία του συναδέλφου, κρίνουμε και με το σκεπτικό που είπαμε παραπάνω ότι η πράξη για την οποία κατηγορείται και για την οποία υπάγεται στην αρμοδιότητα του Μονομελούς Πλημμελειοδικείου, δηλαδή πράξη ασήμαντη ποινικά -δεν ξέρω γιατί του έδωσαν τόση διάσταση, δηλαδή ότι διαταράσσετο ο εκεί αρχαιολογικός χώρος- δεν συνιστώνται τα στοιχεία της παράβασης για τα οποία κατηγορείται. Οπότε, εμείς δεν προτείνουμε την άρση της ασυλίας.

Τελευταία, ο κ. Κωστόπουλος . Ο συνάδελφος κατηγορείται για συκοφαντική δυσφήμιση, πράξη που δεν φέρει τα αξιολογικά στοιχεία του αδικήματος.

Για όλους προτείνω την μη άρση της ασυλίας των συναδέλφων γιατί δεν πειστήκαμε ότι οι πράξεις για τις οποίες κατηγορούνται, φέρουν τα στοιχεία των αδικημάτων. Σας ευχαριστώ.

ΠΡΟΕΔΡΟΣ (Απόστολος Κακλαμάνής): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, βέβαια θα ευχόμουν να υπάρχει κάποια άλλη νομοθετική ρύθμιση αναφορικά με την αντιμετώπιση ποινικών αδικημάτων των Βουλευτών. Είναι πάγια η άποψή μου αλλά και η άποψη του Κόμματός μου ότι υπάρχουν πράξεις, οι οποίες συνδέονται στενά με την πολιτική δραστηριότητα και πράξεις οι οποίες δεν έχουν καμία σχέση με την πολιτική ιδιότητα και δράση του Βουλευτή.

Οι τελευταίες θα μπορούσαν χωρίς διαδικασία ενώπιον της Βουλής να κρίνονται από τα δικαστήρια και να μην απαιτείται η απόφαση του Σώματος για τη χορήγηση άδειας δίωξης. Αλλά με τα υπάρχοντα δεδομένα, με το συγκεκριμένο θεσμικό πλαίσιο, έχω τη γνώμη ότι για καμία από τις περιπτώσεις που συζητάμε δεν συντρέχει λόγος να χορηγηθεί άδεια για δίωξη.

Επιλέγω όμως να αναφερθώ στην περίπτωση της Υπουργού κας Βάσως Παπανδρέου. Βεβαίως πολιτική αντιπαράθεση επεδίωξε η κα Παπανδρέου αλλά ο υπαινιγμός, ο έμμεσος λόγος είναι αυτός που τραυματίζει την αξιοπιστία των Βουλευτών και τη λειτουργία του Κοινοβουλίου. 'Οφειλε η κα Παπανδρέου να τεκμηριώσει το λόγο της. Και όταν απηύθυνε, ως μη ώφειλε τα όσα είπε στους δύο συναδέλφους μέλη της Εξεταστικής Επιτροπής έπρεπε να αναδείξει το αποδεικτικό υλικό που θα της επέτρεπε να πει τα όσα είπε. Πράγματι έθιξε την τιμή και την υπόληψη των δύο συναδέλφων.

Βεβαίως, οι δύο συνάδελφοι αμυνόμενοι κατέθεσαν τη μήνυσή τους. Παρά την κατάθεση αυτής της μήνυσης πιστεύω ότι δεν πρέπει να χορηγηθεί άδεια δίωξης αλλά να παραμείνει η κρίση, ότι ήταν απαράδεκτη η στάση της κας Παπανδρέου. Νομίζω, ότι αυτή η αιτίαση και αυτή η κριτική εκ μέρους του Ελληνικού Κοινοβουλίου είναι εξαιρετικά σημαντική και ελέγχει όποιον θέλει να προσβάλει τον άλλον υπερασπιζόμενος δήθεν τις πολιτικές του απόψεις.

Με αυτές τις σκέψεις εμείς, κύριε Πρόεδρε, δεν συμφωνούμε με τη χορήγηση άδειας δίωξης για τους συγκεκριμένους Βουλευτές.

ΠΡΟΕΔΡΟΣ (Απόστολος Κακλαμάνης): Ο κ. Φοίβος Ιωαννίδης, Κοινοβουλευτικός Εκπρόσωπος του ΠΑΣΟΚ, έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ο κ. Αυδής μίλησε πολύ εύστοχα για το πολύ γνωστό πρόβλημα της άρσεως της ασυλίας συνταγματικού θεσμού, που έχει τεράστια σημασία.

'Αλλά δεν πρόκειται να επεκταθώ στα όσα κατά καιρούς έχω πει, τα έχουν πει και άλλοι συνάδελφοι, για την αξία του θεσμού της ασυλίας. Δεν θα έπαιρνα το λόγο εάν δεν είχα ακούσει προηγουμένως τον κ. Παναγιωτόπουλο. 'Ομως, επειδή όσα ελέχθησαν πάνω στο θέμα, μου προξενούν κατάπληξη, γι'αυτό πήρα το λόγο.

Ο συνάδελφος, ο εισηγητής της Πλειοψηφίας, κ. Καλαμακίδης, διάβασε τμήμα του πρακτικού της συνεδριάσεως εκείνης όπου η Υπουργός Ανάπτυξης κα Βάσω Παπανδρέου εξητάζετο ως μάρτυς στην Εξεταστική Επιτροπή για το θέμα του καζίνο του Φλοίσβου. Πιστεύω πως πρέπει να σας διαβάσω και ένα άλλο σημείο των Πρακτικών για να αντιληφθούμε πρώτον, και ως νομικοί μπορούμε να αντιληφθούμε, ότι δεν υπάρχει αδίκημα πέραν του ότι δεν είναι το θέμα να γίνουμε δικαστές και να αποφανθούμε πότε συνετελέσθη και πότε δεν συνετελέσθη αδίκημα.

Εγώ θα ήθελα να πω με την ευκαιρία, ότι οι πολιτικοί μπορούν να αντιδικούν ή μπορεί να υπερβαίνουν και τα όρια της κομψότητος ή και της ευπρέπειας, καμιά φορά στην αντιδικία τους, αλλά έχουν όλη τη δυνατότητα ιδίως μέσα στη Βουλή να δίνουν αμοιβαίες εξηγήσεις, ώστε να μην είναι αναγκαίο να καταφεύγουν σε μηνύσεις οι οποίες δεν ωφελούν σε τίποτα.

Και εν πάση περιπτώσει επί της ουσίας της συγκεκριμένης υποθέσεως διαβάζω τα παρακάτω από τα Πρακτικά:

"ΤΡΙΑΝΤΑΦΥΛΛΟΣ ΜΠΕΛΛΟΣ: Θέλοντας να ευνοήσει ορισμένα συμφέροντα ή θέλοντας να προκαλέσει ζημιά σε κάποιους άλλους;

ΜΑΡΤΥΣ: Είπα ότι όλη η διαδικασία δημιουργεί μεγάλες

Σελίδα 4684 

υπόνοιες.

ΤΡΙΑΝΤΑΦΥΛΛΟΣ ΜΠΕΛΛΟΣ: Εάν τα δικαστήρια -επαναλαμβάνω- αποφανθούν διαφορετικά και ζημιωθεί το Ελληνικό Δημόσιο, μήπως θα πρέπει με την ίδια λογική να σκεφθούμε και κάτι διαφορετικό, ότι η νέα ηγεσία του Υπουργείου Τουρισμού ενήργησε έτσι;

ΠΡΟΕΔΡΟΣ (Λεωνίδας Τζανής): Μην απαντάτε, κυρία Υπουργέ, είναι υποθετική η ερώτηση.

ΜΑΡΤΥΣ: Θα απαντήσω, κύριε Πρόεδρε, διότι η ερώτηση είναι άθλια. 

ΤΡΙΑΝΤΑΦΥΛΛΟΣ ΜΠΕΛΛΟΣ: Συγνώμη, όταν λέτε εσείς λέτε για τον κ. Λιβανό και για τον οποιοδήποτε πολιτικό, ότι ενήργησε εσκεμμένα, δεν είναι άθλια η θέση η δική σας και είναι άθλια η θέση η δική μου;

Σας παρακαλώ να ανακαλέσετε πρώτα εσείς και είμαι έτοιμος να ανακαλέσω και εγώ. Δεν είναι δυνατόν να λέτε ότι ενήργησαν εσκεμμένα οι πολιτικοί για να βλάψουν το δημόσιο συμφέρον και εσείς να είστε στο απυρόβλητο. 'Ολοι μας είμαστε στην κρίση του Ελληνικού Λαού και στην κρίση των συναδέλφων. 

ΠΡΟΕΔΡΟΣ (Λεωνίδας Τζανής): Κύριε Μπέλλο, αρκετά.

ΤΡΙΑΝΤΑΦΥΛΛΟΣ ΜΠΕΛΛΟΣ: Παρακαλώ τον Πρόεδρο να καλύψει τα μέλη της Επιτροπής. Ας απαντήσει η κυρία Υπουργός στην άθλια ερώτησή μας.

ΠΡΟΕΔΡΟΣ (Λεωνίδας Τζανής): Κυρία Υπουργέ, παρακαλώ πολύ το χαρακτηρισμό της ερωτήσεως ως "άθλια" να τον ανακαλέσετε. 'Οχι, διότι η ερώτηση του κ. Μπέλλου δεν είναι προσβλητική -εγώ τη θεωρώ προσβλητική- αλλά δεν μπορεί να χαρακτηρίζουμε με τη λέξη "άθλια" μια ερώτηση.

ΤΡΙΑΝΤΑΦΥΛΛΟΣ ΜΠΕΛΛΟΣ: Κύριε Πρόεδρε, με την ίδια λογική τα υπόλοιπα δεν τα θεωρείτε προσβλητικά.

ΠΡΟΕΔΡΟΣ (Λεωνίδας Τζανής): Εδώ ο καθένας γράφει την ιστορία του και τη γράφει δημοσίως. Ευτυχώς γράφεται η ιστορία του καθένα στα πρακτικά.

ΑΘΑΝΑΣΙΟΣ ΑΛΕΥΡΑΣ: Ο κ. Μπέλλος πρέπει να τροποποιήσει την ερώτησή του, διότι δεν είναι δυνατόν να γίνεται σε τέτοιο επίπεδο η συζήτηση.

ΠΡΟΕΔΡΟΣ (Λεωνίδας Τζανής): Δεν έχετε αντιληφθεί ότι για ορισμένους ο κατηγορούμενος δεν είναι ο κ. Λιβανός.

ΤΡΙΑΝΤΑΦΥΛΛΟΣ ΜΠΕΛΛΟΣ: Μα, εδώ δεν είναι κανένας κατηγορούμενος, κύριε Πρόεδρε.

ΠΡΟΕΔΡΟΣ (Λεωνίδας Τζανής): Ναι, αλλά δεν θα μετατρέπουμε άλλους σε κατηγορούμενους. Εκτιθέμεθα. 

Ορίστε, κυρία Παπανδρέου, απαντήστε στην ερώτηση του κ. Μπέλλου. Διευκρινίστε ότι το "άθλια" ήταν άστοχος χαρακτηρισμός.

ΜΑΡΤΥΣ: Δεν είναι άστοχος, έχει σκοπιμότητα η ερώτηση και εγώ δεν δέχομαι και δεν επιτρέπω σε κανένα να θέτει ηθικό θέμα για μένα. Είμαι διατεθειμένη να ανοίξουν οι δικοί μου λογαριασμοί από την ημέρα που τους άνοιξα πριν από τριάντα χρόνια μέχρι σήμερα και να είναι ανοιχτοί αιωνίως και προκαλώ αν δέχονται όλα τα μέλη της Επιτροπής και συγκεκριμένα ορισμένοι από εδώ μέσα, να ανοίξουν οι δικοί τους λογαριασμοί και των οικογενειών τους.

ΤΡΙΑΝΤΑΦΥΛΛΟΣ ΜΠΕΛΛΟΣ: Τί εννοεί η κα Παπανδρέου;

ΘΕΟΔΩΡΟΣ ΚΑΣΣΙΜΗΣ: Τί σημαίνει αυτό;

ΠΡΟΕΔΡΟΣ (Λεωνίδας Τζανής): Με συγχωρείτε, κύριε Μπέλλο. Κάνατε μία ερώτηση. Εγώ την κρίνω προσβλητική, διότι, όταν αμφισβητείτε σε έναν Υπουργό τα κίνητρά του, τον προσβάλετε.

ΤΡΙΑΝΤΑΦΥΛΛΟΣ ΜΠΕΛΛΟΣ: Δεν αμφισβήτησα τα κίνητρα, κύριε Πρόεδρε. Μήπως δεν καταλάβατε την ερώτηση;

ΠΡΟΕΔΡΟΣ (Λεωνίδας Τζανής): Η απάντηση της κυρίας Υπουργού στην ερώτησή σας κύριε Μπέλλο, είναι η εξής: "Επειδή εμμέσως αμφισβητούνται η εντιμότητα και τα κίνητρά μου, εγώ δηλώνω ότι είμαι ανοιχτή στο να ανοιχτούν οι λογαριασμοί μου από τότε που πολιτεύομαι μέχρι σήμερα".

ΤΡΙΑΝΤΑΦΥΛΛΟΣ ΜΠΕΛΛΟΣ: Αυτή τη θεωρείτε απάντηση; Αν τη θεωρείτε απάντηση, εγώ είμαι ικανοποιημένος.

ΜΑΡΤΥΣ: Κύριε Πρόεδρε, δεν είπα από τότε που πολιτεύομαι. Εγώ είπα από τότε που άνοιξα για πρώτη φορά στη ζωή μου λογαριασμό κ.λπ.". 

Τα υπόλοιπα τα διάβασε ο αγαπητός συνάδελφος κ. Καλαμακίδης από τα Πρακτικά.

Ερωτώ, μια συζήτηση, όπως την ακούσατε προηγουμένως μέσα στα πλαίσια των διαδικασιών της Βουλής, είναι δυνατόν να αποτελεί αντικείμενο μηνύσεως για συκοφαντική δυσφήμιση; Πέρα του γεγονότος ότι το βασικό στοιχείο -κύριε Παναγιωτόπουλε, διαπρεπής νομικός είσαστε- της συκοφαντικής δυσφημίσεως, είναι ότι πρέπει να υπάρχει ψευδές γεγονός. Εδώ πρόκειται περί χαρακτηρισμού. Επομένως και αν επρόκειτο να κρίνει κανείς με νομικά κριτήρια, πάλι δε θα επρόκειτο περί συκοφαντικής δυσφημίσεως, περί εξυβρίσεως. 'Ομως, όπως και να έχει το πράγμα, δεν είναι δυνατόν να δίνουμε τροφή και εμείς οι ίδιοι οι Βουλευτές με αλληλομηνύσεις, τη στιγμή που έχουμε όλοι τη δυνατότητα και της ανακλήσεως και της διορθώσεως και της ανταλλαγής απόψεων.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να έρθει η κα Παπανδρέου να ανακαλέσει, να τελειώνουμε.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Πρόεδρε!

Συνεχίστε, κύριε Ιωαννίδη.

ΦΟΙΒΟΣ ΙΩΑΝΝΙΔΗΣ: Κατ' αρχήν, κύριε Πρόεδρε, δεν εζήτησαν τότε να ανακαλέσει. Τότε έπρεπε να το ζητήσουν. Και υποθέτω ότι δε θα υπήρχε θέμα.

'Οπως και να έχει το πράγμα, κύριε Πρόεδρε, δεν είναι δυνατόν, κατά τη γνώμη μου, αυτές οι συζητήσεις να αποτελούν και αντικείμενο μηνύσεων ή εκατέρωθεν μηνύσεων, αν θέλετε.

Εν πάση περιπτώσει, εκείνο που προέχει να συνειδητοποιήσουμε όλοι, είναι ότι οι αιτήσεις άρσεως ασυλίας οι σημερινές και πολλές που έρχονται στη Βουλή, απλώς δίνουν μια δυνατότητα να αναφέρονται κάποιοι ως κατηγορούμενοι,ενώ στην πραγματικότητα δεν υπάρχουν τα αδικήματα για τα οποία κατηγορούνται. Και από την άλλη μεριά, τα κριτήρια είναι δύο και μόνο δύο, αν υπάρχει πολιτική δίωξη ή υποκρύπτεται πολιτική δίωξη, κύριε Κουβέλη. Γιατί μπορεί να υποκρύπτεται πολιτική δίωξη ακόμα και για παράνομη στάθμευση, αν αυτό γίνεται συνεχώς και μπορεί να γίνεται. Διότι οι πολιτικοί είμαστε κράχτες μηνύσεων και το παρελθόν σε αυτήν τη Χώρα δικαιολογεί τη διάταξη και την ερμηνεία που δίνουν όλοι οι συνταγματολόγοι, ότι και αν υποκρύπτεται πολιτική δίωξη, δεν πρέπει να αίρεται η ασυλία και όχι μόνο όταν είναι εμφανής η πολιτική δίωξη, όπως επίσης και όταν πρόκειται να παρακωλυθεί ο Βουλευτής στην επιτέλεση του έργου του.

Αυτά είχα να πω, κύριε Πρόεδρε. Ευχαριστώ.

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, επειδή αναφέρθηκε σε μένα, μπορώ να απαντήσω;

ΠΡΟΕΔΡΟΣ (Απόστολος Κακλαμάνης): Κύριε Παναγιωτόπουλε, ο Κοινοβουλευτικός σας Εκπρόσωπος κ. Ζαφειρόπουλος, θα πάρει τώρα και από μένα το λόγο και θα μιλήσει. Θα τα πείτε όταν δευτερολογήσετε. Ορίστε, όμως, πείτε τώρα αυτό που έχετε να πείτε, για να σας το διεκρινίσει ο κ. Ιωαννίδης.

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Ιωαννίδη, κατ' αρχήν δεν είναι μόνο τα πρακτικά που πολύ σωστά διαβάσατε ως συνήγορος υπερασπίσεως της κας Παπανδρέου, αλλά είναι και οι δηλώσεις που επακολούθησαν την επομένη.

Το γνωρίζετε πολύ καλά ότι οι δηλώσεις, τα δημοσιεύματα, τα πρακτικά, κατέληγαν σε ένα συμπέρασμα, ότι κατά των δύο συναδέλφων που κατέθεσαν τη μήνυση υπήρξε υπαινιγμός, ο οποίος περιείχε και γεγονός. Διότι, όταν ομιλούμε περί δωροδοκιών, περί διαφόρων αδικημάτων, όταν ομιλούμε -το γνωρίζετε- περί υπόπτων κινήσεων και υπαινίσσεται η κα Παπανδρέου για τους ότι οι κύριους συνάδελφους οι οποίοι είναι μέλη της Εξεταστικής Επιτροπής και οι οποίοι τόσο σωστά και ουσιαστικά έφεραν την κα Παπανδρέου σε μία δύσκολη θέση, αντί για άλλη αντίδραση υπαινίχθη κατά αυτών. Επομένως, εμπεριέχεται γεγονός το οποίο συνιστά την αντικειμενική υπόσταση της συκοφαντικής δυσφημίσεως.

Ερωτώ, όταν υπερβεί τα όρια των δικαιωμάτων της η κα Παπανδρέου, προστατευομένη κάτω από την ασυλία -διότι 

Σελίδα 4685 

εδώ έχουμε το εξής, μίλησαν οι συνάδελφοι περί της προστασίας του Βουλευτού στην άσκηση των καθηκόντων, όμως, έχουμε και Βουλευτή την κα Παπανδρέου και Βουλευτές τους συναδέλφους, τον κ. Κασσίμη και τον κ. Μπέλλο- καταχράται του δικαιώματος, διότι γνωρίζει ότι εάν δεν ήταν Βουλευτής εκείνη τη στιγμή, μπορούσε να κινηθεί άμεσα μία ποινική διαδικασία. Το ηθικό πλέον ερώτημα που θέτω εγώ είναι, μπορεί να γίνει κατάχρηση του δικαιώματος της ασυλίας και η κατάχρηση αυτή δε ζημιώνει; Θα τα έλεγε αυτά κατά των συναδέλφων η κα Παπανδρέου εάν δεν προστατεύετο από την ασυλία;

Γι' αυτό θέτω το ηθικό ερώτημα, όταν αναγκάζονται οι συνάδελφοι που δεν έχουν ξανακάνει μήνυση κατά κανενός και συσκέπτονται και ξανασυσκέπτονται, πώς να αντιδράσουν στη συκοφαντική δυσφήμιση της κας Παπανδρέου και βρίσκουν ως μόνη λύση την κατάθεση μηνύσεως, όταν, λοιπόν, δύο συνάδελφοι βρίσκονται στη δυσάρεστη θέση να πάνε στον Εισαγγελέα και να καταθέσουν μήνυση, ερωτώ εάν πούμε εμείς ότι δεν αίρεται η ασυλία της κας Παπανδρέου, ποιά είναι η γενικότερη εντύπωση που δίνουμε για την περίπτωση; Αυτό είναι το ηθικό ερώτημα που θέτω.

ΠΡΟΕΔΡΟΣ (Απόστολος Κακλαμάνης): Επειδή δεν κάνατε ερώτημα, αλλά αγορεύσατε, έχετε εξαντλήσει προφανώς και το δικαίωμα δευτερολογίας σας.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, θα ήθελα το λόγο μετά τον κ. Ζαφειρόπουλο.

ΠΡΟΕΔΡΟΣ (Απόστολος Κακλαμάνης): Μετά τον κ. Ζαφειρόπουλο. Κύριε Ιωαννίδη, δε θα απαντήσετε;

ΦΟΙΒΟΣ ΙΩΑΝΝΙΔΗΣ: 'Οχι.

ΠΡΟΕΔΡΟΣ (Απόστολος Κακλαμάνης): Ο κ. Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, κύριοι συνάδελφοι, ήθελα να ζητήσω -και μου επιβάλλεται και από το ήθος μου και από τον Κανονισμό- συγγνώμη από το Σώμα που δεν ήμουν παρών κατά την έναρξη της συνεδρίασης.

ΠΡΟΕΔΡΟΣ (Απόστολος Κακλαμάνης): 'Ηξερα ότι είχατε προσωπικό κώλυμα.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Διάβαζα επάνω το πόρισμα το οποίο θα σας κατατεθεί, κύριε Πρόεδρε, και το οποίο δεν έχει δημοσιοποιηθεί ακόμη μαζί με τα πρακτικά και όλα τα έγγραφα τα οποία στοιχειοθετούν τις απόψεις όλων των Πτερύγων. Επομένως, ακόμη και τα πρακτικά είναι απόρρητα για τον κάθε συνάδελφο, διότι όπως το λέει ο Κανονισμός της Βουλής και κατά τα ειωθότα δε δίνονται στη δημοσιότητα πριν ή κατατεθεί το πόρισμα στη Βουλή.

Επί των όσων είπε ο συνάδελφος ο κ. Ιωαννίδης, έχω την άποψη ότι η παραπληροφορημένος είναι ο ίδιος και ζητώ συγγνώμη εάν είναι βαριά η έκφραση, αλλά νομίζω στην ουσία της δεν είναι, διότι μάλλον παραπληροφορημένος είναι.

Κατ' αρχήν δεν έπρεπε να αναγνώσετε τα πρακτικά, τα πρακτικά είναι απόρρητα. Δεν έχει δημοσιοποιηθεί ακόμη το πόρισμα και επομένως που βρήκατε τα πρακτικά εσείς. Τα πρακτικά θα τα δώσει ο κύριος Πρόεδρος της Βουλής μαζί με τα αντίγραφα των πορισμάτων και μαζί με τα άλλα έγγραφα, εφόσον ζητηθούν τόσο από τα Κόμματα, όσο και από τους συναδέλφους που θα θελήσουν να τοποθετηθούν, κατά την ορισθησομένη στο μέλλον ημέρα για να συζητηθεί το πόρισμα της Εξεταστικής Επιτροπής στη Βουλή.

Δεύτερον, ότι η μήνυση, η οποία υπεβλήθη από τους δυο συναδέλφους τον κ. Μπέλλο και τον κ. Κασσίμη, υπεβλήθη, όχι γι' αυτά που διημείφθησαν κατά τη διάρκεια των διαδικασιών της Επιτροπής, αλλά διότι η Υπουργός η κα Παπανδρέου, εξερχομένη της αιθούσης, δίδουσα συνέντευξη στους δημοσιογράφους, τους είπε ότι υπονοούσε τους δυο συναδέλφους.

Επομένως, αυτό και μόνο με το 363 του Ποινικού Κώδικα, όπως ξέρετε καλύτερα από μένα είναι το στοιχείο της συκοφαντικής δυσφήμισης. Δηλαδή, μετέφερε ψευδές γεγονός ως αληθές, τη στιγμή κατά την οποία και από τα πρακτικά τα οποία επικαλεστήκατε αποδεικνύεται ότι πράγματι εδόθησαν εξηγήσεις, αλλά η κα Παπανδρέου ήρθε ψευδώς να πει και να καταθέσει στους δημοσιογράφους αυτά τα οποία και δημοσιεύθηκαν. Αυτό είναι το στοιχείο της συκοφαντικής δυσφήμισης.

Και μη μου πείτε ότι με το 367 του Ποινικού Κωδικα πάλι η κα Παπανδρέου, είχε το δικαίωμα να ασκήσει κάποια κριτική. Δεν υπάγεται σ' αυτή τη διάταξη του 367, διότι δεν ήταν αρμοδία η ιδία ως αρχή να κρίνει αυτό. Εδώ έγινε ένας διάλογος μεταξύ της ιδίας ως μάρτυρος καταθετούσης και των κυρίων συναδέλφων, οι οποίοι οιονεί ενεργούσαν ως ανακριτές στην Προανακριτική Επιτροπή.

Γι' αυτό το λόγο, κύριε Ιωαννίδη, νομίζω πρέπει να είμαστε λιγάκι προσεκτικότεροι καμιά φορά όταν θέλουμε να μεταβληθούμε σε συνηγόρους, μέσα στη Βουλή, προσώπου και όχι συνήγοροι της άρσεως ασυλίας ή μη και της συνταγματικότητός της ή της πολιτικής δίωξης την οποία επικαλείσθε.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, πρέπει να πω ότι αρκετοί, σχεδόν όλοι από τους συναδέλφους που ανεφέρθησαν στη συγκεκριμένη αίτηση άρσεως ασυλίας, ανεφέρθησαν στο γεγονός το οποίο βέβαια αυθεντικά προκύπτει μόνο από τα πρακτικά. Θεώρησα ότι αντί της αορίστου αναφοράς όλων σε κάποιο γεγονός που μόνο από τα πρακτικά μπορεί να προκύψει, ότι μπορούν όσοι θέλουν να κάνουν χρήση αυτού του τμήματος των πρακτικών της Επιτροπής, να το κάνουν. 'Αλλωστε, το έργο της Επιτροπής έχει ολοκληρωθεί. Εντός ολίγου θα κατατεθεί το πόρισμα και θα ανακοινωθεί στη Βουλή, άρα έχει εκλείψει και ο λόγος της μυστικότητος της όλης διαδικασίας στην Εξεταστική Επιτροπή.

Ο Πρόεδρος κ. Κωνσταντίνος Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, νομίζω ότι όσες φορές έχουμε συζητήσει σ'αυτήν τη Αίθουσα το θέμα της ασυλίας, έχουμε μείνει σύμφωνοι ότι ο τρόπος με τον οποίο εφαρμόζεται η διάταξη του Συντάγματος, περί βουλευτικής ασυλίας είναι υπερβολικός, προσβάλλει το κοινό αίσθημα και εκθέτει τους Βουλευτές. Στην πράξη, όμως, φαίνεται ότι εμείς οι Βουλευτές έχουμε μια διχασμένη προσωπικότητα. 'Οταν κουβεντιάζουμε το θέμα γενικά, όπως το κουβεντιάσαμε στην Επιτροπή Αναθεώρησης του Συντάγματος υπήρξε ομοφωνία ότι κάτι πρέπει να γίνει, να μην απαλλάσσονται οι Βουλευτές για όλα και πάντοτε, δηλαδή να τίθενται ουσιαστικά υπεράνω του νόμου. 'Οταν έρχεται, όμως, η ώρα να ψηφίσουμε, ψηφίζουμε κατά κανόνα υπέρ της άρσης ασυλίας και συνεχίζεται αυτή η κατάσταση, η οποία εκθέτει το Κοινοβούλιο και κάθε έναν από εμάς χωριστά.

Αυτή είναι η γενική παρατήρηση την οποία ήθελα να κάνω.

Τώρα πιο ειδικότερα θα έλεγα, αγαπητοί συνάδελφοι, το εξής: Για εξύβριση είναι αστείο να ζητείται η άρση της ασυλίας ενός Βουλευτού, όταν μάλιστα το υποτιθέμενο ή το υπαρκτό αδίκημα συνέβη σε μια έντονη προεκλογική περίοδο, που υπάρχει έντονη πολιτική αναμέτρηση. Αλλά δεν είναι το ίδιο η συκοφαντική δυσφήμιση. 'Οταν ένας Βουλευτής ακόμα και σ'αυτήν εδώ την Αίθουσα συκοφαντεί έναν πολίτη, λέω εγώ, δεν προστατεύεται από το Σύνταγμα. Ο πολίτης έχει και αυτός δικαιώματα και ο Βουλευτής δεν μπορεί να συκοφαντήσει και να εξοντώσει ηθικά ένα οποιοδήποτε ασήμαντο, τον τελευταίο 'Ελληνα πολίτη, επειδή είναι Βουλευτής. Πολύ περισσότερο χρειάζεται περισσότερη ευαισθησία, όταν το θέμα ανακύπτει μεταξύ δύο συναδέλφων Βουλευτών, που επιτέλους και οι δύο πρέπει να έχουν την ίδια προστασία.

Τα λέω αυτά, για να καταλήξω σε ένα απλό συμπέρασμα. Εγώ δε νομίζω ότι η υπόθεση πρέπει να φθάσει στα ποινικά δικαστήρια. Αλλά θα περίμενα η κα Παπανδρέου να έλθει εδώ που συζητείται αυτό το θέμα να δώσει εξηγήσεις και το θέμα να λήξει κατά κοινοβουλευτικό τρόπο. Διότι αν αυτό δε γίνει αγαπητοί συνάδελφοι του ΠΑ.ΣΟ.Κ., τι θέλετε να κάνουν οι δικοί μας Βουλευτές οι οποίοι αισθάνονται ότι εθίγησαν και όντως εθίγησαν; Διότι, κύριε Πρόεδρε, εμείς συζητούμε τώρα τυπικά, νομικίστικα. Δεν ξέρω τι είπε η κ. Β. Παπανδρέου στην Επιτροπή, δεν ήμουν μέσα. Διάβασα αυτά τα οποία είπε απέξω και επρόσεξα την εικόνα που δημιούργησαν τα ολοσέλιδα των εφημερίδων την άλλη μέρα. 'Ολος ο κόσμος έμεινε με την εντύπωση ότι κατηγόρησε τους δύο Βουλευτές συναδέλφους της Νέας Δημοκρατίας η κα Βάσω Παπανδρέου ευθέως. Δεν 

Σελίδα 4686 

έχει, παρά να έλθει εδώ, να δώσει εξηγήσεις, να πει ότι τίποτα δε συνέβη και τουλάχιστον εγώ νομίζω ότι σ'αυτήν την περίπτωση δεν υπάρχει θέμα.

ΠΡΟΕΔΡΟΣ (Απόστολος Κακλαμάνης): Ο κ. Φοίβος Ιωαννίδης ως Κοινοβουλευτικός Εκπρόσωπος του ΠΑΣΟΚ έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, σωστά είναι όσα είπε ο Επίτιμος Πρόεδρος της Νέας Δημοκρατίας στην αρχή της ομιλίας του για το θέμα της άρσεως ασυλίας και ενδεχομένως της ανάγκης αναθεωρήσεως των σχετικών διατάξεων του Συντάγματος, αλλά δε φταίνε οι διατάξεις. Οι διατάξεις, κατά τη γνώμη μου, είναι σωστές. Σε εμάς εναπόκειται η σωστή ή μη εφαρμογή των διατάξεων. Αν κρίνουν οι Βουλευτές αστόχως μερικές φορές να μην αίρεται η ασυλία εκεί που πρέπει να αρθεί, αυτό δεν είναι δυνατόν να αποτελέσει αφορμή για την αλλαγή των διατάξεων κατά ένα τρόπο που θα μπορούσε να αποδειχθεί στο μέλλον πιο αρνητικός απ'όσο έχει λειτουργήσει μέχρι τώρα ή όντως καταχρηστική άσκηση του δικαιώματος μη άρσεως ασυλίας Βουλευτών για κάθε τι για το οποίο κατηγορείται.

Σε ό,τι αφορά αυτά που ελέχθησαν από τον κ. Ζαφειρόπουλο:

Κύριε Ζαφειρόπουλε, δεν ήσασταν εδώ στην αρχή της συνεδριάσεως. 'Ολοι οι Εισηγητές που μίλησαν αναφέρθηκαν στα πρακτικά της Επιτροπής. Ο δε Εισηγητής του ΠΑ.ΣΟ.Κ. κ. Καλαμακίδης, ο αγαπητός συνάδελφος, ανέγνωσε απόσπασμα πρακτικών της Επιτροπής, όχι όλο και εγώ ανέγνωσα το υπόλοιπο. Τώρα το τυπικό του απορρήτου των εργασιών της Εξεταστικής Επιτροπής, θα είναι καλύτερα να μη το σχολιάσω, διότι το πόσο κρατήθηκαν απόρρητες αυτές οι συνεδριάσεις ή και άλλες συνεδριάσεις Εξεταστικών Επιτροπών, ακόμα και Προανακριτικών Επιτροπών υπαιτιότητι όχι μόνο των διατάξεων, αλλά των ανθρώπων που τις συγκροτούσαν ή κάποιων από αυτούς, είναι γνωστό.

Σε ό,τι αφορά την κ. Βάσω Παπανδρέου, δεν είμαι συνήγορος ούτε της κας Βάσως Παπανδρέου ούτε κανενός. Την άποψή μου διετύπωσα, ως Κοινοβουλευτικός Εκπρόσωπος του ΠΑ.ΣΟ.Κ. Το γεγονός ότι μπορεί από τα δημοσιεύματα που επηκολούθησαν να εθίγη η τιμή και η υπόληψη των συναδέλφων της Νέας Δημοκρατίας, των μηνυτών, εγώ δε θα το αμφισβητήσω, αλλά είχε θιγεί η τιμή και η υπόληψη από δημοσιεύματα, όχι λίγα, της κας Παπανδρέου σε μια υπόθεση, στην οποία, επιτέλους, ως αρμόδια Υπουργός έδωσε μια λύση, σύμφωνα με την ομόφωνη γνωμοδότηση του Νομικού Συμβουλίου του Κράτους.

Επομένως, δεν ξέρω ποιος ήρξατο χειρών αδίκων, αλλά όπως και αν έχει το πράγμα εγώ δε θα είχα διαφωνία να λυθεί σε επίπεδο κοινοβουλευτικό, τότε στην Επιτροπή ή στα πλαίσια μιας άλλης κοινοβουλευτικής διαδικασίας. Εκείνο που θεώρησα ότι είναι απαράδεκτο είναι να υποβάλονται μηνύσεις όταν υπάρχει αυτή η δυνατότητα μεταξύ πολιτικών να διευκρινίζουν, να ανταλάσσουν απόψεις και αν επιτέλους βρισκόμαστε σε πλήρες αδιέξοδο και σε αμετακίνητες συκοφαντικά δυσφημιστικές εκφράσεις τότε και μόνο -δεν μπορούν βεβαίως να στερηθούν το δικαίωμά τους- να καταφύγουν στα δικαστήρια.

Αλλά είναι μείζον το θέμα που έθιξε ο κ. Μητσοτάκης σε σχέση με την τιμή και την υπόληψη του απλού πολίτη που μπορεί να θίγεται από συκοφαντικές δυσφημίσεις που διαπράττονται εντός της Αιθούσης από Βουλευτές, θέμα στο οποίο αναφέρθηκα πριν από λίγες ημέρες εξ αφορμής ενός άλλου περιστατικού, κατά τη συνεδρίαση της Ολομέλειας πάλι.

Ασφαλώς το Σύνταγμα έχει φροντίσει ώστε η διάταξή του να είναι πλήρης, διότι ο Βουλευτής εκφράζει ελεύθερα τη γνώμη του και δεν ελέγχεται για γνώμη και ψήφο μέσα στη Βουλή, εκτός των περιπτώσεων συκοφαντικής δυσφημίσεως, όπως λέει η παράγραφος 2 του άρθρου 61, για τις οποίες βεβαίως είναι υπεύθυνος και μπορεί να λογοδοτήσει εφ' όσον αρθεί η ασυλία του. Ευχαριστώ.

ΠΡΟΕΔΡΟΣ(Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας κ. Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, δε θα έπαιρνα το λόγο γιατί συντάσσομαι απόλυτα με αυτά που κατέθεσε ενώπιον της αντιπροσωπείας ο επίτιμος Πρόεδρος της Νέας Δημοκρατίας κ. Μητσοτάκης. Πράγματι είναι σοφά λόγια, πρέπει να τα λάβουμε υπόψη μας και μακάρι να είχε συμβεί αυτό το οποίο ρητορικά και με τη μεγάλη πείρα την οποία έχει ο κύριος Πρόεδρος, κατέθεσε ενώπιον της Εθνικής Αντιπροσωπείας.

Εκείνο, όμως, που θέλω να πω στον κ. Ιωαννίδη, είναι ότι όπως θα έχετε διαβάσει τη μήνυση, το περιεχόμενο της ....

ΠΡΟΕΔΡΟΣ(Απόστολος Κακλαμάνης): Θα σας παρακαλέσω να απευθύνεστε στο Σώμα, κύριε συνάδελφε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ...δεν αναφέρεται στα πρακτικά αλλά απευθύνεται στις δηλώσεις που έκανε στους δημοσιογράφους.

ΠΡΟΕΔΡΟΣ(Απόστολος Κακλαμάνης): Κύριε Ζαφειρόπουλε, διαμαρτύρεστε γιατί υψώνω εγώ τον τόνο της φωνής μου, αλλά συνεχίζετε ακάθεκτοι όταν ο Πρόεδρος του Σώματος σας διακόπτει για κάποιο λόγο προφανώς.

Κύριοι συνάδελφοι, δεν υπάρχει άλλος να μιλήσει, πλην ους αφορούν οι αιτήσεις, τους οποίους και ερωτώ αν θέλει κανείς να λάβει το λόγο.

ΠΑΝΑΓΙΩΤΗΣ ΣΓΟΥΡΙΔΗΣ(Γ' Αντιπρόεδρος της Βουλής): Εγώ, κύριε Πρόεδρε.

ΠΡΟΕΔΡΟΣ(Απόστολος Κακλαμάνης): Ορίστε, κύριε Σγουρίδη, έχετε το λόγο.

ΠΑΝΑΓΙΩΤΗΣ ΣΓΟΥΡΙΔΗΣ(Γ' Αντιπρόεδρος της Βουλής): Κύριε Πρόεδρε, κύριοι συνάδελφοι, ζητείται η άρση της ασυλίας μου για τη μήνυση που μου έχει κάνει ένας εκδότης δυο εφημερίδων, δυο τηλεοράσεων και δυο ραδιοφώνων. Τώρα αν αναρωτιέστε πως γίνεται ένας εκδότης να μηνύει έναν πολιτικό, θα σας πω ότι αυτό θυμίζει περίπου τον ορισμό της είδησης, όπως αυτή αναφέρεται στα εγχειρίδια, με το παράδειγμα πως είδηση δεν είναι ότι ένας σκύλος δάγκωσε έναν άνθρωπο, αλλά ότι ένας άνθρωπος δάγκωσε ένα σκύλο.

'Ομως, θα παρακάμψω τα της υποθέσεως και εξ αφορμής του γεγονότος θέλω να κάνω κάποιες σκέψεις φωναχτά για τις σχέσεις των πολιτικών, των Μέσων Μαζικής Ενημέρωσης, της πολιτικής, τα όρια της κριτικής, τον κανόνα δεοντολογίας που πρέπει να τα διέπει, την αντοχή και την ανοχή των πολιτικών.

Είναι αξίωμα ότι οι ασχολούμενοι με τα κοινά, κύριοι συνάδελφοι, και ιδίως οι εκλεγμένοι -γιατί υπάρχουν και κάποιοι οι οποίοι ασχολούνται με τα κοινά και είναι διορισμένοι- είναι υποχρεωμένοι να υφίστανται την κριτική, πολλές φορές κακόπιστη, κακόγουστη και πολλές φορές διαστρεβλωμένη.

Οι απόψεις για τα όρια της κριτικής διίστανται. 'Αλλοι λένε ότι η κριτική αυτή θα πρέπει να έχει κάποια όρια και όρια συγκεκριμένα. Κάποιοι άλλοι υποστηρίζουν ότι θα πρέπει τα όρια αυτής της κριτικής να είναι χαλαρά και ασαφή. Η τελευταία άποψη έχει τις ρίζες της στην ευαισθησία που έχουμε αποκτήσει όλοι μας εδώ στην Ελλάδα, διότι κατά περιόδους η ελευθεροτυπία είχε κακοποιηθεί βάναυσα.

'Οπως και να έχει το πράγμα, είτε έτσι είτε αλλιώς, πρέπει να παραδεχθούμε ότι βασική αρχή για την άσκηση του δικαιώματος της ελευθεροτυπίας, της ελευθερίας της γνώμης, πρέπει να είναι ότι αυτή θα πρέπει να ασκείται επί γεγονότων και για πράξεις και παραλείψεις επάνω στα γεγονότα. Και δεν μπορεί ο κάθε δημοσιογράφος - εκδότης να "βουτάει" την πένα ή το μικρόφωνό του στη φαντασία του και από κει και πέρα να διασύρει πρόσωπα και πράγματα. Δεν μπορεί, δηλαδή, να γράφονται αποκυήματα της φαντασίας του καθενός και οι πολιτικοί, εν ονόματι της ελευθεροτυπίας, να είναι υποχρεωμένοι να τα δέχονται. Γι' αυτό ακριβώς και αντέδρασα με μία ανακοίνωσή μου, για την οποία και μηνύομαι από τον εκδότη.

Πολλοί μεγάλοι πολιτικοί, όπως ο Γεώργιος Παπανδρέου, έχουν πει ότι, όσοι ασχολούνται με την πολιτική, δε θα πρέπει να ασχολούνται με αυτά που τους καταμαρτυρούν, αλλά ο λαός θα τους κρίνει από το έργο τους. Αυτό είναι μία αλήθεια, 

Σελίδα 4687 

η οποία ίσχυε στο παρελθόν και ισχύει στο παρόν μερικώς, όχι ολοκληρωτικά. Και αυτό γιατί στο παρελθόν, ανάμεσα στους πολιτικούς και στο λαό, δεν υπήρχε τίποτε άλλο, παρά η αμεσότητα. Σήμερα, ανάμεσα στους πολιτικούς και στο λαό υπάρχει το φίλτρο των Μέσων Μαζικής Ενημέρωσης.

Και θέλω να ρωτήσω όλους εσάς τους συναδέλφους Βουλευτές, το εξής: 'Οταν θέλουμε να προβάλουμε το έργο μας, ανάμεσα στις Συμπληγάδες των εκλεγμένων Δημάρχων, Νομαρχών, Κοινοταρχών, ενίοτε των Υπουργών, Υφυπουργών και Γενικών Γραμματέων, όταν προσπαθούμε να υλοποιήσουμε κάτι το οποίο έχουμε κάνει εμείς, εκ των πραγμάτων το οικειοποιούνται αυτοί οι οποίοι κατασκευάζουν το έργο, αυτοί οι οποίοι υλοποιούν τα προγράμματα και τις ιδέες. Και φυσικά τεράστιο ρόλο παίζουν σ' αυτό τα Μέσα Μαζικής Ενημέρωσης.

Εν πάση περιπτώσει, η ελευθεροτυπία, η ελευθερία των Μέσων Μαζικής Ενημέρωσης υπάρχει για να υπηρετεί τη δημοκρατία και η δημοκρατία για να υπηρετεί την κοινωνία και τα άτομα τα οποία αποτελούν την κοινωνία. Γι' αυτό πρέπει να υπάρχουν και κάποιοι κανόνες δεοντολογίας. 'Ενας απ' αυτούς τους κανόνες πρέπει να είναι ότι η κριτική να μην γίνεται αιτία αποστροφής της κοινωνίας από την πολιτική, γιατί αν δεν υπάρχει πολιτική δεν υπάρχει δημοκρατία. 

'Ενας δεύτερος κανόνας είναι ότι η δύναμη των Μέσων Μαζικής Ενημέρωσης δε θα πρέπει να χρησιμοποιείται για εκφοβισμό, δεν πρέπει να χρησιμοποιείται για εκβιασμό ή για πλουτισμό.

'Ενας τρίτος κανόνας είναι ότι δε θα πρέπει να διαταράσσει την κοινωνική ηρεμία και γαλήνη και μάλιστα σε ευαίσθητες περιοχές, όπως σ' αυτές όπου συνυπάρχουν μειονότητες.

Τέλος, δεν ισχύει άκριτα ο κανόνας ότι η εξουσία είναι πάντα εκείνη, η οποία αυθαιρετεί. 

Γίναμε μάρτυρες πριν από κάποιες μέρες στα Μέσα Μαζικής Ενημέρωσης του γκρεμίσματος των αυθαιρέτων στις παραλίες της Ηλείας, όπου οι αυθαιρετούντες κατά της κοινωνίας και του περιβάλλοντος διά των Μ.Μ.Ε. ήταν εκείνοι οι οποίοι έκριναν και αυτοί οι οποίοι εφήρμοζαν το νόμο για την προστασία του περιβάλλοντος ήταν αυτοί οι οποίοι κρίνονταν.

Τελειώνοντας, κύριοι συνάδελφοι, για την παραβίαση όλων αυτών των αρχών που πιστεύω ότι θα πρέπει να ισχύουν, οδήγησα στο δικαστήριο και καταδικάστηκε τελεσίδικα τον εκδότη - δημοσιογράφο, ο οποίος για συμψηφισμό με έχει μηνύσει και ζητείται σήμερα γι' αυτήν τη μήνυση η άρση της ασυλίας μου.

ΠΡΟΕΔΡΟΣ (Απόστολος Κακλαμάνης): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, δεν είμαι νομικός και πράγματι δυσκολεύομαι να δω νομικίστικα την υπόθεσή μου.

Σαν πολιτικός και μάλιστα νέος, όμως, είμαι διχασμένος μεταξύ της συνήθειας που έχει επιβληθεί στο Κοινοβούλιο χρόνια τώρα μέσα από την θεσμική ασυλία, αλλά και της αντίληψης που είχα κάτι μήνες πριν εκλεγώ Βουλευτής, όπου καταδίκαζα πράγματι τη σχεδόν μόνιμη απόφαση του Κοινοβουλίου να μην άρει την ασυλία. Δεν έχω φθάσει ποτέ στα δικαστήρια και θα έφτανα ή θα φτάσω και πρέπει να φτάσω για πρώτη φορά στη ζωή μου. Αν δεν ήμουν Βουλευτής όταν έγινε η μήνυση, δε θα είχε γίνει καν η μήνυση. 'Εγινε η μήνυση σε έναν πολίτη απροστάτευτο, από ένα δημόσιο λειτουργό κάποια στιγμή, από το γραφείο του, για ένα γεγονός που ουδέποτε έγινε. Και ζητείται η άρση της ασυλίας μου για ένα μη πραγματοποιηθέν γεγονός.

Μπαίνουμε, λοιπόν, τώρα στο δίλημμα κατά πόσον πράγματι πρέπει αυτό να φθάσει ή να μη φθάσει στο ακροατήριο.

Πρέπει να φθάσει, κύριε Πρόεδρε. Τέτοιες υποθέσεις με δικές μας αιτήσεις πρέπει να φθάνουν στο ακροατήριο. Κάποια στιγμή πρέπει να δίνουμε τη δυνατότητα σε αυτό που εμείς πάντα λέμε: Ουδείς ένοχος πριν της αποδείξεως της ενοχής. Και εγώ θέλω να αποδείξω την αθωότητα μου, γιατί κάποιος θα θεωρεί ότι για μία μήνυση που μου έγινε πριν γίνω Βουλευτής, καλούμαι σήμερα σαν Βουλευτής να αποποιηθώ πράγματι την ευθύνη του νόμου.

Εγώ ζητώ, χωρίς κανένα πνεύμα λαϊκισμού, γνωρίζοντας ότι πράγματι δεν έχω ποτέ μου πράξει αδίκημα -είμαι και εγώ ένα από τα πολλά θύματα στην κοινωνία των πολιτών αυτών των ανευθυνουπεύθυνων, που μέσα από τα γραφεία τους κάθε φορά στέλνουν τον κόσμο στα δικαστήρια, ώστε να μην μπορούν σήμερα πραγματικές δίκες να τις δικάζουν- να μην αρθεί η ασυλία μου. 

Ευχαριστώ.

ΠΡΟΕΔΡΟΣ (Απόστολος Κακλαμάνης): Δεν υπάρχει άλλος συνάδελφος για να μιλήσει. 

Συνεπώς, ολοκληρώθηκε η συζήτηση επί των αιτήσεων άρσεων ασυλίας Βουλευτών και θα επακολουθήσει η ψηφοφορία.

Παρακαλώ τους κυρίους συναδέλφους να μη φύγουν από την Αίθουσα γιατί θα ακολουθήσει η εκφώνηση του καταλόγου. Εν συνεχεία μετά την εκφώνηση του καταλόγου και καθ' όν χρόνον θα γίνεται η διαλογή των ψήφων, θα μπούμε στη συζήτηση του νομοσχεδίου του Υπουργείου Δικαιοσύνης. 

Διακόπτουμε για πέντε λεπτά προκειμένου να διανεμηθούν τα ψηφοδέλτια.

(Δ Ι Α Κ Ο Π Η)

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

ΠΡΟΕΔΡΕΥΩΝ (Παναγιώτης Ν. Κρητικός): Επαναλαμβάνεται η διακοπείσα συνεδρίαση.

Αρχίζει η διεξαγωγή της μυστικής διά ψηφοδελτίων ψηφοφορίας. Καλούνται οι επί του καταλόγου οι κύριοι Δημήτριος Κουτσόγιωργας από το ΠΑ.ΣΟ.Κ. και ο κ. Ιωάννης Λαμπρόπουλος από τη Νέα Δημοκρατία.

Επί της ψηφοδόχου καλούνται ο κ. Γεώργιος Φλωρίδης από το ΠΑ.ΣΟ.Κ. και ο κ. Γεώργιος Γαρουφαλιάς από τη Νέα Δημοκρατία.

Πρόεδρος της Εφορευτικής Επιτροπής θα είναι κατά τον Κανονισμό της Βουλής η κοσμήτωρ κα Ροδούλα Ζήση.

'Ηδη, κύριοι συνάδελφοι, έχουν διανεμηθεί τα ψηφοδέλτια και όποιος συνάδελφος ψηφίζει υπέρ της χορήγησης άδειας δίωξης γράφει δίπλα από το όνομα του Βουλευτή τη λέξη "ΝΑΙ" και όποιος συνάδελφος ψηφίζει κατά της χορήγησης άδειας δίωξης γράφει δίπλα από το όνομα του Βουλευτή τη λέξη "ΟΧΙ" και κάτω από τη συγκεκριμένη ένδειξη που υπάρχει στο ψηφοδέλτιο. 'Οποιος δε συνάδελφος αρνείται να ψηφίσει γράφει δίπλα από το όνομα του Βουλευτή τη λέξη "ΠΑΡΩΝ". Το ψηφοδέλτιο είναι ενιαίο για όλους τους συναδέλφους για τους οποίους ζητείται η άρση της ασυλίας με τις σχετικές ενδείξεις που σας ανέφερα.

Παρακαλώ να αρχίσει η ανάγνωση του καταλόγου.

(ΨΗΦΟΦΟΡΙΑ)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ(Παναγιώτης Ν. Κρητικός): Υπάρχει κανένας κύριος συνάδελφος,ο οποίος δεν άκουσε το ονομά του; Ο κ. Γεωργακόπουλος.

(Στο σημείο αυτό προσέρχεται και ψηφίζει ο κ. Γεωργακόπουλος).

(Στο σημείο αυτό την Προεδρική Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

ΠΡΟΕΔΡΟΣ(Απόστολος Κακλαμάνης): Κύριοι συνάδελφοι, κηρύσσεται περαιωμένη η μυστική ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψηφοδελτίων.

Κυρίες και κύριοι συνάδελφοι, έχω την τιμή να ανακοινώσω στο Σώμα, ότι η Εξεταστική Επιτροπή, που συνεστήθη με την από 1.11.1996 απόφαση της Ολομέλειας της Βουλής, σύμφωνα με τα άρθρα 68, παράγραφοι 2 και 3 του Συντάγματος και 144 έως 148 του Κανονισμού της Βουλής, με σκοπό τη διευκρίνιση όλων των βασικών πτυχών της υπόθεσης χορήγησης άδειας για Καζίνο στην περιοχή Φλοίσβου Αθηνών, ολοκλήρωσε, μέσα στην ταχθείσα προθεσμία, την έρευνά της και καταθέτει το σχετικό πόρισμα το οποίο και θα καταχωρισθεί στα Πρακτικά της σημερινής συνεδριάσεως, θα αναπαραχθεί και θα διανεμηθεί σε όλους τους συναδέλφους.

Σελίδα 4688 

 

(Το πόρισμα της Εξεταστικής Επιτροπής της Βουλής έχει ως εξής:)

ΒΟΥΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α' Αθήνα, 12 Μαρτίου 1997

ΕΞΕΤΑΣΤΙΚΗ ΕΠΙΤΡΟΠΗ ΓΙΑ ΤΗ

ΔΙΕΥΚΡΙΝΙΣΗ ΟΛΩΝ ΤΩΝ ΒΑΣΙΚΩΝ ΠΤΥΧΩΝ

ΤΗΣ ΥΠΟΘΕΣΗΣ ΤΗΣ ΧΟΡΗΓΗΣΗΣ ΑΔΕΙΑΣ ΣΤΟ

ΚΑΖΙΝΟ ΤΗΣ ΠΕΡΙΟΧΗΣ ΤΟΥ ΦΛΟΙΣΒΟΥ ΑΘΗΝΩΝ

Προς

Τον κ. Πρόεδρο της Βουλής

των Ελλήνων

Απόστολο Χρ. Κακλαμάνη

Κύριε Πρόεδρε,

Υποβάλλουμε σήμερα το πόρισμα της Εξεταστικής Επιτροπής για τη διευκρίνιση όλων των βασικών πτυχών της υπόθεσης της χορήγησης άδειας στο Καζίνο της περιοχής του Φλοίσβου Αθηνών.

'Εχω την τιμή να σας γνωρίσω τα ακόλουθα:

Η Επιτροπή συνεστήθη δια της υπ' αριθμ. 5922/4848/6.11.1996 αποφάσεώς σας. Συνήλθε την 7η Νοεμβρίου 1996 υπό την Προεδρία σας, συγκροτήθηκε σε Σώμα και εξέλεξε Πρόεδρο τον υπογράφοντα, Αντιπρόεδρο τον κ. Ιωάννη Καλαμακίδη και Γραμματέα τον κ. Αθανάσιο Αλευρά.

Η Επιτροπή ασχολήθηκε σε 33 συνεδριάσεις με την εξέταση μαρτύρων, την έρευνα συμβολαίων και τραπεζικών λογαριασμών και διερεύνησε εμπεριστατωμένα όλα εκείνα τα στοιχεία, που ήσαν ικανά να θεμελιώσουν τη δικανική πεποίθηση επί του θέματος που ερευνούσε.

Αναλυτικά σας παραθέτουμε κατάσταση των εξετασθέντων μαρτύρων κατά ημερομηνία, κατάσταση των εγγράφων, τα οποία ήλθαν στην Επιτροπή, καθώς και όλες τις ενεργειές μας.

Δράττομαι της ευκαιρίας, κύριε Πρόεδρε, να σας ευχαριστήσω για τη συμπαράστασή σας, καθώς και να ευχαριστήσω δι' υμών όλους, όσοι συμπαραστάθηκαν και βοήθησαν το έργο της Εξεταστικής Επιτροπής.

Με τιμή

Ο ΠΡΟΕΔΡΟΣ ΤΗΣ ΕΞΕΤΑΣΤΙΚΗΣ ΕΠΙΤΡΟΠΗΣ

ΛΕΩΝΙΔΑΣ ΤΖΑΝΗΣ

 

ΒΟΥΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α' Αθήνα, 12 Μαρτίου 1997

ΕΞΕΤΑΣΤΙΚΗ ΕΠΙΤΡΟΠΗ ΓΙΑ ΤΗ

ΔΙΕΥΚΡΙΝΙΣΗ ΟΛΩΝ ΤΩΝ ΒΑΣΙΚΩΝ ΠΤΥΧΩΝ

ΤΗΣ ΥΠΟΘΕΣΗΣ ΤΗΣ ΧΟΡΗΓΗΣΗΣ ΑΔΕΙΑΣ ΣΤΟ

ΚΑΖΙΝΟ ΤΗΣ ΠΕΡΙΟΧΗΣ ΤΟΥ ΦΛΟΙΣΒΟΥ ΑΘΗΝΩΝ

ΠΡΟΣ

Την Ολομέλεια της Βουλής των Ελλήνων

(Δια του Αξιοτίμου Προέδρου αυτής κ. Απόστολου Κακλαμάνη)

Υποβάλλουμε συνημμένα και σε εκτέλεση της από 6/11/1996 αποφάσεώς σας, τo πόρισμα της Εξεταστικής Επιτροπής "Για τη διευκρίνιση όλων των βασικών πτυχών της υπόθεσης της χορήγησης άδειας στο Καζίνο της περιοχής του Φλοίσβου Αθηνών", που με αυτό ολοκλήρωσε το έργο της, αποτελούμενο από 71 φύλλα, υπογεγραμμένο νόμιμα από τα παρόντα μέλη της, καθώς επίσης και τις αποδείξεις, πάνω στις οποίες στηρίζεται (ανακριτικό υλικό κ.λπ. έγγραφα στοιχεία) και που περιέχεται σε φακέλλους και παρακαλούμε τον Αξιότιμο Πρόεδρο της Βουλής, να μεριμνήσει για την ανακοίνωσή του στη Βουλή και την καταχώρισή του στα επίσημα Πρακτικά αυτής.

Ο Πρόεδρος της Επιτροπής

Λεωνίδας Τζανής

 

Ο Αντιπρόεδρος Ο Γραμματέας

Ιωάννης Καλαμακίδης Αθανάσιος Αλευράς

Τα μέλη

Αλαμπάνος Δημήτριος Ανδρεουλάκος Απόστολος

Ανωμερίτης Γεώργιος Γιακουμάτος Γεράσιμος

Βούλγαρης Αλέξανδρος Ζαφειρόπουλος Επαμεινώνδας

Γεωργόπουλος Δημήτριος Καρατζαφέρης Γεώργιος

Γιαννάκης Ιωάννης Κασσίμης Θεόδωρος

Γιαννακόπουλος Ιωάννης Κορκολόπουλος Βασίλειος

Ζαμπουνίδης Νικόλαος Μαρκογιαννάκης Χρήστος

Ζαφειρόπουλος Ιωάννης Μπέλλος Τριαντάφυλλος

Θωμόπουλος Ιωάννης Ρεγκούζας Αδάμ

Λάλος Κανέλλος Σούρλας Γεώργιος

Λεβογιάννης Νικόλαος Φούσας Αντώνιος

Παπαδόπουλος Ηλίας Κανταρτζής Αχιλλέας

Σαατσόγλου Ανέστης Κουβέλης Φώτιος

Στάϊκος Ευάγγελος Ιντζές Αναστάσιος

 

ΒΟΥΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α' Αθήνα, 12 Μαρτίου 1997

ΕΞΕΤΑΣΤΙΚΗ ΕΠΙΤΡΟΠΗ ΓΙΑ ΤΗ

ΔΙΕΥΚΡΙΝΙΣΗ ΟΛΩΝ ΤΩΝ ΒΑΣΙΚΩΝ ΠΤΥΧΩΝ

ΤΗΣ ΥΠΟΘΕΣΗΣ ΤΗΣ ΧΟΡΗΓΗΣΗΣ ΑΔΕΙΑΣ ΣΤΟ

ΚΑΖΙΝΟ ΤΗΣ ΠΕΡΙΟΧΗΣ ΤΟΥ ΦΛΟΙΣΒΟΥ ΑΘΗΝΩΝ

Π Ο Ρ Ι Σ Μ Α

ΕΝΟΡΚΗΣ ΑΝΑΚΡΙΣΗΣ ΓΙΑ ΤΗ ΔΙΕΥΚΡΙΝΙΣΗ ΟΛΩΝ 

ΤΩΝ ΒΑΣΙΚΩΝ ΠΤΥΧΩΝ ΤΗΣ ΥΠΟΘΕΣΗΣ ΤΗΣ ΧΟΡΗΓΗΣΗΣ Α-

ΔΕΙΑΣ ΣΤΟ ΚΑΖΙΝΟ ΤΗΣ ΠΕΡΙΟΧΗΣ ΤΟΥ ΦΛΟΙΣΒΟΥ

ΑΘΗΝΩΝ

Η ΕΞΕΤΑΣΤΙΚΗ ΕΠΙΤΡΟΠΗ, αποτελούμενη από τους Βουλευτές: Λεωνίδα Τζανή Πρόεδρο, Ιωάννη Καλαμακίδη Αντιπρόεδρο και Αθανάσιο Αλευρά Γραμματέα και τα μέλη Δημήτριο Αλαμπάνο, Γεώργιο Ανωμερίτη, Αλέξανδρο Βούλγαρη, Δημήτριο Γεωργόπουλο, Ιωάννη Γιαννάκη, Ιωάννη Γιαννακόπουλο, Νικόλαο Ζαμπουνίδη, Ιωάννη Ζαφειρόπουλο, Ιωάννη Θωμόπουλο, Κανέλλο Λάλο, Νικόλαο Λεβογιάννη, Ηλία Παπαδόπουλο, Ανέστη Σαατσόγλου, Ευάγγελο Στάϊκο, Απόστολο Ανδρεουλάκο, Γεράσιμο Γιακουμάτο, Επαμεινώνδα Ζαφειρόπουλο, Γεώργιο Καρατζαφέρη, Θεόδωρο Κασσίμη, Βασίλειο Κορκολόπουλο, Χρήστο Μαρκογιαννάκη, Τριαντάφυλλο Μπέλλο, Αδάμ Ρεγκούζα, Γεώργιο Σούρλα, Αντώνιο Φούσα, Αχιλλέα Κανταρτζή, Φώτιο Κουβέλη και Αναστάσιο Ιντζέ και ευρισκόμενη σε νόμιμη απαρτία,

α φ ο ύ έ λ α β ε υ π ό ψ η τ η ς:

1. Την απόφαση της Ολομέλειας της Βουλής των Ελλήνων, που πάρθηκε κατά πλειοψηφία, κατά τη συζήτηση που έγινε στην ειδική ημερήσια διάταξη, την Παρασκευή 1η Νοεμβρίου 1996, στην πρόταση 79 Βουλευτών του Πανελληνίου Σοσιαλιστικού Κινήματος, για σύσταση Εξεταστικής Επιτροπής με αντικείμενο τη διευκρίνιση όλων των βασικών πτυχών της υπόθεσης της χορήγησης άδειας στο Καζίνο της περιοχής του Φλοίσβου Αθηνών, αφού απορρίφθηκε η πρόταση των Βουλευτών της Νέας Δημοκρατίας για σύσταση Προανακριτικής Επιτροπής κατά του πρώην Υπουργού Τουρισμού κ. Διονυσίου Λιβανού, καθώς και κατά παντός συμμετόχου.

2. Την υπ'αριθμ. 5922/4848/6.11.1996 απόφαση του Προέδρου της Βουλής των Ελλήνων, που συγκρότησε την παραπάνω 31μελή Επιτροπή σύμφωνα με τα άρθρα 68 παρ.2 του Συντάγματος και 144 του Κ.τ.Β..

3. Τη συγκρότησή της σε Σώμα, κατά τις νόμιμες διαδικασίες του Κανονισμού της Βουλής στις 7 Νοεμβρίου 1996, όπου παρευρέθη το σύνολο των μελών της, τα οποία εξέλεξαν το Προεδρείο της, που αποτελέσθηκε από τους Βουλευτές Λεωνίδα Τζανή Πρόεδρο, Ιωάννη Καλαμακίδη Αντιπρόεδρο και Αθανάσιο Αλευρά Γραμματέα.

Τις διατάξεις του άρθρου 68 του Συντάγματος και των άρθρων 144 και επόμενα του Κανονισμού της Βουλής, καθώς και τις συναφείς διατάξεις του Κώδικα Ποινικής Δικονομίας, που έχουν απόλυτη εφαρμογή για την εκτέλεση του έργου της, 
Σελίδα 4689 

 

α π ο φ ά σ ι σ ε

την έναρξη των ανακριτικών εργασιών της, κατά τη συνεδρίαση της 7.11.1996, που συνεχίστηκαν ανελλιπώς μέχρι 12.3.1997, ύστερα από παράταση που της εδόθη με απόφαση της Ολομέλειας της Βουλής των Ελλήνων, γιατί διαπιστώθηκε ότι ήταν αντικειμενικά αδύνατη η ολοκλήρωση του έργου της μέσα στην αρχική προθεσμία -οπότε και έκρινε περαιωμένη την ανακριτική της έρευνα και διασκέφθηκε για την έκδοση του παρόντος πορίσματός της.

ΣΥΝΕΔΡΙΑΣΕΙΣ

7.11.199612.00Αρχαιρεσίες

12.11.199612.00Συζήτηση διαδικαστικών θεμάτων

13.11.199610.00 π.μ.Ευάγγελος Ρίκος

14.11.199610.00 π.μ.Ηλίας Παπαδόπουλος

19.11.199610.00 π.μ.Κων/νος Μπιράκος

20.11.199610.00 π.μ.Μαρία Κουρκουτά

Ευάγγελος Ρουχωτάς

21.11.199610.00 π.μ.Ευάγγελος Ρουχωτάς

Περικλής Ρηγόπουλος

26.11.199611.00 π.μ.Περικλής Ρηγόπουλος

Ιωάννης Στεφανίδης

27.11.199610.00 π.μ.Καραγιώργου Σαγιάς

28.11.199610.00 π.μ.Διαδικαστικά - Σαγιάς

3.12.199610.00 π.μ.Σπυρίδων Σαγιάς

4.12.199610.00 π.μ.Απόστολος Κούτλας

Κων/νος Αλαμανής

5.12.199610.00 π.μ.Β. Βλάχου - Σ. Μάνος

10.12.199613.00 μ.μ.Στ. Μάνος

11.12.199610.00 π.μ.Γ. Παπαντωνίου

12.12.199610.00 π.μ.Υπόμνημα κας Στάη

17.12.199611.00 π.μ.'Ελλη Στάη

18.12.199610.15 π.μ.Ν. Σηφουνάκης

19.12.19965.30 μ.μ.Διαδικαστικά

8. 1.199711.00 π.μ.Κ. Λαλιώτης

14. 1.199712.00Δ. Λιβανός

16. 1.199710.30 π.μ.Δ. Λιβανός

21.1.199710.30' π.μ.Β. Παπανδρέου

22.1.199712.00'Γ. Τράγκας - Γ.Κουρής

και Διαδικαστικά

27.1.199710.00' π.μ.Ν. Χιόνης - Κ. Καλαβρός

28.1.199710.30' π.μ.Διαδικαστικά

30.1.199710.30' π.μ.Ευάγγ. Ρίκος - Ηλ. Παπαδόπουλος

4.2.199710.30' π.μ.Ι. Αλαφούζος - Γ. Γαλανάκης

Αικ. Γρηγορίου

4.2.19976.30' μ.μ.Αικ. Γρηγορίου - Στ. Ψυχάρης

Γ. Οικονόμου - Αν. Βγόντζας

και Π. Πανούσης

5.2.19978.00' μ.μ.Διαδικαστικά

11.2.199710.00' π.μ.Διαδικαστικά

26.2.199710.00' π.μ.Διαδικαστικά

5.3.19976.00' μ.μ.Διαδικαστικά

ΕΓΓΡΑΦΑ ΚΑΤΑΤΕΘΕΝΤΑ ΣΤΗΝ ΕΞΕΤΑΣΤΙΚΗ ΕΠΙΤΡΟΠΗ ΤΗΣ ΒΟΥΛΗΣ

ΓΙΑ ΤΟ ΚΑΖΙΝΟ ΤΟΥ ΦΛΟΙΣΒΟΥ

Φ1) 1. Δικογραφία από Αντεισαγγελέα Εφετών κ. Σίγουρα 12.11.1996

Φ2) 2. Απόφαση ανάθεσης στον ΕΟΤ της διοίκησης και διαχείρισης

εκτάσεων στο Φαληρικό Δέλτα - Φλοίσβος 10.01.1995

3. Εγγραφο Κ.Μπιράκου προς Υπουργό Τουρισμού κ.Σηφουνάκη 31.10.1995

και Δελτίο Τύπου Οικονομικού Επιμελητηρίου ΕλλάδαςΑπρίλιος '96

4. Ιδιωτικό Συμφωνητικό πρόσληψης Μ.Κουρκουτά και

Υπ.Τουρισμού 25.08.1994

και καταγγελία σύμβασης εργασίας 6.12.1994

5. Επιστολή Στ.Μάνου προς τα μέλη της Επιτροπής κα ι20.11.1996

Ερώτηση και αίτηση κατάθεσης εγγράφων προς τη Βουλή24.02.1995

και απάντηση13.03.1995

6. Εγγραφα από το Υπ.Ανάπτυξης 20.11.1996

Νομοθετικό Πλαίσιο

Αλληλογραφία Υπουργών Τουρισμού και ΠΕΧΩΔΕ

Τροπολογία που κατατέθηκε στη Βουλή για την κύρωση της κοινής

Υπ.Απόφασης υπ.αριθμ.1363/1994

Εγγραφα που αφορούν την κοινοπραξία Καζίνο Αθηνών

Πρακτικά Επιτροπής Αξιολόγησης

Δημοσιεύματα και έγγραφα που αφορούν τον βασικό μέτοχο της

"SUN INTERNATIONAL", Sol Kerzner

Γνώμη Επιτροπής Μαρινών

Περίληψη της οικονομικής και τεχνικής προσφοράς της κοινοπραξίας καζίνο Αθηνών

7. Επιστολή παραίτησης του κ. Ρουχωτά από τη θέση του

Ειδικού Γραμματέα του Υπουργείου Τουρισμού και

ΦΕΚ στο οποίο δημοσιεύθηκε.8.12.1994

8. Υπόμνημα Μ.Κουρκουτά προς Ν.Σηφουνάκη, Υπ.Τουρισμού 28.06.1995

9. Πρακτικό συνεδρίασης της Επιτροπής του άρθρου 1 του

Ν.2206/199416.05.1996

10. Απάντηση Η.Παπαδόπουλου προς Υπουργό Τουρισμού 27.02.1995

11. Πρακτικό Επιτροπής Καζίνο 20.12.1994

12. Διαφημιστική προβολή του ΕΟΤ 31.05.1994

και 8.07.1994

13. Επιστολές κ.Χρ.Καρανάσου προς Λιβανό18.02.1995

και 23.01.1995

και 23.12.1994

14. Συμβόλαιο υπ'αριθμ.3482130.09.1984

και συμβόλαιο αγοράς διαμερίσματος από Σ.Στάη

υπ'αριθμ.1260915.12.1994

15. Επιστολή Κ.Λαλιώτη προς την Επιτροπή και

συνημμένα έγγραφα 2.12.1996

16. Εγγραφα από το Χρηματιστήριο Αξιών, που αφορούν τις συμμετέχουσες εταιρείες στην Κοινοπραξία Καζίνο Αθηνών 5.12.1996

17. Εγγραφα από Στ.Μάνο - μελέτη λειτουργίας Ελλ.Καζίνων 5.12.1996

18. Συμβόλαιο υπ'αριθ.12609 αγοράς διαμερίσματος κας Στάη

και επικυρωμένο αντίγραφο αίτησης μεταγραφής προς

Υποθηκοφυλακείο Αθηνών (καταχώρηση 21.7.1995) 15.12.1994

19. Ιδιωτικό Συμφωνητικό μεταξύ INTERGLOBE και

ΠΡΟΟΔΕΥΤΙΚΗΣ ΑΤΕ με το οποίο υποβάλλουν προσφορά

συμμετοχής στο διαγωνισμό για το Καζίνο Φλοίσβου 9.09.1994

20. Δήλωση φόρου μεταβίβασης ακινήτου της κας Στάη

(23.11.1994) 6.12.1996

21. Σχέδιο νόμου "Πολεοδόμηση περιοχών δεύτερης

κατοικίας σε ζώνες οικιστικού ελέγου, προστασία φυσικού

και δομημένου περιβάλλοντος και άλλες διατάξεις" 11.08.1994

Φ3)22. Πόθεν έσχες Λιβανού 21.11.1996

23. Ερώτηση Αλ.Δεσύλλα προς Υπουργό Τουρισμού 5.12.1995

και απάντηση 7.02.1996

24. Αγωγή Κοινοπραξίας Καζίνο Αθηνών (ΑΤΤΙΚΑΤ ΑΤΕ,

ΠΡΟΟΔΕΥΤΙΚΗ ΑΤΕ, ΑΛΤΕ ΑΤΕ και ΑΕΤΕ-ΤΕΧΝΟΔΟΜΗ-

ΑΦΟΙ ΤΡΑΥΛΟΥ) κατά Ελληνικού Δημοσίου 11.11.1996

και προσφυγή της Κοινοπραξίας κατά Υπ.Ανάπτυξης

για την ανάκληση της άδειας λειτουργίας του Καζίνου 8.07.1996

Φ4)25. Επιστολή κας Στάη προς την Εξεταστική Επιτροπή 12.12.1996

26. Απόσπασμα επισήμων πρακτικών συνεδρ. Κυβερνητικής

Επιτροπής (4.4.1996) 6.12.1996

Σελίδα 4690 

 

27. Δικογραφία Εισαγγελέως Γ.Κολιοκώστα12.12.1996

28. Οικονομική προσφορά της Κοινοπραξίας για το Καζίνο (9.9.94)

Τεχνική προσφορά (30.8.1994) 9.12.1996

Φ5)29. Πόθεν έσχες κας Ε. Στάη 13.12.1996

30. Δήλωση Ε.Στάη17.12.1996

31. Επιστολή Βασ.Βλάχου, Συμβολαιογράφου 17.12.1996

32. Εγγραφα Ν.Σηφουνάκη (πρακτικό συνεδρ. Επιτροπής

Οικονομικής Πολιτικής 2.11.1995), επιστολή προς

Υπ.Εθνικής Οικονομίας, Οικονομικών και ΠΕΧΩΔΕ και

έγγραφο Ηλ.Παπαδόπουλου προς Κτηματική Εταιρεία του

Δημοσίου 18.12.1996

33. Ερώτημα της Υπουργού Ανάπτυξης προς την Επιτροπή

Καζίνων του άρθρου 1 Ν.9206/96 (15.5.1996)27.12.1996

34. Ερώτημα της Υπ.Ανάπτυξης προς Ν.Σ.Κ. (21.3.1996) 27.12.1996

35. Πρακτικό Συνεδρίασης του Σ.τ.Ε. (20.7.1994)7.01.1997

36. Εγγραφα Κ.Λαλιώτη κατατεθέντα την ημέρα εξέτασής του 8.01.1997

37. Εγγραφα από Βασιλική Βλάχου 10.01.1997

38. Εγγραφα και Υπόμνημα Δ.Λιβανού 14.01.1997

39. Παρέμβαση του ΕΟΤ κατά της 'Ενωσης Αποστράτων

Αξιωματικών Αεροπορίας και τριών πολιτών17.01.1997

40. Εγγραφο Εισαγγελέα Πλημμελειοδικών για το απόρρητο

των φορολογικών δηλώσεων της κας Στάη16.01.1997

41. Κατάσταση συμβολαίων της κας Βλάχου 20.01.1997

42. Εγγραφα της κας Β.Παπανδρέου την ημέρα της

κατάθεσής της 21.01.1997

43. Επιστολή Θ.Κασσίμη προς τον Πρόεδρο της Εξεταστικής

Επιτροπής 22.01.1997

44. Εγγραφο Π.Κορνηλάκη 22.01.1997

45. Εγγραφα από την 'Ενωση Αποστράτων Αξιωματικών

Αεροπορίας 23.01.1997

46. Επιστολή Σ.Σαγιά προς τον Πρόεδρο της Εξεταστκής

Επιτροπής 27.01.1997

Φ6)47. Εγγραφα και γνωμοδότηση κ. Κ.Καλαβρού28.01.1997

48. Πρωτόκολλο εισερχ.-εξερχ. της Επιτροπής Καζίνο Φλοίσβου 28.01.1997

49. Αγωγή Ν.Χιώνη κατά του Ελληνικού Δημοσίου και του

Υπουργείου Τουρισμού (10.1.1996) 28.01.1997

50. Αριθμοί λογαριασμών του κ.Τριαντ.Μπέλλου 28.01.1997

51. Απάντηση Ν.Χιώνη προς την Εξεταστική Επιτροπή 3.02.1997

52. Πρακτικά Επιτροπής του Ν.2206/94 (17.6.1996) 3.07.1996

Πρακτικά Επιτροπής του Ν.2206/94 (4.7.1996) 8.07.1996

Προσφορές όλων των "Καζίνο"3.02.1997

Φ7)53. Εισήγηση προς το Δ.Σ. του ΕΟΤ και

Απόφαση του ΕΟΤ υπ'αριθμ.2414.02.1997

54. Ανακοίνωση της Κοινοπραξίας Καζίνο Αθηνών4.02.1997

55. Υπόμνημα κας Β.Παπανδρέου προς την Εξεταστική Επιτροπή 4.02.1997

56. Υπόμνημα κατοίκων του Π.Φαλήρου κατά του Καζίνο

του Φλοίσβου5.02.1997

57. Εγγραφο κ. Γαλανάκη για πώληση της INTERGLOBE 6.02.1997

58. Επιστολή κ.Γεωργούλα προς την Επιτροπή 6.02.1997

59. Φορολογικές δηλώσεις από κα Στάη 7.02.1997

60. Εγγυητικές επιστολές από Κοινοπραξία Καζίνο Αθηνών7.02.1997

61. Εγγραφο Υπουργείου Τουρισμού για τις εταιρείες που

υπέβαλαν προσφορά 11.02.1997

62. Βούλευμα υπ'αριθμ.507/1997 του Συμβουλίου

Πλημμελειοδικών Αθηνών για άνοιγμα λογαριασμών

κυρίας Στάη 11.02.1997

63. Επιστολή παραίτησης του κ. Σκουλαρίκη12.02.1997

64. Απαντήσεις Τραπεζών για υπάρχοντες λογαριασμούς

της κυρίας Στάη13.02.1997

65. Επιστολή κ.Ράπτη προς την Επιτροπή 13.02.1997

66. Αντίγραφο της μελέτης του ΟΡΣΑ - Ιούνιος 1989 και

συνοδευτικό διάγραμμα του Ν.2052/92 άρθρο 11 και

άλλα έγγραφα από ΟΡΣΑ14.02.1997

Φ8)67. Αντίγραφο άδειας λειτουργίας Καζίνο Θεσσαλονίκης18.02.1997

68. Ενημερωτικό σημείωμα κ. Βγόντζα προς Β. Παπανδρέου 19.02.1997

69. Κίνηση λογαριασμών κας Σ. Στάη στην Ιονική Τράπεζα 21.2.1997

70. Αντικατάσταση κ. Ι. Σκουλαρίκη από μέλος της

Εξεταστικής Επιτροπής από τον κ. Ηλ. Παπαδόπουλου 24.2.1997

71. Aντίγραφο του υπ' αριθμ. 507/97 Βουλεύματος του

Συμβουλίου Πλημ/κών Αθηνών, που εξεδόθη μετά το

υπ' αριθμ. 58/9.1.97 έγγραφο της Εξεταστικής

Επιτροπής και αντίγραφο του υπ' αριθμ. 3341/10.2.97

εγγράφου προς τους Διευθυντές των Τραπεζών για την

άμεση εκτέλεση του διατακτικού του παραπάνω Βουλεύματος,

καθώς και κατάσταση των Τραπεζών, που έχει αυτό αποσταλεί.25.2.1997

72. Αρνητικές απαντήσεις Τραπεζών 20.2.1997

21.2.1997

24.2.1997

73. Απάντηση Τράπεζας Πίστεως (κίνηση λογαριασμών) 26.2.1997

74. Απάντηση Εθνικής Τράπεζας (κίνηση λογαριασμών) 27.2.1997

75. 'Εγγραφο από το Συμβούλιο της Επικρατείας (παραίτηση

της Κοινοπραξίας από την αγωγή κατά της Υπουργού Ανάπτυξης) 3.3.1997

76. 'Εγγραφο από την Επιτροπή Εποπτείας των "Καζίνο" 5.3.1997

ΠΟΡΙΣΜΑ ΜΕΛΩΝ ΤΗΣ ΠΛΕΙΟΨΗΦΙΑΣ

ΤΗΣ ΕΞΕΤΑΣΤΙΚΗΣ ΕΠΙΤΡΟΠΗΣ

Α. ΙΣΤΟΡΙΚΟ

1. Με το από 19-6-1996 πόρισμά του ο Αντεισαγγελέας Εφετών κ. Νικόλαος Σίγουρας ενεργώντας, ύστερα από την υπ' αριθ. 363/9.4.1996 παραγγελία του Εισαγγελέα του Αρείου Πάγου κ. Αθανασίου Σιούλα, διαβίβασε στον κ. Πρόεδρο της Βουλής, κατ' εφαρμογήν του άρθρου 86 παρ. 2 του Συντ/τος, το φάκελλο που σχηματίστηκε, ζητώντας από τη Βουλή να επιληφθεί, κατά τα οριζόμενα από το Σύνταγμα και το ν.δ. 802/1971.

2. Με την από 17.10.1996 αίτησή τους προς τη Βουλή, εβδομηνταεννέα (79) Βουλευτές του ΠΑΣΟΚ ζήτησαν την συγκρότηση Εξεταστικής Επιτροπής, προκειμένου να διερευνηθεί η υπόθεση αυτή, η οποία φέρει τα στοιχεία υπόθεσης ευρύτερου δημόσιου ενδιαφέροντος, κατά τα άρθρα 144 - 148 του Κανονισμού της Βουλής.

3. Με την από 1.11.1996 απόφασή της η Βουλή αποφάσισε τη σύσταση Εξεταστικής Επιτροπής προς το σκοπό διερεύνησης της ενδεχόμενης παραβίασης διατάξεων του Συντάγματος και των νόμων από μέρους του τέως Υπουργού κ. Διονυσίου Λιβανού ή και από άλλους συμμετόχους του κατά τη χορήγηση της άδειας λειτουργίας καζίνου στην περιοχή του Φλοίσβου Αττικής, καθώς και αν οι παραβιάσεις αυτές έγιναν από πρόθεση. Με την ίδια απόφαση της η Βουλή απέρριψε πρόταση Βουλευτών της Νέας Δημοκρατίας περί συστάσεως Προανακριτικής Επιτροπής για τη διερεύνηση των διαλαμβανομένων σ' αυτή θεμάτων.

4. Η Εξεταστική Επιτροπή άρχισε τις εργασίες της την 7.11.1996, πραγματοποίησε τριαντατρείς (33) συνεδριάσεις, εξέτασε 29 μάρτυρες και αφού αποδέχτηκε όλα σχεδόν τα υποβληθέντα αιτήματα, με σκοπό την βαθύτερη διερεύνηση της υπόθεσης, με κάθε μέσο που είχε στη διάθεσή της προσπάθησε για τη διαλεύκανσή της, εξαντλώντας κάθε διερευνητική δυνατότητα.

'Yστερα, λοιπόν, από λεπτομερή μελέτη όλων των τεθέντων υπόψη της Επιτροπής στοιχείων, την αξιολόγηση των μαρτυρικών καταθέσεων και όλου του αποδεικτικού υλικού καταλήγουμε στις ακόλουθες διαπιστώσεις :

Σελίδα 4691 

 

B. NΟΜΙΚΗ ΑΞΙΟΛΟΓΗΣΗ

Οι κανόνες του ουσιαστικού δικαίου με τους οποίους θεσπίζεται η ποινική ευθύνη των μελών της Κυβερνήσεως και των Υφυπουργών, περιέχονται κατ' αρχήν στις διατάξεις των άρθρων 35 παρ. 1, 85 και 86 του ισχύοντος Συντάγματος.

Από τις διατάξεις αυτές προβλέπεται ποινική ευθύνη Υπουργών και Υφυπουργών: α) για πράξεις ή παραλείψεις που εμπίπτουν - και λαμβάνουν χώρα - στο πλαίσιο της ατομικής υπουργικής τους αρμοδιότητας, β) για πράξεις ή παραλείψεις που εμπίπτουν και λαμβάνουν χώρα, κατά την άσκηση συλλογικής αρμοδιότητας και δικαιοδοσίας του Υπουργικού Συμβουλίου για την χάραξη και την εφαρμογή της γενικής πολιτικής της Κυβερνήσεως και γ) για τις πράξεις και παραλείψεις του Προέδρου της Δημοκρατίας, που για την ισχύ τους, είναι αναγκαία η υπογραφή του αρμόδιου Υπουργού ή Υφυπουργού. Κοινό χαρακτηριστικό των πράξεων (που μπορεί να συνίσταται σε θετικές ενέργειες ή παραλείψεις), οι οποίες κατά τη συνταγματική επιταγή δημιουργούν ποινική ευθύνη για τα μέλη της Κυβερνήσεως και τους Υφυπουργούς, είναι το ότι αυτές πρέπει να αποτελούν άσκηση της δικαιοδοσίας που τους απονέμεται, ως φορέων της εκτελεστικής εξουσίας, από το Σύνταγμα και τους κείμενους νόμους. Εκτός, όμως, από τις βασικές αυτές διατάξεις τα θέματα της ποινικής ευθύνης των μελών της Κυβερνήσεως και των Υφυπουργών ρυθμίζονται και από:

α)το Ν.Δ. 802/1971 περί ευθύνης των μελών της Κυβερνήσεως και των Υφυπουργών

β)το κεφάλαιο Ε' (άρθρα 153 έως 158) του Κώδικα Κανονισμού Εργασιών της Βουλής (μέρος κοινοβουλευτικό) που κυρώθηκε κατά τη διαδικασία του άρθρου 65 παρ. 1 του Συντάγματος, με την από 3 Ιουνίου 1987 απόφαση της Ολομέλειας της Βουλής.

Το σύνολο των διατάξεων που ρυθμίζουν τα θέματα περί την ποινική ευθύνη των Υπουργών και ειδικότερα το Ν.Δ. 802/1971 - για το οποίο σημειώνουμε ότι είναι υπό κατάργηση, αφού το σχετικό καταργητικό νομοσχέδιο ψηφίστηκε ήδη από την αρμόδια Διαρκή Επιτροπή της Βουλής- θέτουν ως προϋπόθεση της απόδοσης ποινικής ευθύνης σ' αυτούς την "εκ δόλου" τέλεση των πράξεων - αδικημάτων τους, αντίθετα με τον προϊσχύοντα νόμο ΦΠΣΤ/1877 που χαρακτήριζε ως αξιόποινες τις πράξεις τις αναφερόμενες στο άρθρο 1 αυτού και όταν αυτές ελάμβαναν χώρα εξ ασυγγνώστου αμελείας. Στο ισχύον Ν.Δ. 8021/1971 περιλαμβάνεται η διάταξη του άρθρου 8 που ορίζει ότι:

Oι διατάξεις του Γενικού Μέρους του Π.Κ. "ως αύται ισχύουν εκάστοτε, εφαρμόζονται και επί των δια του παρόντος προβλεπομένων εγκλημάτων, εφόσον εν αυτώ δεν ορίζεται άλλως". Τα ίδια εξάλλου ορίζει και η διάταξη του άρθρου 12 του Π.Κ.: "Οι διατάξεις του γενικού μέρους του Π.Κ. εφαρμόζονται και σε αξιόποινες πράξεις που προβλέπονται σε ειδικούς νόμους, αν οι νόμοι αυτοί δεν ορίζουν διαφορετικά με ρητή διάταξή τους". Ως προς την έννοια του δόλου και τις διαβαθμίσεις του ισχύει όπως και στα υπουργικά αδικήματα το άρθρο 27 του Ποινικού Κώδικα. Το άρθρο αυτό ορίζει, ότι:

1. Με δόλο (με πρόθεση) πράττει, όποιος θέλει την παραγωγή των περιστατικών, που κατά το νόμο απαρτίζουν την έννοια κάποιας αξιόποινης πράξης. Επίσης, όποιος γνωρίζει ότι από την πράξη του ενδέχεται να παραχθούν αυτά τα περιστατικά και το αποδέχεται.

2.'Οπου ο νόμος απαιτεί να έχει τελεστεί η πράξη εν γνώσει ορισμένου περιστατικού, δεν αρκεί ο ενδεχόμενος δόλος. Και όπου ο νόμος απαιτεί η πράξη να έχει τελεστεί με σκοπό την πρόκληση ορισμένου αποτελέσματος, απαιτείται ο δράστης να έχει επιδιώξει να προκαλέσει αυτό το αποτέλεσμα.

Βασικό κανόνα του Ποινικού Δικαίου αποτελεί, βέβαια, το ότι για κάθε πράξη που αξιολογείται ποινικά θα πρέπει να λαμβάνονται υπόψη οι κανόνες δικαίου που ισχύουν κατά το χρόνο τέλεσής της. Με δεδομένη, όμως, την ισχύ του θεμελιώδους κανόνα δικαίου του άρθρου 2 Π.Κ., κατά τον οποίο "εάν από την τέλεση της πράξης μέχρι την αμετάκλητη εκδίκασή της ισχύσουν περισσότεροι του ενός νόμοι, εφαρμόζεται αυτός που περιέχει τις ευμενέστερες για τον κατηγορούμενο διατάξεις", οφείλομε ασφαλώς να λαμβάνομε υπόψη τις προοπτικές ισχύος ή κατάργησης του υφιστάμενου νομικού καθεστώτος κατά το χρονικό διάστημα από της τελέσεως της πράξεως έως την αμετάκλητη εκδίκασή της. Οφείλομε δηλαδή, επί του προκειμένου, να αξιολογήσουμε τα πράγματα έχοντας ως δεδομένη την (μελλοντική) παύση ισχύος των άρθρων 1 έως και 4 του ν.δ. 802/1971 κατά την επικείμενη κατάργησή του.

Επομένως και η ποινική αξιολόγηση των πραγμάτων και των συμπεριφορών θα πρέπει να γίνει με ευθεία υπαγωγή τους στις σχετικές διατάξεις του Ποινικού Κώδικα και των ισχυόντων ειδικών ποινικών νόμων, εφόσον βεβαίως πληρούται η υποκειμενική και αντικειμενική υπόσταση των σχετικών διατάξεων. Τέτοιες διατάξεις που θα μπορούσαν να θεμελιώσουν υπουργική ευθύνη, σύμφωνα και με όσα έχουν προαναφερθεί είναι οι εξής:

α)Η διάταξη του άρθρου 13.1 Π.Κ., κατά την οποία "υπάλληλος είναι ο οποιοσδήποτε στον οποίο νόμιμα είναι ανατεθειμένη έστω και προσωρινά η άσκηση υπηρεσίας δημόσιας, δημοτικής ...." κ.λπ. Επομένως ο Υπουργός, Υφυπουργός κ.λ.π. έχουν την έννοια του υπαλλήλου, κατά το άρθρο 13 Π.Κ..

β)Η διάταξη του άρθρου 259 Π.Κ. (παράβαση καθήκοντος) κατά την οποία "υπάλληλος που με πρόθεση παραβαίνει τα καθήκοντα της υπηρεσίας του με σκοπό να προσπορίσει στον εαυτό του ή σε άλλον παράνομο περιουσιακό όφελος ή για να βλάψει το κράτος ή κάποιον άλλον τιμωρείται.....κ.λπ..

Παρατήρηση: Το άρθρο 259 Π.Κ. απαιτεί παράβαση εκ προθέσεως, είτε δια πράξεως είτε δια παραλείψεως. Απαιτείται επίσης πράξη αντιβαίνουσα στο καθήκον της υπηρεσίας του υπαιτίου (Γάφος σελ. 98, Μπουρόπουλος σελ. 386, Καπετανάκης σελ. 430), καθώς και γνώση και θέληση των στοιχείων της πράξεως και επί πλέον σκοπός οφέλους ή βλάβης. Αρκεί, για τη θεμελίωση του αδικήματος, και ενδεχόμενος δόλος.

γ)Η διάταξη του άρθρου 235 Π.Κ. (δωροδοκία για νόμιμες πράξεις) κατά την οποία "τιμωρείται ο υπάλληλος που απαιτεί ή δέχεται ή προσφέρεται να δεχθεί δώρα ή άλλα ανταλλάγματα που δεν δικαιούται ή την υπόσχεση τέτοιων δώρων ή ανταλλαγμάτων για ενέργεια ή παράλειψή του μελλοντική ή ήδη τελειωμένη, η οποία είναι αντίθετη στα καθήκοντά του ή ανάγεται στην υπηρεσία του".

δ)Η διάταξη του άρθρου 236 Π.Κ. (δωροδοκία για παράνομες πράξεις), κατά την οποία "με την ίδια, όπως στο άρθρο 235 Π.Κ., ποινή τιμωρείται όποιος δίνει, προσφέρει ή υπόσχεται τέτοια δώρα ή άλλα ανταλλάγματα...".

Παρατήρηση: Για τη διάπραξη του αδικήματος απαιτείται δόλος, δηλαδή συνείδηση και θέληση της απαιτήσεως ή αποδοχής ή και της αποδοχής της υποσχέσεως των δώρων ή των άλλων μη προσηκόντων στον υπάλληλο ωφελημάτων. Αρκεί και ο ενδεχόμενος δόλος.

ε)Η διάταξη του άρθρου 256 Π.Κ. (απιστία περί την υπηρεσία), κατά την οποία "υπάλληλος, που κατά τον προσδιορισμό, την είσπραξη ή τη διαχείριση φόρων, κ.λπ. ή οποιωνδήποτε εσόδων ελαττώνει εν γνώσει του και για να ωφεληθεί ο ίδιος ή άλλος, τη δημόσια κ.λ.π. περιουσία, τιμωρείται κ.λπ.". Για την τέλεση του αδικήματος απαιτείται πράξη ή παράλειψη οφειλόμενης ενέργειας με προμελέτη για την επαγωγή ζημίας. Απαιτείται δόλος και μάλιστα άμεσος.

Με την υπ' αριθ. 37/1995 απόφασή του ο τότε Υπουργός Τουρισμού Διονύσιος Λιβανός, προέβη στην έκδοση άδειας λειτουργίας καζίνου στην περιοχή του Φλοίσβου Ν. Αττικής, εγγύς των ορίων του Δ. Αθηναίων, υπέρ της Κοινοπραξίας με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ". Η υπ' αριθ. 37/1995 απόφαση του Υπουργού Τουρισμού ανεκλήθη ως μη νόμιμη με την υπ' αριθ. 588/1996 απόφαση της μετέπειτα Υπουργού Ανάπτυξης (Τουρισμού), ύστερα από ομόφωνη απόφαση της Κυβερνητικής Επιτροπής. Με τον τρόπο αυτό, όπως αναφέρεται και στην πρότασή μας προς τη Βουλή για σύσταση Εξεταστικής Επιτροπής, αλλά και στην απορριφθείσα πρόταση Βουλευτών της Νέας Δημοκρατίας για σύσταση 

Σελίδα 4692 

Προανακριτικής Επιτροπής, αποκαταστάθηκε η νομιμότητα. 

Για τη θεμελίωση ποινικής ευθύνης από μέρους του εκδώσαντος την, περί της οποίας ο λόγος, απόφαση Υπουργού Διον. Λιβανού απαιτείται, όπως ήδη τονίστηκε, η συνδρομή των στοιχείων που θα μπορούσαν να στοιχειοθετήσουν την αντικειμενική και υποκειμενική υπόσταση κάποιου από τα αδικήματα που έχουν προαναφερθεί. Απαιτείται κυρίως να συντρέχουν (όχι σωρευτικά) στο πρόσωπο του εκδόσαντος την απόφαση αυτή Υπουργού: α) η γνώση και η θέληση των στοιχείων του άρθρου 259 Π.Κ. (παράβαση καθήκοντος) και επιπλέον σκοπός οφέλους ή βλάβης, β) άμεσος δόλος για τη θεμελίωση του αδικήματος του άρθρου 256 Π.Κ. (απιστία περί την υπηρεσία) γ) η συνδρομή των αντικειμενικών και υποκειμενικών προϋποθέσεων των άρθρων 235, 236 Π.Κ. (δωροδοκία).

Είναι γεγονός ότι η έκδοση της υπ' αριθ. 37/1995 απόφασης του Υπουργού Τουρισμού είναι ανίσχυρη και μη νόμιμη, επειδή δεν είχε προηγηθεί η κύρωση από τη Βουλή της ΚΥΑ 1363/1994.

Η ενέργεια αυτή του τότε Υπουργού Τουρισμού αποτελεί συνειδητή πολιτική πράξη για την οποία υπέχει σοβαρές πολιτικές ευθύνες.

Αλλά και οι διαρκείς αλλαγές των μελών της Κοινοπραξίας κατά το στάδιο του διαγωνισμού επέβαλαν την προσεκτικότερη και πλέον υπεύθυνη, από μέρους του Υπουργού Τουρισμού αντιμετώπιση της υπόθεσης.

Η ευθύνη του, όμως, αυτή έχει τον χαρακτήρα σοβαρής πολιτικής ευθύνης, που δεν εκτείνεται μέχρι τα όρια της πρόθεσης για τη διάπραξη ποινικού αδικήματος απιστίας, παράβασης καθήκοντος ή οποιουδήποτε άλλου ποινικού αδικήματος. Το γεγονός ότι εκκρεμεί ενώπιον του Συμβουλίου της Επικρατείας αίτηση ακυρώσεως κατά της υπ' αριθ. 588/1996 ανακλητικής απόφασης της Υπουργού Ανάπτυξης (Τουρισμού), εκδικαζόμενη την 28.3.1997, και ασκηθείσα από τις τεχνικές εταιρίες που είναι μέλη της Κοινοπραξίας με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ", μας οδηγεί στις διαπιστώσεις ότι δεν θα ήταν λογικό, ή και αξιόπιστο, αν, ως μέλη της Εξεταστικής Επιτροπής, επιχειρούσαμε, έστω και παρεμπιπτόντως, να υποκαταστήσουμε το Συμβούλιο της Επικρατείας, εκφεύγοντας έτσι από το αντικείμενο της Επιτροπής, που είναι η διάγνωση της ύπαρξης πρόθεσης διάπραξης ποινικού αδικήματος από μέρους του Διον. Λιβανού και των πιθανών συμμετόχων.

Γ. ΣΥΜΠΕΡΑΣΜΑ

Με την πρόταση που υποβάλαμε προς τον Πρόεδρο της Βουλής στις 17.10.96 για τη σύσταση Εξεταστικής των Πραγμάτων Επιτροπής κατά το άρθρο 68, παρ. 2 και 3 του Συντάγματος και τα άρθρα 144 - 148 Κ.τ.Β., επιδιώξαμε να δοθεί η ευκαιρία, μέσα από διαφανείς και άψογες διαδικασίες, να φωτίσουμε όλες τις πτυχές για το θέμα χορήγησης άδειας καζίνο στον Φλοίσβο ή αλλού στην περιοχή της Αττικής. Αντικρούοντας την πρόταση της Νέας Δημοκρατίας που ζητούσε σύσταση Προανακριτικής Επιτροπής, δηλώναμε ότι η σύσταση μιας τέτοιας Επιτροπής δεν θα ήταν πράξη ευθύνης, αφού το πόρισμα που μας έστειλε ο πρώην Εισαγγελέας του Αρείου Πάγου δεν περιέχει κανένα στοιχείο, που θα μπορούσε να δώσει λαβή (αφορμή) για ποινική δίωξη. Τα στοιχεία που η Εξεταστική Επιτροπή συνέλεξε και ανέλυσε, επιβεβαιώνουν ακόμη περισσότερο την ορθότητα της άποψής μας. Από το αποδεικτικό υλικό που συλλέχθηκε και αξιολογήθηκε δεν προέκυψαν αποχρώσες ενδείξεις διάπραξης αξιόποινων πράξεων.

Βέβαια από τον όλο χειρισμό του θέματος προκύπτουν σοβαρές πολιτικές ευθύνες για τον τ. Υπουργό Τουρισμού Διονύσιο Λιβανό, αλλά αυτό δεν αποτελεί αντικείμενο των εργασιών της Επιτροπής, δεδομένου μάλιστα ότι με Κυβερνητική απόφαση και ύστερα από εκτίμηση και των νεώτερων δεδομένων ανακλήθηκε - για την αποκατάσταση της νομιμότητας, όπως σημειώναμε και στην πρότασή μας για τη σύσταση Εξεταστικής Επιτροπής - ως ανίσχυρη και μη νόμιμη η Υ.Α. 37/95 του Υπουργού Τουρισμού, με στόχο την κατοχύρωση και προστασία των συμφερόντων του Δημοσίου.

Υπό τα δεδομένα αυτά, η πλειοψηφία της Επιτροπής αποφαίνεται ότι δεν προέκυψαν αποχρώσες ενδείξεις για τη στοιχειοθέτηση ποινικών ευθυνών των προσώπων του δημοσίου βίου, που ασχολήθηκαν με τη χορήγηση της β' άδειας Καζίνου στην Αττική και προτείνει να μη γίνει κατηγορία και να μη συσταθεί Προανακριτική Επιτροπή.

ΘΕΣΕΙΣ ΒΟΥΛΕΥΤΩΝ ΝΕΑΣ ΔΗΜΟΚΡΑΤΙΑΣ

Η μειοψηφία των μελών της Επιτροπής, αποτελουμένη από τους Βουλευτές κ.κ. Απόστολο Ανδρεουλάκο, Γεράσιμο Γιακουμάτο, Επαμεινώνδα Ζαφειρόπουλο, Γεώργιο Καρατζαφέρη, Θεόδωρο Κασσίμη, Βασίλειο Κορκολόπουλο, Χρήστο Μαρκογιαννάκη, Τριαντάφυλλο Μπέλλο, Αδάμ Ρεγκούζα, Γεώργιο Σούρλα και Αντώνιο Φούσσα, αφού έλαβε υπ' όψιν της όλα τα αποδεικτικά στοιχεία (έγγραφα και μαρτυρικές καταθέσεις) κατέληξε στα ακόλουθα συμπεράσματα:

ΚΕΦΑΛΑΙΟ Α'

ΔΙΟΝΥΣΙΟΣ ΛΙΒΑΝΟΣ

Ι. ΙΣΤΟΡΙΚΟ

1. Αρχικά με την 920/ 30-5-1994 απόφαση του Υπουργού Τουρισμού Διόν. Λιβανού (ΦΕΚ / Β 422/6-6-1994) προκηρύχθηκε, σύμφωνα με τον ν. 2206/ 94 (ΦΕΚ Α' 62/ 20-4-1994), διεθνής πλειοδότικός διαγωνισμός για την παραχώρηση δέκα (10) αδειών λειτουργίας Καζίνων, ανάμεσα στις οποίες περιλαμβανόταν και μια στο νομό Αττικής, εκτός Δήμου Αθηναίων, ο οποίος παρατάθηκε με την 1328/ 5-8-1994 (ΦΕΚ/ 605 Β/ 1994), παρόμοια και συμπληρώθηκε με την 1364/ 8-8-1994 (ΦΕΚ / 615 Β'/8-8-1994), παρόμοια (βλ. κατωτέρω παράγ. 2.1).

1.2. Ο Υπουργός Τουρισμού Διον. Λιβανός στις 14-6-1994 καταθέτει στη Βουλή τροπολογία στο Σχέδιο Νόμου: "Ρύθμιση Θεμάτων Εργασίας, συνδικαλιστικών δικαιωμάτων υγιεινής και ασφαλείας των εργαζομένων και οργάνωσης Υπουργείου Εργασίας και εποπτευομένων από αυτό Νομικών Προσώπων", η οποία ενσωματώθηκε ως άρθρο 57 του μετέπειτα νόμου υπ' αριθμ. 2224 (ΦΕΚ/ Α'112/ 6-7-1994) με το ακόλουθο περιεχόμενο: " .... γ. Η παράγραφος 2 του άρθρου 41 του ν. 2160/ 1993 (ΦΕΚ 118Α/ 93) συμπληρώνεται με την αναφορά του διαγράμματος του τουριστικού λιμένα Φλοίσβου Αττικής, το οποίο εφ' εξής προσαρτάται και αποτελεί αναπόσπαστο μέρος του ν. 2160/1993, δ. στην παρ. 5 του άρθρου 30 του ν. 2160/1993 (ΦΕΚ 118/Α) προστίθεται παράγραφος ως ακολούθως : "Σε περίπτωση, κατά την οποία στη χερσαία ζώνη χωροθετημένου τουριστικού λιμένα προτείνεται η εγκατάσταση επιχείρησης Καζίνο κατά τις διατάξεις του ν. 2206/1994 (ΦΕΚ Α/62) η παραχώρηση της χρήσης και εκμετάλλευσης του τουριστικού λιμένα, συμπεριλαμβανομένης και της χερσαίας ζώνης διενεργείται από την επιτροπή των διατάξεων των παραγράφων 7 και 8 και τη Γραμματεία της παραγράφου 10 του άρθρου 1 του ν. 2206/ 1994 μετά από προηγούμενη γνώμη της Επιτροπής του άρθρου 30 του ν. 2160/ 1993. Η παραχώρηση διενεργείται σύμφωνα με τη διαδικασία που προβλέπεται στις διατάξεις των παραγράφων 7, 12, 13, 14, 15 του άρθρου 1 και του άρθρου 2 του ν. 2206/1994, σε συνδυασμό με την παράγραφο 7 του άρθρου 31 του ν. 2160/1993".

1.2.3. Την 5-8-1994 δημοσιεύεται (ΦΕΚ/Α 128) με πρόταση του Υπουργού Τουρισμού Διον. Λιβανού και του Υφυπουργού Οικονομικών Δημ. Γεωργακόπουλου το Π.Δ. 201/4-8-1994 δια του οποίου ανακηρύσσονται ως Τουριστικά Δημόσια Κτήματα Δημόσιες Εκτάσεις στην περιοχή Δέλτα Φαλήρου-Φλοίσβος, Παλαιού Φαλήρου Αττικής συνολικού εμβαδού 262. 423 τ.μ. ειρήσθω προοιμιακά, ότι όλως καθυστερημένα με την υπ' αριθμ. πρωτ. 523503/ 10-1-1995 (ΦΕΚ..........) κοινή Απόφαση των Υπουργών Τουρισμού Διον. Λιβανού και Υφυπουργού Οικονομικών Δημ. Γεωργακόπουλου, ανετέθη στον Ελληνικό Οργανισμό Τουρισμού (Ε.Ο.Τ.) η Διοίκηση και Διαχείριση των παραπάνω Τουριστικών Δημοσίων Κτημάτων.

2. Στη συνέχεια εκδίδεται η υπ' αριθμ. 1363/ 5-8-1994 (ΦΕΚ/ Δ 827/8-5-1994) Κ.Υ.Α. των Υπουργών Τουρισμού Διον. 

Σελίδα 4693 

Λιβανού και ΠΕ.ΧΩ.Δ.Ε. Κων. Λαλιώτη με τον τίτλο " Οροι επιτρεπομένων χρήσεων και περιορισμών δόμησης στο Φλοίσβο Αττικής" με την οποία εσπευσμένως ολοκληρώνεται ο κύκλος των κυβερνητικών ενεργειών και επιλέγεται με ακατανόητα κριτήρια και αδιαφανείς σκοπιμότητες η παραλία του Φαληρικού Ορμου (Φλοίσβος Αττικής, η οποία αποτελεί την κυρία διέξοδο προς την θάλασσα για το μεγαλύτερο μέρος του πληθυσμού του Λεκανοπεδίου και ένα από τους τελευταίους εναπομείναντες ελεύθερους χώρους της Αθήνας για την εγκατάσταση του Καζίνο της Αττικής και χωροθετείται στη μεν χερσαία έκταση η ανέγερση γραφείων διοίκησης μαρίνας και καταστημάτων υποστήριξης της μαρίνας Συνεδριακού Κέντρου, Ξενοδοχείου πολυτελείας, Καζίνο, υπαιθρίων χώρων στάθμευσης αυτοκινήτων και διαμόρφωση περιβάλλοντος χώρου, στη δε θαλάσσια ζώνη ολοκλήρωση της κατασκευής μαρίνας δυναμικότητας πεντακοσίων τουλάχιστο σκαφών αναψυχής. Στην παραπάνω χερσαία έκταση συνολικού εμβαδού 440 στρεμμάτων περίπου περιλαμβάνονται η χερσαία ζώνη του χωροθετημένου τουριστικού λιμένα του Φλοίσβου, εμβαδού 173,6 περ. στρεμμάτων, οι συνεχόμενες εκτάσεις ιδιοκτησίας και διαχείρισης Ε.Ο.Τ. μέχρι την υπο κατάργηση παλαιά παραλιακή οδό και την παραλιακή Λεωφόρο Ποσειδώνος και τα συνεχόμενα Τουριστικά Δημόσια Κτήματα του Π.Δ. 201/1994. Στην ως άνω Κ.Υ.Α. μνημονεύεται ότι αυτή θα κυρωθεί με νόμο. Ο νόμος όμως αυτός ουδέποτε εξεδόθη, το δε Νομικό Συμβούλιο του Κράτους εν ολομελεία με την υπ' αριθμ. 194/ 96 ομόφωνη γνωμοδότησή του την έκρινε ανίσχυρη, διότι εξεδόθη χωρίς νομοθετική εξουσιοδότηση και πάντως, ακόμη και αν εκυρούτο με νόμο, ως αντισυνταγματική, ως παραβιάζουσα το άρθρο 24 του Συντάγματος, το οποίο προστατεύει το φυσικό και πολιτιστικό περιβάλλον.

2.1. Ακολούθως και μόλις μετά τριήμερο με την 1364/8-8-1994 (ΦΕΚ/615Β/8-8-1994) απόφαση του Υπουργού Τουρισμού Διον. Λιβανού συμπληρώθηκε η πρώτη πιο πάνω (παρ.1) απόφασή του και προκηρύχθηκε σύμφωνα με το άρθρο 57 του ν. 2224/1994 σε συνδυασμό με τον ν. 2206/1994 και τον ν. 2160/1993 διεθνής πλειδότικός διαγωνισμός για την ανάπτυξη της θαλάσσιας και της χερσαίας περιοχής, που ορίζεται στην παραπάνω 1363/8-8-1994 Κ.Υ.Α. (περιοχή Φλοίσβου Παλαιού Φαλήρου) προκειμένου να αναπτυχθούν στην χερσαία και θαλάσσια αυτή περιοχή τα κτίρια, οι εγκαταστάσεις και τα έργα που αναφέρονται στην προμνημονευομένη Κ.Υ.Α. Στη δεύτερη αυτή απόφαση του Υπουργού (συμπληρωματική προκήρυξη) οριζόταν, ότι ο αναφερόμενος σε αυτή διαγωνισμός προκηρύσσεται στα πλαίσια του διαγωνισμού για την παραχώρηση της άδειας λειτουργίας Καζίνο, ότι ο διαγωνισμός αυτός θα διενεργηθεί από την Επιτροπή διεξαγωγής του διαγωνισμού του άρθρου 1 παρ. 7 και 8 του ν. 2206/ 1994 (επιτροπή Καζίνων) σε συνδυασμό με τις διατάξεις του άρθρου 57 του ν. 2224/1994 και των άρθρων 30 επ. του ν. 2160/1993, ότι η όλη διαδικασία του διαγωνισμού, το περιεχόμενο των προσφορών και τα κριτήρια αξιολόγησης των υποψηφίων θα ρυθμίζονται από την 920/1994 προκήρυξη σε συνδυασμό με την δεύτερη αυτή προκήρυξη, το ν. 2206/1994 και το ν. 2160/1993 (άρθρο 30 επ.) και ότι η προσφορά θα είναι ενιαία (μία) και για την άδεια Καζίνου και για την ανάπτυξη της παραπάνω περιοχής και θα πρέπει να περιλαμβάνει επιπλέον των όσων αναφέρονται στην 920/1994 προκήρυξη και α) αντάλλαγμα για την παραχώρηση της εκμετάλλευσης της μαρίνας σύμφωνα με τα άρθρα 30 επ. του ν. 2160/93 β) παραχώρηση δωρεάν στο Δημόσιο του Συνεδριακού Κέντρου γ) χρονοδιάγραμμα εκτέλεσης των έργων δ) ετήσιο μίσθωμα για την οικοπεδική έκταση, που παραχωρείται και ε) ανταποδοτικό τέλος υπέρ του οικείου δήμου, πέραν του προβλεπομένου από το ν. 2206/94.

3. Κατά το άρθρο 1 παρ. 12 του ν. 2206/1994, "Στο διαγωνισμό δικαιούνται να μετέχουν ανώνυμες εταιρείες ή κοινοπραξίες ανωνύμων εταιρειών, που υπογράφουν για το σκοπό αυτόν καταστατικό, που κατατίθεται στην Επιτροπή ....". Τα ίδια ορίζονται και στην προκήρυξη (920/1994 ΦΕΚ 422Β άρθρο 7.1α και β).

3.1. Κατά δε το άρθρο 1 παρ. 13 ιδίου ως άνω νόμου "Το μετοχικό κεφάλαιο των ανωνύμων εταιρειών, που μετέχουν στο διαγωνισμό ή το συνολικό μετοχικό κεφάλαιο των εταιρειών που μετέχουν σε κοινοπραξίες δεν μπορεί να είναι κατώτερο των 2 δις εκατομμυρίων (2.000.000.000) δραχμών, που θα έχει καταβληθεί ολόκληρο πριν από την χορήγηση της αδείας". Τα ίδια ορίζονται και στην προκήρυξη (άρθρο 7. 1β εδ. γ).

3.1.2 Κατά το άρθρο 2 παρ. 2 και 3 του ν. 2206/1994 και κατά τις παράγρ. 5, 7 και 8 της προκήρυξης η επιλογή των υποψηφίων θα γίνει σε δυο στάδια: Α. Κατά το πρώτο στάδιο θα επιλεγούν όσοι από τους υποψηφίους επενδυτές πληρούν κατά την αιτιολογημένη κρίση της επιτροπής τις ακόλουθες προϋποθέσεις:

α) Οι μέτοχοι, οι εκπρόσωποι, οι διευθυντές και συνεργάτες της εταιρείας ή κοινοπραξίας εταιρειών διαθέτουν ήθος και εντιμότητα.

β) Διακρίνονται για την επαγγελματική τους ικανότητα και την εμπειρία τους σε τουριστικές επιχειρήσεις, εκμεταλλεύσεις Καζίνων ή συναφείς δραστηριότητες.

γ) Η προτεινόμενη χρηματοδότηση των υποψηφίων επενδυτών είναι επαρκής και προέρχεται από αδιάβλητη πηγή. Κατά το Α' στάδιο, λοιπόν, η μελέτη και εκτίμηση θα επικεντρωθεί στο τμήμα των προσφορών, που αφορά στο ήθος και στην εντιμότητα-οικονομική φερεγγυότητα των υποψηφίων και στα προσόντα και την εμπειρία τους στη διαχείριση και λειτουργία επιχειρήσεων Καζίνων ή άλλων τουριστικών επιχειρήσεων καθώς και την επαρκή χρηματοδότηση από αδιάβλητη πηγή.

Στο τέλος του Α' σταδίου θα συνταχθεί κατάλογος επιλεγέντων για περαιτέρω αξιολόγηση. Στο Β' στάδιο της επιλογής μετέχουν όσοι κρίθηκαν, ότι συγκεντρώνουν τις παραπάνω προϋποθέσεις και υπό τον όρο προηγούμενης εμπρόθεσμης καταθέσεως εγγυητικής επιστολής που να καλύπτει το σύνολο της οικονομικής αξίας των υποχρεώσεων τους σε μετρητά για την χορήγηση της άδειας.

Οι προσφορές τους βαθμολογούνται από 0-5 στα ακόλουθα έξι (6) κριτήρια αξιολόγησης: α) άμεσο δημοσιονομικό όφελος β) επωφελείς επιπτώσεις στην Εθνική Οικονομία, ιδιαίτερα δε νέες επενδύσεις, εισαγωγή κεφαλαίου από το εξωτερικό, συμβολή στη γενικότερη ανάπτυξη της περιοχής λειτουργίας της επιχείρησης. γ) συμβολή στην τουριστική ανάπτυξη δ) δημιουργία νέων θέσεων εργασίας ε) ελάχιστη κοινωνική όχληση και στ) πληρότητα και σαφήνεια της σχετικής προτάσεως και παροχή πρόσθετων εγγυήσεων (επιπλέον της εγγυητικής επιστολής) για την εκπλήρωση του συνόλου των υποχρεώσεων.

4. Ανταποκρινόμενες στις δυο παραπάνω προκηρύξεις εξεδήλωσαν ενδιαφέρον και υπέβαλαν την 9-9-1994 μια προσφορά η δήθεν κοινοπραξία με την επωνυμία " ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" στην οποία φέρεται να μετέχει ως operator η Mirage Resorts Inc. και η Interglobe International Holding S.A. και μια προσφορά η κοινοπραξία με την επωνυμία "LONDON C.I.". Αμφότερες οι κοινοπραξίες γίνονται δεκτές από την επιτροπή Καζίνο να συμμετάσχουν στο Α' στάδιο κατά τα προειρημμένα.

4.1 Η αρχική "Κοινοπραξία" με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" φέρεται ότι συνεστήθη στις 8-8-1994 και ότι απετελείτο από τις: α) INTERGLOBE INTERNATIONAL HOLDING S.A , "νομίμως" εκπροσωπουμένη κατά την υπογραφή του καταστατικού της κοινοπραξίας από τον δικηγόρο Αθηνών Αλκιβιάδη Παππά και

β) MIRAGE RESORTS INC., "νομίμως" εκπροσωπουμένη κατά την υπογραφή του καταστατικού της κοινοπραξίας από την Αμερικανίδα υπήκοο Ρόζμαρι Μάρρα. Για την INTERGLOBE δεν υπεβλήθη κατά την κατάθεση της προσφοράς (9-9-1994), αλλά ούτε και μεταγενέστερα στην Επιτροπή του Διαγωνισμού καταστατικό, παρά μόνον η από 9-9-1994 ανυπόγραφη δήλωση εν μέρει έντυπη και εν μέρει χειρόγραφη της Ρόζμαρι Μάρρα, σχετική με τα στοιχεία της εταιρείας, τα μέλη του Δ.Σ. και τη σύνθεση του μετοχικού κεφαλαίου. Το 

Σελίδα 4694 

Δ.Σ. αποτελείται, κατά τη δήλωση αυτή, από την Ρόζμαρι Μάρρα, Δ/νουσα σύμβουλο, και συμβούλους Γεώργιο Ρίζο, Larry Martin, Παύλο Σαπουνάκη, Ευάγγελο Μάβη, Γεώργιο Οικονόμου και Αλκιβιάδη Παππά. Το 68% των μετοχών φέρεται, κατά τη δήλωση πάντα αυτή να ανήκει στην Ρόζμαρι Μάρρα και στους υπολοίπους παραπάνω συμβούλους ως και στους Μιχάλη Χολάκη και Μάκη Ζουμπουλίδη κατά μικρά ποσοστά.

Για την σύσταση της "Κοινοπραξίας" υπογράφει για λογαριασμό της INTERGLOBE INT. HOLDING ο δικηγόρος Αλκιβιάδης Παππάς φερόμενος ως μικρομέτοχος και μέλη του Δ.Σ.αυτής, χωρίς όμως να υπάρχει η απαιτούμενη νομιμοποίηση του (πρακτικό εξουσιοδότησης του Δ.Σ. και καταστατικό της εταιρείας). Για την εταιρεία MIRAGE RESORTS υπογράφει το από 8-9-94 καταστατικό της "Κοινοπραξίας", η Ρόζμαρι Μάρρα, φερομένη ως κυρία μέτοχος και δ/νουσα σύμβουλος της INTER GLOBE INT. HOLDING, σύμφωνα με την παραπάνω ανυπόγραφη δήλωσή της, υπογράφει δε χωρίς να υπάρχει η απαιτούμενη νομιμοποίησή της από την MIRAGE RESORTS (καταστατικό και πρακτικό εξουσιοδότησης του Δ.Σ. της εταιρείας).

Το μόνο έγγραφο που υπάρχει είναι μια επιστολή του BRUCE A. LEVIN, φερομένου ως αντιπροσώπου του Δ.Σ. της MIRAGE RESORTS, που φέρει την ημεροχρονολογία σύστασης της "κοινοπραξίας", (8-9-94), όπου αναφέρεται απλώς η πρόθεση της MIRAGE RESORTS να συμμετάσχει στο "κονσόρτσιουμ" αλλά ως μάνατζερ του Καζίνο, υπό την προϋπόθεση, ότι το "κονσόρτσιουμ" θα λάβει την άδεια Καζίνο και όλες τις προβλεπόμενες εγκρίσεις από το Ελληνικό Δημόσιο και υπό την περαιτέρω προϋπόθεση ότι οι αρμόδιες αρχές της Πολιτείας της Νεβάδα (όπου και η έδρα της MIRAGE RESORTS) θα εγκρίνουν την καταλληλότητα των βασικών αρχών της Κοινοπραξίας καθώς και την συμμετοχή της σ' αυτή και εφ' όσον υπάρξει τελικά συμφωνητικό διαχείρισης της MIRAGE RESORTS και της Κοινοπραξίας".

Σε επιστολή επίσης του παραπάνω φερομένου ως αντιπροέδρου του Δ.Σ. της MIRAGE RESORTS με ημεροχρονολογία 6-9-94 προς τον κ. Αντώνη Κεφαλογιάννη, σύζυγο της Ρόζμαρι Μάρρα αναφέρεται, ότι δεν υπάρχει εξουσιοδότηση για οποιαδήποτε οποιαδήποτε συμβατική δέσμευση της MIRAGE RESORTS αναφορικά με το Καζίνο των Αθηνών και τις Τουριστικές εγκαταστάσεις.

Σημειωτέον, ότι η MIRAGE RESORTS είναι υπαρκτή και γνωστή εταιρεία στον χώρο των Καζίνων. Τέλος, με την από 27-9-94 επιστολή του ο φερόμενος ως αντιπρόσωπος του Δ.Σ. της MIRAGE RESORTS προς τον Larry Martin, δικηγόρο και μέλοςτου Δ.Σ. και μικρομέτοχο της Interglobe International Holding S.A., εγνωστοποίησε, ότι σύμβουλοί της εκτιμούν ότι οι αρχές της Πολιτείας της Νεβάδα Η.Π.Α. δεν θα εγκρίνουν την προτεινόμενη συμμετοχή της στο σχέδιο - πρόγραμμα του Καζίνο Αθηνών και συνεπώς έχουν αποφασίσει να μην προχωρήσουν σε αυτό το προτεινόμενο σχέδιο - πρόγραμμα.

Οι αμέσως παραπάνω δύο επιστολές της MIRAGE RESORTS δεν υπάρχουν στον φάκελλο του τ. Υπουργείου Τουρισμού. Είναι πρόδηλον, ότι, ως μη έδει, τα έγγραφα αυτά απεκρύβησαν και δεν ετέθησαν από τους εκπροσώπους της INTERGLOBE INT. HOLDING υπ' όψιν της επιτροπής Καζίνων, διότι σε αντίθετη περίπτωση θα ήταν παντελώς αδύνατον να επιλεγεί η έστω και ανυπόστατη ("μαϊμού") Κοινοπραξία να μετάσχει στο Β' στάδιο του διαγωνισμού, μιας και από της 27-9-96 η MIIRAGE κάνει σαφές, ότι αρνείται την προτεινόμενη ανάμειξή της στο σχέδιο-πρόγραμμα Καζίνο Αθηνών.

4.1.2. Από όλα τα παραπάνω έγγραφα της παραγ. 4.1 αποδεικνύεται, ότι η Ρόζμαρι Μάρρα δεν είχε καμμιά εξουσιοδότηση να υπογράψει την 8-8-94 για λογ/σμό της MIRAGE RESORTS το καταστατικό της δήθεν ΚΟΙΝΟΠΡΑΞΙΑΣ ΚΑΖΙΝΟ ΑΘΗΝΩΝ και ότι η MIRAGE RESORTS αγνοούσε το γεγενός αυτό δηλαδή της υπογραφής ενός τέτοιου καταστατικού από την Ρόζμαρι Μάρρα επ'ονόματι και για λογ/σμό της (δηλ. της MIRAGE RESORTS) και συνεπώς η κοινοπραξία αυτή είναι ανυπόστατη και παρά τον νόμον (αρθ. 1 παρ. 12 ν. 2206/94) και την προκήρυξη του Διαγωνισμού (άρθρο 7.1α και β της 920/1994 αποφάσεως του Υπ. Τουρισμού) συμμετέσχε τόσο στο Α'όσο και στο Β' στάδιο του διαγωνισμού, αναδειχθείσα μάλιστα τελικώς και πλειοδότης.

Εξ άλλου από τα ίδια παραπάνω έγγραφα και στοιχεία σε συνδυασμό και με το γεγονός, ότι στις 9-9-94 κατατίθεται από την δήθεν "κοινοπραξία" στην επιτροπή του Διαγωνισμού η αναγκαία εγγυητική επιστολή για την "συμμετοχή" της στο Α' στάδιο επιλογής ποσού 200.000.000 δρχ. με εντολέα της εγγυητικής την "ΠΡΟΟΔΕΥΤΙΚΗ Α.Τ.Ε.", μία από τις τέσσαρες (4) τεχνικές εταιρείες που εισήλθαν στην "κοινοπραξία" στις 25-10-94 καταδεικνύεται η οικονομική αδυναμία και αφερεγγυότης και το αχυράνθρωπο της "κοινοπραξίας" που συμμετέχει στον διαγωνισμό.

Είναι απορίας άξιον, πώς η "κοινοπραξία", που προτίθεται να επενδύσει 90 δισ δραχμών, να εισάγει κεφάλαια από το εξωτερικό, κ.λ.π., που έχει υποτίθεται μέλος τη γνωστή στο χώρο των Καζίνων MIRAGE RESORTS, δεν έχει την τραπεζική πίστη να εκδώσει με εντολή της εγγυητική επιστολή της τάξεως των 200.000.000 δρχ.!!

Να σημειωθεί, ότι την 9-9-94, ημέρα υποβολής της προσφοράς και εκδόσεως της άνω εγγυητικής επιστολής, είχε προηγηθεί ιδιωτικό συμφωνητικό μεταξύ της INTERGLOBE INTERNATIONAL HOLDING S.A. εκπροσωπουμένης από την Ρόζμαρι Μάρρα και της ΠΡΟΟΔΕΥΤΙΚΗ ΑΤΕ, εκπροσωπουμένης από τον Κων/νο Κούτλα, με το οποίο, η πρώτη συμβαλλομένη παρέχει δικαίωμα πρότιμήσεως στην ΠΡΟΟΔΕΥΤΙΚΗ ΑΤΕ, δεύτερη συμβαλλόμενη, να αγοράσει μετοχές της "ΚΑΖΙΝΟ ΑΘΗΝΩΝ Α.Ε.Τ.Ε." και το διακριτικό τίτλο ATHENS KAZINO & RESORT S.A.", η οποία θα υπογράψει με το Ελληνικό Δημόσιο την οικεία σύμβαση παραχωρήσεως της αδείας λειτουργίας Καζίνο, εφ' όσον στον διαγωνισμό επιλεγεί η ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ, οι οποίες μετοχές αντιπροσωπεύουν το 8% του μετοχικού κεφαλαίου της "ΚΑΖΙΝΟ ΑΘΗΝΩΝ Α.Ε.Τ.Ε" αντί τιμήματος αντιστοιχούντος στο εκ. δρχ. ισότιμο των 10.000.000 δολλαρίων Η.Π.Α. κατά την ημερομηνία της αγοράς.

Η ΠΡΟΟΔΕΥΤΙΚΗ Α.Τ.Ε. παρέδωσε στην πρώτη συμβαλλομένη την υπ' αριθμ. 28/9203/9-9-94 εγγυητική επιστολή της Γενικής Τράπεζας της Ελλάδος για ποσό δρχ. 200.000.000, η οποία θα παραδοθεί στο Ελληνικό Δημόσιο ως εγγύηση συμμετοχής στο διαγωνισμό. Η εγγυητική αυτή επιστολή θα επιστραφεί στην ΠΡΟΟΔΕΥΤΙΚΗ Α.Τ.Ε. με το πέρας του Α'σταδίου του Διαγωνισμού για το Καζίνο!! Για το Β' στάδιο επιλέγονται και οι δύο κοινοπραξίες και στις 6-10-94 γίνεται ανακοίνωση της επιλογής στην "Κοινοπραξία" με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" για να συμμετάσχει στο Β' στάδιο του διαγωνισμού.

5. Με το από 13-10-1994 ιδιωτικό συμφωνητικό, στο οποίο συμβάλλονται οι INTERGLOBE INTERNATIONAL HOLDING S.A. και η SUN INTERNATIONAL INVEST MENTS LTD, συνιστούν κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ", η οποία υποκαθίσταται στα δικαιώματα και τις υποχρεώσεις της από 9-9-94 αρχικής "κοινοπραξίας" με την ίδια επωνυμία και η οποία συμμετείχε στο Α' στάδιο του διαγωνισμού για την παραχώρηση σ' αυτή αδείας λειτουργίας Καζίνου στην περιοχή του Φλοίσβου Αττικής και έχει επιλεγεί με την από 6-10-94 επιστολή του Υπ. Τουρισμού για το Β' στάδιο του διαγωνισμού.

Στη συσταθείσα κατά τα άνω κοινοπραξία μετέχει ως operator η δεύτερη των συμβαλλομένων, της οποίας οι ευθύνες περιορίζονται σε εκείνες που έχει αναλάβει με την υπογραφή του από 4-10-94 συμφωνητικού διαχείρισης μεταξύ των ιδίων συμβαλλομένων. Επι του ώς άνω από 13-10-94 συμφωνητικού συστάσεως κοινοπραξίας έχομεν να παρατηρήσουμε:

α) δεν υπάρχουν και στην περίπτωση αυτή τα νομιμοποιητικά έγγραφα γι' αυτούς που φέρονται ως "νόμιμοι" εκπρόσωποι και υπογράφουν (καταστατικά και πρακτικά-εξουσιοδοτήσεις των Δ.Σ. των εταιρειών μελών).

Σελίδα 4695 

 

β) δεν υπογράφει ως εκ τρίτου συμβαλλομένη η MIRAGE RESORTS, η οποία τάχα ήταν μέλος της αρχικής "κοινοπραξίας" και "απεχώρησε" τάχα από την "κοινοπραξία", πράγμα το οποίο είναι μία πρόσθετη ένδειξη ότι η εν λόγω εταιρεία ουδέποτε υπήρξε μέλος κοινοπραξίας μαζί με την INTERGLOBE INTERNATIONAL HOLDING S.A.

γ) την 3-10-94 συντάσσει στην VIRGINIA των Η.Π.Α. την επιστολή του ο LARRY MARTIN, δικηγόρος και δηλούμενος στην επιτροπή Καζίνων από την Ρόζμαρι Μάρρα, ως μέλος του Δ.Σ. και μικρομέτοχος της INTERGLOBE, την οποία επιστολή απευθύνει στον δικηγόρο Αλκιβιάδη Παππά, στην Ελλάδα δηλούμενον και αυτόν από την Ρόζμαρι Μάρρα ως μέλος του Δ.Σ. και μικρομέτοχος της INTERGLOBE και με την οποία επιστολή γνωστοποιεί, ότι πληροφορήθηκε από την εταιρεία MIRAGE RESORTS, ότι σύμφωνα με το κανονιστικό δίκαιο της Νεβάδα, η εταιρεία αυτή δε θα μπορέσει να συμμετάσχει στην κοινοπραξία που θα διεκδικήσει την άδεια λειτουργίας επιχειρήσεως Καζίνο στην Αθήνα (Φλοίσβος) και ω! του θαύματος την επομένη (4-10-94) έχει βρεθεί άλλος operator και έχει υπογραφεί και το οικείο συμφωνητικό διαχείρισης!!!

5.1 Την επομένη (14-10-94) η "κοινοπραξία" γνωστοποιεί εγγράφως στην επιτροπή του διαγωνισμού, ότι η MIRAGE RESORTS αποχώρησε τάχα από την "Κοινοπραξία" και ζητεί έγκριση συμμετοχής του νέου συμβαλλόμενου μέλους, SUN INTERNATIONAL INVESTMENTS LTD, ως εταίρου και διαχειριστή των εγκαταστάσεων που προβλέπονται στην πρότασή της. Δεν φαίνεται όμως να συνυποβάλλει και το από 13-10-94 καταστατικό της νέας κοινοπραξίας.

5.1.2 Ολα τα παραπάνω, αλλά και γενικότερα όλα τα μέχρι τώρα ιστορηθέντα και όσα στη συνέχεια θα ιστορηθούν καταδεικνύουν την αδιαφάνεια, εικονικότητα, πλαστότητα και απατηλότητα των ενεργειών εκείνων, που- καλυπτόμενοι υπό τον μανδύα της INTERGLOBE INTERNATIONAL HOLDING S.A - έδρασαν παράνομα και αξιόποινα εις βάρος της Επιτροπής του Διαγωνισμού και του Ελληνικού Δημοσίου γενικότερα.

6. Οι κοινοπραξίες που επελέγησαν στο Α'Στάδιο υποχρεούνται να καταθέσουν μέχρι και την 14-10-94 εγγυητικη επιστολή για να συμμετάσχουν στο Β'Στάδιο του Διαγωνισμού.

6.1. Στις 14-10-94 η London Club International καταθέτει εγγυητική επιστολή. Την ίδια μέρα η νέα "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" δεν καταθέτει εγγυητική επιστολή, αλλά υποβάλλει εγγράφως αίτημα, με διάτρητες δικαιολογίες που αποπνέουν οικονομική αδυναμία και αφερεγγυότητα, για παράταση της προθεσμίας καταθέσεως της εγγυητικής επιστολής μέχρι και της 26-10-1994. Το αίτημα υποβάλλεται στην Επιτροπή του Διαγωνισμού με κοινοποίηση και στον Υπουργό Τουρισμού κ. Διον. Λιβανό.

7. Με το από 25-10-94 ιδιωτικό συμφωνητικό, στο οποίο συμβάλλονται αφ ενός η Ρόζμαρι Μάρρα, ως πωλήτρια και αφ ετέρου οι τέσσαρες (4) τεχνικές εταιρείες, ήτοι α) η "ΑΤΤΙ-ΚΑΤ ΑΕ" β) η "ΠΡΟΟΔΕΥΤΙΚΗ ΑΤΕ" γ) η "ΑΛΤΕ ΑΤΕ" και δ) η "ΑΕΤΕ ΤΕΧΝΟΔΟΜΙΚΗ- ΑΦΟΙ Μ. ΤΡΑΥΛΟΥ", ως αγοράστριες δηλώνει η πωλήτρια, ότι έχει στην κυριότητα, νομή και κατοχή της 1250 ανώνυμες μετοχές, ονομαστικής αξίας 1ΟΟΟ Flux η καθεμία, της "INTERGLOBE INTERNA TIONAL HOLDING S.A" τις οποίες πωλεί, μεταβιβάζει κατά κυριότητα,νομή και κατοχή και παραδίδει στις αγοράστριες κατά ποσοστά 30%, 30% 20% και 20% αντίστοιχα αντί του τιμήματος των 2.692.000 δολλαρίων ΗΠΑ, το οποίο θα καταβληθεί στην πωλήτρια εφ όσον κατακυρωθεί ο σχετικός πλειοδότικός διαγωνισμός στην "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" ή στην εταιρεία "INTERGLOBE INTERNATIONAL HOLDING S.A " ή σε εταιρεία, η οποία θα υποκαταστήσει (ως καθολικός ή ειδκός διάδοχος) την παραπάνω κοινοπραξία και εφ' όσον υπογραφεί η σχετική σύμβαση με τον Υπουργό Τουρισμού που προβλέπει η προκήρυξη του Διαγωνισμού εντός μηνός.

Εντός της αυτής προθεσμίας θα παραδοθεί ως επιπλέον τίμημα της αγοραπωλησίας και προσωρινός τίτλος, που θα αντιστοιχεί στο 8% του μετοχικού ή εταιρικού κεφαλαίου και για ύψος μέχρι 15 δις δρχ. της εταιρείας, η οποία θα υπογράψει την σύμβαση παραχωρήσεως της αδείας Καζίνο με το Ελληνικό Δημόσιο (στην οποία θα συμμετέχει η "INTERGLOBE INTERNATIONAL HOLDING S.A") .

7.1 Στο παραπάνω συμφωνητικό αγοραπωλησίας διαλαμβάνεται η εξής αξιοπρόσεχτη και πολλά υποδηλούσα και υπονοούσα ρήτρα "Ρητώς συμφωνείται, ότι σε περίπτωση που ανακληθεί η ακυρωθεί η πράξη εγκρίσεως της παραχωρήσεως αδείας Καζίνο μετά την υπογραφή της σχετικής συμβάσεως με το Ελληνικό Δημόσιο για λόγους που οφείλονται στις μέχρι σήμερα ενέργειες της πωλήτριας ή ανάγονται στη σφαίρα ευθύνης της, η πωλήτρια υποχρεούται να επιστρέψει το τυχόν εισπραχθέν τίμημα των 2.692.000 δολλαρίων ΗΠΑ'. Αλήθεια τι εγνώριζαν και τι εφοβούντο οι αγοράστριες και οι νομικοί τους παραστάτες και διέλαβαν την παραπάνω πολύ χαρακτηριστική ρήτρα;

7.1.2 Επίσής σε άλλο σημείο του παραπάνω συμφωνητικού "η πωλήτρια δηλώνει και εγγυάται, ότι πέραν αυτής οι μεταβιβαζόμενες μετοχές δεν ανήκουν σε κανένα άλλο πρόσωπο και ιδίως στα πρόσωπα που δηλώθηκαν με την προσφορά της "ΚΟΙΝΟΠΡΑΞΙΑΣ ΚΑΖΙΝΟ ΑΘΗΝΩΝ" ως μέτοχοι της εταιρείας "INTERGLOBE INTERNATIONAL HOLDING S.A". Συνεπώς η σχετική από 9-9-94 δήλωση της Ρόζμαρι Μάρρα προς την επιτροπή του διαγωνισμού περί της συνθέσεως του μετοχικού κεφαλαίου της INTERGLOBE ήταν αναληθής, κατά παράβαση του νόμου 2206/94 και της προκηρύξεως του διαγωνισμού.

8. Αξίζει να σημειωθεί ότι την επομένη (26-10-94 ) της υπογραφής του παραπάνω ιδιωτικού συμφωνητικού αγοραπωλησίας υποβάλλονται στην επιτροπή του διαγωνισμού από την ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ και μάλιστα από τον πληρεξούσιο δικηγόρο της Κων. Καλαβρό οι απαιτούμενες εγγυητικές επιστολές για την συμμετοχή στο Β' στάδιο του διαγωνισμού συνολικού ύψους 11.000.000.000 δρχ. οι οποίες εκδίδονται με μέριμνα και δαπάνες των τεσσάρων (4) τεχνικών εταιρειών.

9. Στις 9-11-94 συνιστάται η εταιρεία υπό την επωνυμία "MARRECON ENTERPRISES S.A." με έδρα την Λιβερία, με τελικούς κυρίους, νομείς και κατόχους των ανωνύμων μετοχών της και νομίμους εκπροσώπους την Ρόζμαρι Μάρρα και τον Γ. Οικονόμου, δύο εκ των μετόχων της INTERGLOBE. Στις 11-11-94 συνιστάται νέα "κοινοπραξία" με την ίδια επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" και τον ίδιο σκοπό που είναι η συνέχιση της συμμετοχής στον διεθνή πλειοδότικό διαγωνισμό (στη θέση και ως καθολική διάδοχος α) της διαλυθείσης ήδη κοινοπραξίας μεταξύ των εταιρειών "INTERGLOBE INTER NATIONAL HOLDING S.A." και "MIRAGE RESORTS INC." η οποία είχε συσταθεί με το από 8-9-94 ιδιωτικό συμφωνητικό με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" και β) της διαλυομένης - με το παρόν - κοινοπραξίας μεταξύ των εταιρειών "INTERGLOBE INTERNATIONAL HOLDING S.A." και "SUN INTERNATIONAL INVESTMENTS LTD.", που έχει συσταθεί με το από 13-10-94 ιδιωτικό συμφωνητικό) για την παραχώρηση άδειας καζίνο, λειτουργίας ξενοδοχείου, Συνεδριακού Κέντρου και Μαρίνας στην περιοχή Φλοίσβου Αττικής,όπως ορίζει ο νόμος. Στην νέα αυτή κοινοπραξία συμμετέχουν:

α) η INTERGLOBE INTERNA TIONAL HOLDING S.A. με ποσοστό 1% β) η SUN INTERNATIONAL INVESTMENTS LTD. με 10% γ) η ΑΤΤΙ - ΚΑΤ με 24% δ) η ΠΡΟΟΔΕΥΤΙΚΗ με 24% ε) η ΑΛΤΕ ΑΤΕ με 18% στ) η ΑΕΤΕ ΤΕΧΝΟΔΟΜΗ - ΑΦΟΙ Μ. ΤΡΑΥΛΟΥ με 18% και ζ) MARRECON ENTER PRISES SA με 9%.

9.1. Οι μεταβολές που εκτίθενται παραπάνω στις παραγρ. 7 και 9, γνωστοποιούνται στις 15.11.94 στην επιτροπή καζίνο και κοινοποιούνται στον Υπουργό Τουρισμού.

9.1.2. Στις 14-11-94 και 23-11-94 η ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ επανυποβάλλει στην Επιτροπή Καζίνο με κοινοποίηση στον Υπ. Τουρισμού το αίτημά της για παράταση της προθεσμίας καταθέσεως της εγγυητικής επιστολής του Β'σταδίου του διαγωνισμού μέχρι της 26.10.94. Στις 25-11-94 ο

Σελίδα 4696 

Υπουργός Τουρισμού, με επιστολή του ζητεί από την επιτροπή καζίνο να έχει, μέχρι 29-11-94, πρόταση της Επιτροπής επί του αιτήματος της Κ.Κ.Α. για παράταση της προθεσμίας καταθέσεώς της εγγυητικής επιστολής του Β' σταδίου του διαγωνισμού.

Η Επιτροπή Καζίνο συνεδριάζει στις 9-10-94 και γνωμοδοτεί ότι είναι αναγκαίο να παραταθεί γενικώς και όχι μόνον για την Κ.Κ.Α. η προθεσμία της διακηρύξεως για την κατάθεση των εγγυητικών επιστολών, δεδομένου ότι και οι δύο υποβληθείσες προσφορές πάσχουν από νομικές ελλείψεις, η μέν ως εκπρόθεσμη, η δέ άλλη της London club Inter national, διότι η συνοδεύουσα την προσφορά εγγυητική επιστολή περιέχει όρους αντιθέτους των όρων της διακήρυξης και αναιρούντας την λειτουργία της εγγυήσεως και ότι οι ελλείψεις αυτές μπορούν να αναπληρωθούν με την παράταση της προθεσμίας γενικά και για τις δύο. Το μέλος της επιτροπής Κων/νος Μπιράκος, εξέφρασε την άποψη, ότι το Δημόσιο συμφέρον διασφαλίζεται περισσότερο με την προκήρυξη νέου διαγωνισμού λαμβάνοντας υπ' όψιν τις πλείονες προσφορές που υπεβλήθησαν και δεν έγιναν δεκτές για τυπικά ελαττώματα που μπορούν να θεραπευθούν σε νέο διαγωνισμό.

10. Ενταύθα πρέπει να επισημανθεί ότι από 9-9-94, ημέρα που συνεδρίασε η Επιτροπή του διαγωνισμού για την αποσφράγιση των προσφορών πλην της οικονομικής προσφοράς εκάστης συμμετοχής μέχρι της 9-12-94, οπότε γνωμοδότησε υπέρ της παρατάσεως της προθεσμίας για τις εγγυητικές επιστολές δεν υπήρξε ενασχόληση της Επιτροπής με τις αλλεπάλληλες αλλαγές και οβιδιακές μεταμορφώσεις της σύνθεσης της Κ.Κ.Α. παρά το ότι απαγορεύεται από τον νόμον ούτε με την εξέταση του ήθους, της εντιμότητας και της οικονομικής υπόστασης των μετόχων, των εκπροσώπων, των διευθυντών και των συνεργατών της Κ.Κ.Α. και των κοινοπραττουσών εταιρειών και ούτε με την επάρκεια και την προέλευση από αδιάβλητη πηγή της προτεινόμενης χρηματοδότησης όπως ο νόμος ορίζει.

11. Με την 2116/12-12-94 (ΦΕΚ/Β915/12-12-94) απόφασή του, ο Υπουργός Τουρισμού κ. Διονύσιος Λιβανός ενοποιεί τις διαδικασίες και τις προθεσμίες των διαδικασιών του διαγωνισμού υπο στοιχεία β, γ, δ, ε, ζ του χρονοδιαγράμματος, που προβλέπεται στην παρ. 6 της Υπουργικής αποφάσεως 920/1994 (ΦΕΚ 422/1994), ήτοι τις προθεσμίες των 50, 20, 15, 20 και 40 ημερών αντιστοίχως σε μια ενιαία προθεσμία 145 ημερών που άρχισε στις 9 Σεπτεμβρίου 1994, έληγε στις 13 Δεκεμβρίου 1994 και έκρινε αναγκαίο να παραταθεί για 7 ημέρες, ήτοι να λήξει στις 20 Δεκεμβρίου 1994.

11.1 Η παραπάνω Υπουργική απόφαση είναι προδήλως παράνομη και διαβλητή, διότι:

α) με την ενοποίηση των διαδικασιών και των προθεσμιών αυτών σε μια ενιαία, ενοποιούνται τα δύο σαφώς διακεκριμένα απ' αλλήλων στάδια του διαγωνισμού σε ένα ενιαίο, κατά κατάφωρη παραβίαση του ν. 2206/1994 (άρθρο 2 παρ. 2 & 3) και της προκήρυξης (παρ. 5, 7 και 8) και

β) εξεδόθη, χωρίς προηγούμενη γνώμη και μάλιστα σύμφωνη της Επιτροπής του Διαγωνισμού, αφού με την από 25-11-94 επιστολή του ο κ. Υπουργός εζήτησε από την επιτροπή πρόταση επί του αιτήματος της Κ.Κ.Α. για παράταση μόνο της προθεσμίας καταθέσεως της εγγυητικής επιστολής του Β' σταδίου, η οποία είχε λήξει στις 14-10-94, μέχρι και της 26-10-94 και όχι πρόταση για ενοποίηση όλων των προμνησθεισών διαδικασιών και προθεσμιών αυτών και ούτε επίσης πρόταση για παράταση της υπό στοιχείο 3 της παραγρ. 6 της αρχικής προκήρυξης (920/94), η οποία έληγε στις 13-12-94, ημεροχρονολογία αξιολογήσεως των προσφορών και συντάξεως του πρακτικού κατατάξεως αυτών, κατά 7 ημέρες, ώστε να λήγει στις 20-12-94.

Με την σκανδαλώδη αυτή Υπουργική απόφαση η Κ.Κ.Α. δεν εξυπηρετείτο παράνομα μόνο ως προς το εκπρόθεσμο της εγγυητικής επιστολής, αλλά κυρίως, με την παρά τον νόμο και την διακήρυξη του διαγωνισμού ενοποίηση των δύο σταδίων, επεχειρείτο η κάλυψη των αλλεπαλλήλων παρανομιών, που συνάπτονταν τόσο με τις ατελεύτητες αλλαγές και τις οβιδιακές μεταμορφώσεις της συνθέσεώς της όσο και με την ίδια την υπόστασή της.

Η μελέτη, η εκτίμηση και ο έλεγχος που γίνονται κατά τον νόμον και την προκήρυξη στο Α' στάδιο και στην περίπτωσή μας μέχρι 29-9-94 και επικεντρώνονται στο τμήμα των προσφορών, που αφορά στο ήθος και την εντιμότητα - οικονομική φερεγγυότητα των υποψηφίων και στα προσόντα και την εμπειρία της στην διαχείριση και λειτουργία επιχειρήσεων καζίνο ή άλλων τουριστικών επιχειρήσεων καθώς και την επαρκή χρηματοδότηση από αδιάβλητη πηγή, θα μπορούσαν, με την επελθούσα ενοποίηση των διαδικασιών και των προθεσμιών αυτών (δηλ. την ενοποίηση των δύο σταδίων), να γίνουν οποτεδήποτε, ακόμη και μετά την δημοσίευση της ειρημένης Υπουργικής αποφάσεως και μέχρι της 20/12/94, νέας ημεροχρονολογίας της τελικής αξιολογήσεως των προσφορών και συντάξεως του σχετικού πρακτικού κατατάξεως αυτών από την επιτροπή του Διαγωνισμού.

Δηλαδή θα μπορούσε, το πρώτον, να εμφανισθεί υποψήφιος επενδυτής, να υποβάλει προσφορά και να λάβει μέρος στην τελική αξιολόγηση και κατάταξη!! Και όλα αυτά διαδραματίζονται, ενώ είναι ανοιχτή η προσφορά της άλλης υποψηφίου, της London Club International από τις 14-10-94, δηλ. εις δόξαν της διαφάνειας, της αρχής της ισότητας των όρων του διαγωνισμού ως προς όλους του διαγωνιζόμενους και της αξιοπιστίας του Κράτους και των λειτουργιών του.

11.1.2. Στις 13-12--94 δηλώνεται νέα αλλαγή στη μετοχική σύνθεση μέλους της Κ.Κ.Α. Συγκεκριμένα οι τέσσαρες (4) τεχνικές εταιρείες, δια των νομίμων εκπροσώπων τους, δηλώνουν στην Επιτροπή του Διαγωνισμού, ότι είναι κύριοι, νομείς και κάτοχοι των 1.250 ανωνύμων μετοχών της "INTER GLOBE INTERNATIONAL HOLGING S.A.", που αντιπροσωπεύουν το 100% του καταβεβλημένου μετοχικού της κεφαλαίου κατά τα ακόλουθα ποσοστά:

α) η "ΑΤΤΙΚΑΤ ΑΤΕ" με 30%

β) η "ΠΡΟΟΔΕΥΤΙΚΗ ΑΤΕ" με 30%

γ) η "ΑΛΤΕ ΑΤΕ" με 20% και η "ΑΕΤΕ ΤΕΧΝΟΔΟΜΗ-ΑΦΟΙ Μ. ΤΡΑΥΛΟΥ" με 20%.

Σημειωτέον α) ότι στην αρχική "κοινοπραξία" η INTERGLOBE συμμετείχε με το 100% και στην τελική μορφή της με το 1% και β) η Ρόζμαρι Μάρρα, μέχρι πρότινος Διευθύνουσα Σύμβουλος και σχεδόν αποκλειστική μέτοχος της INTERGLOBE τώρα είναι εκτός INTERGLOBE, αλλά είναι νόμιμος εκπρόσωπος και η κυρία μέτοχος της νεοϊδρυθείσης στη Λιβερία "MARRECON ENTERPISES S.A.", η οποία μετέχει στην νέα Κ.Κ.Α. με ποσοστό 9%!! 12. Την 20-12-94 συνέρχεται η Επιτροπή Διεξαγωγής του Διαγωνισμού για την παραχώρηση αδειών καζίνων (άρθρο 1 παρ. 7,8 και 9 του Νόμου 2206/1994), προκειμένου να προβεί στην τελική επιλογή του υποψηφίου επενδυτή για την παραχώρηση της προβλεπομένης από τον Νόμο άδειας λειτουργίας καζίνο στην περιοχή του Νομού Αττικής (εκτός Δήμου Αθηναίων).

Από το πρακτικό της συνεδρίασης προκύπτει, ότι ήσαν παρόντα εξ (6) μέλη της επιτροπής και απουσίαζε το έβδομο μέλος, ήτοι ο κ. Ευσταθιάδης, εκπρόσωπος της Τοπικής Ενωσης Δήμων και Κοινοτήτων του νομού Αττικής, χωρίς να αναγράφεται, εάν εκλητεύθη και μάλιστα νομίμως και εμπροθέσμως, πράγμα το οποίο έχει μεγάλη νομική σημασία για το νόμιμο της συγκροτήσεως της Επιτροπής, αλλά και ουσιαστική σημασία εν' όψει της ελάχιστης διαφοράς στην βαθμολόγηση των δύο επενδυτών.

12.1. Η υποψηφία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" συγκέντρωσε συνολική βαθμολογία 207,2 βαθμών έναντι 205 βαθμών που συγκέντρωσε η "LONDON CLUB INTERNATIONAL" και κρίθηκε, συγκριτικώς, με βάση τη συνολική αυτή βαθμολογία ως πλέον κατάλληλη για να τύχει της παραχωρήσεως της αδείας λειτουργίας καζίνο στην περιοχή του Νομού Αττικής (εκτός Δήμου Αθηναίων).

12.1.2. Η βαθμολογία υπήρξε ιδιαιτέρως μικρή για αμφότερες τις προσφορές και σε όλα τα προβλεπόμενα από το ν. 2206/94 κριτήρια (207,5 βαθμοί για την πλειοδότρια και 205 για την "LONDON C.I." με άριστα τους 480 βαθμούς). Η διαφορά 

Σελίδα 4697 

γενικής βαθμολογίας μεταξύ πλειοδότριας και μειοδότριας ήταν ασήμαντη.

Απελπιστικά χαμηλή ήταν η βαθμολόγηση αμφοτέρων των προσφορών και ιδιαιτέρως της πλειοδότριας στο σημαντικό κριτήριο "πληρότητα και σαφήνεια της σχετικής επενδυτικής πρότασης και παροχή προσθέτων εγγυήσεων (επί πλέον της εγγυητικής επιστολής) για την εκπλήρωση του συνόλου των υποχρεώσεων".

Η Κ.Κ.Α. βαθμολογήθηκε συνολικά με (1+0,5+0,5+0,5+0,5+0,5=) 3,5 βαθμούς, ενώ η μειοδότρια "LONDON C.I." με (2+1,5+1,5+1,5+1,5+1,5=) 9,5 βαθμούς, με άριστα τους 30 βαθμούς. Δηλαδή, η πλειοδότρια έλαβε στο σημαντικό αυτό κριτήριο μόλις το 10% και η μειοδότρια το 30% της άριστης βαθμολογίας. Ολα τα μέλη της Επιτροπής, στην αιτιολόγηση της ψήφου τους στο παραπάνω κριτήριο αξιολόγησης, συνδυάζουν την έλλειψη σαφήνειας της επενδυτικής πρότασης και προσθέτων εγγυήσεων για πραγματοποίηση της συνολικής επένδυσης και της λειτουργίας του Καζίνο με τις πολλές αλλαγές και ιδία τις τελευταίες στη σύνθεση της πλειοδότριας κοινοπραξίας.

Μάλιστα ο μεν κ. Κων/νος Μπιράκος, εκπρόσωπος του Οικονομικού Επιμελητηρίου προσθέτει "Συνεκτιμώντας τα αρνητικά δημοσιεύματα εγκύρων εφημερίδων και περιοδικών για τον κύριο φορέα της εταιρείας (SUN INTERNATIONAL), που θα έχει το management, χωρίς να υπάρχει δυνατότητα και χρόνος διερεύνησης των δημοσιευμάτων, καθιστά επισφαλή ακόμη περισσότερο την όποια εγγύηση", ο δε κ. Ευάγγελος Ρίκος, πρόεδρος της Επιτροπής και Αντιπρόεδρος του Αρείου Πάγου υπεστήριξε "ότι υπάρχουν ανεξακρίβωτα στοιχεία προσωπικής καταστάσεως βασικού μέλους της Κ.Κ.Α. και οι αναφερόμενες επιπλέον εξασφαλίσεις δεν συνιστούν αληθείς εγγυήσεις". εγγυήσεις".

Σε πλήρη λογική ακολουθία και συνάφεια προς τις παραπάνω επιμέρους αιτιολογίες των μελών της Επιτροπής τελεί η στο τέλος του Πρακτικού της Επιτροπής (20-12-94) ΓΕΝΙΚΗ ΠΑΡΑΤΗΡΗΣΗ "δεν είναι εφικτό να διερευνηθούν όλα όσα αναφέρονται στο άρθρο 2 παρ. 2α και 2γ του ν. 2206/94 και άρθρο 8 παρ. 8.1 και 8.3 της προκήρυξης (920/94) για τους ξένους επενδυτές. Δεν προσκομίζουν ποινικά μητρώα των φυσικών προσώπων και η μεγάλη διακίνηση κεφαλαίων σε πολλές χώρες και επιχειρήσεις δεν διευκολύνει την διερεύνηση των πηγών. Πρέπει ωστόσο, να διερευνηθούν κατά την υπογραφή της σύμβασης".

Τέλος, δέον να επισημανθεί :

α) ότι ο Κων. Μπιράκος για την μειοδότρια κοινοπραξία διατυπώνει την γνώμη,ότι η σύνθεση και η σταθερότητα της κοινοπραξίας εξαρχής δημιουργεί σχετική αίσθηση πρόσθετης εγγύησης, αλλά συνολικά δίνει την ίδια βαθμολογία και στις δυο προσφορές, διότι έχει την σταθερή άποψη, ότι ο διαγωνισμός πρέπει να επαναληφθεί

β) ότι ο κ. Ευάγγελος Ρίκος εβαθμολόγησε συνολικά την "London C.I., με 29,5 βαθμούς έναντι 29,2 της Κ.Κ.Α, διατυπώσας στο πρακτικό την άποψη, ότι "η όλη πρόταση (της London C.I.) εκτιμάται, ότι είναι σαφής και η επιχείρηση βιώσιμη, παρά την έλλειψη περαιτέρω εγγυήσεων" και " συγκριτικώς και παρά την μείζονα χρηματική προσφορά της Κ.Κ.Α., πρέπει, κατά την γνώμη μου, να πρότιμηθεί η κοινοπραξία " London C.I." ως περισσότερο φερέγγυος" και

γ) ο κ. Κων/νος Τσούμας, δ/ντής του Υπουργείου Οικονομικών, επισημαίνει στο τέλος του πρακτικού της 20-12-94, "ότι η καταλληλότητα ενός πλειοδότη δεν κρίνεται μόνον από τη διαφορά βαθμολογίας".

13. ΠΑΡΑΤΗΡΗΣΕΙΣ ΕΠΙ ΤΟΥ ΠΑΡΑΠΑΝΩ ΠΡΑΚΤΙΚΟΥ.

Α. Από το περιεχόμενο του πρακτικού αξιολόγησης και κατάταξης των προσφορών συνάγεται αβιάστως το συμπέρασμα, ότι αμφότερες οι επενδυτικές προτάσεις ήταν ασαφείς και άκρως επισφαλείς ως προς την πραγματοποίησή τους, κοινώς στον "αέρα!!"

Β. Ενώ ο διαγωνισμός ήταν μικτός και αφορούσε τόσο παραχώρηση αδείας Καζίνο, όσο και παραχώρηση της χρήσης και εκμετάλλευσης του τουριστικού λιμένα Φλοίσβου Π. Φαλήρου, πουθενά στο πρακτικό ούτε στα τυπικά και προεισαγωγικά ούτε στο κυρίως περιεχόμενο αυτού δεν φαίνεται, ότι αντικείμενο του διαγωνισμού ήταν και η παραχώρηση της χρήσης και εκμετάλλευσης του τουριστικού λιμένα Φλοίσβου Αττικής. Προφανώς, σκοπίμως γίνεται τούτο,διότι δεν έχει ζητηθεί ούτε έχει δοθεί στην Επιτροπή του Διαγωνισμού η γνώμη της Επιτροπής λιμένων του άρθρου 30 επ. του ν.2160/1993 περί της παραχωρήσεως της χρήσεως και εκμετάλλευσης του παραπάνω τουριστικού λιμένα.

Γ. Δεν προκύπτει από το πρακτικό ούτε και από πουθενά αλλού, ότι η Επιτροπή του Διαγωνισμού προέβη κατά το Β' στάδιο έστω και παρανόμως και παρατύπως, σε έλεγχο του ήθους και της εντιμότητας-οικονομικής φερεγγυότητας της Κ.Κ.Α. και των προσόντων και της εμπειρίας της στη διαχείριση και λειτουργία επιχειρήσεων Καζίνων ή άλλων τουριστικών επιχειρήσεων, καθώς και της επαρκούς χρηματοδότησης από αδιάβλητη πηγή, εν όψει των αλλεπαλλήλων αλλαγών στη σύνθεσή της που έγιναν ακόμη και πρόσφατα (13-12-94).

Αντιθέτως από την ΓΕΝΙΚΗ ΠΑΡΑΤΗΡΗΣΗ, αλλά και από ειδικές επιμέρους αιτιολογίες και σκέψεις σχεδόν όλων των μελών της συνάγεται, ότι τέτοιος έλεγχος, ούτε έγινε, ούτε ήτο εφικτός.

14. Το ίδιο βράδυ, (20-12-94) και ευθύς μετά την παραπάνω αξιολόγηση της Επιτροπής του Διαγωνισμού, σύμφωνα με την οποία η Κ.Κ.Α. κρίνεται ως η πλέον κατάλληλη για να τύχει της παραχώρησης της αδείας Καζίνο στο Φλοίσβο Αττικής, ο Υπουργός Τουρισμού κ. Διονύσιος Λιβανός σπεύδει να ανακοινώσει, ότι η άδεια θα δοθεί στην Κ.Κ.Α.

14.1 Με την υπ' αριθμ. 37/13-1-1995 (ΦΕΚ/Β 64/31-1-95) απόφαση του Υπουργού Τουρισμού και τους σε αυτή διαλαμβανομένους όρους, παραχωρήθηκε στην πλειοδότρια, αφ' ενός μεν η άδεια ίδρυσης, λειτουργίας και εκμετάλλευσης επιχείρησης Καζίνο με τις συνοδευτικές της εγκαταστάσεις στο Νομό Αττικής (εκτός δήμου Αθηναίων) και αφ' ετέρου "η χρήση και εκμετάλλευση του Τουριστικού Λιμένα (Μαρίνας) Φλοίσβου Αττικής, συμπεριλαμβανομένης και της χερσαίας ζώνης, όπως αυτή περιγράφεται στο άρθρο 41 παρ.2 παράρτημα ΙΙ, στοιχείο β του ν. 2160/1993 σε συνδυασμό με την 1363/1994 (ΦΕΚ 827Β/1994) Κ.Υ.Α. των Υπουργών Τουρισμού και ΠΕ.ΧΩ.Δ.Ε και το άρθρο 57 του ν.2224/1994.

14.1.2 . Στην έκδοση της παραπάνω αποφάσεως, ως μη έδει, προέβη ο κ. Διον. Λιβανός: α) ενώ δεν είχε εισέτι κυρωθεί με νόμο η προμνησθείσα (βλ. παρ. 2) 1363/5-8-1994 Κ.Υ.Α., την οποία η 37/1995 απόφαση του Υπουργού Τουρισμού έθετε ως βάση για την ανέγερση των πιο πάνω κτιρίων και εγκαταστάσεων. Ετσι η ανέγερση των κτιρίων και εγκαταστάσεων, που πρότεινε η πλειοδότρια κοινοπραξία και περιλήφθηκε στην απόφαση του Υπουργού Τουρισμού, ως όρος της διοικητικής αυτής πράξως, είναι αντίθετη με την ισχύουσα πολεοδομική νομοθεσία και συνεπώς είναι ανέφικτος η υλοποίηση του αντικειμένου του διαγωνισμού.

Αναλυτικότερα: με την παραπάνω 1363/94 Κ.Υ.Α τροποποιούνται αφ ενός οι χρήσεις γης και οι όροι και περιορισμοί δόμησης, που είχε καθορίσει για την χερσαία ζώνη του τουριστικού λιμένα Φλοίσβου, εμβαδού 173,6 στρέμ., ο ν. 2160/93 και αφ' ετέρου οι όροι και περιορισμοί δόμησης που ίσχυαν με βάση τις σχετικές πολεοδομικές διατάξεις, για τις πέραν της χερσαίας ζώνης του τουριστικού λιμένα Φλοίσβου, εκτάσεις, εμβαδού 266,4 στρέμ. που είναι εκτός σχεδίου, από τις οποίες, άλλες είναι ιδιοκτησίας και διαχειρίσεως του ΕΟΤ και άλλες χαρακτηρισμένες Δημόσια Τουριστικά Κτήματα (Π.Δ. 201/94) των οποίων κατά τα προλεχθέντα (βλ. παρ 1.2.3.), η διοίκηση και διαχείριση έχει ανατεθεί στον ΕΟΤ.

Η τροποποίηση όμως των χρήσεων και των όρων και περιορισμών δόμησης δεν έγινε νομίμως με την παραπάνω Κ.Υ.Α., διότι δεν υπάρχει σχετική νομοθετική εξουσιοδότηση και γι' αυτό στην ίδια αυτή απόφαση, ρητώς ορίζεται, ότι θα κυρωθεί με νόμο. Αλλά τέτοια νομοθετική κύρωση ουδέποτε έλαβε χώρα. Είναι άξιον σχολιασμού και επισημάνσεως, ότι σχεδόν επί ολόκληρο εξάμηνο ο κ. Λιβανός δεν έδειξε καμία προθυμία για τη νομοθετική κύρωση της εν λόγω απόφασης.

Σελίδα 4698 

 

Προφανώς εγνώριζε τις δυσκολίες του εγχειρήματος, προέβλεπε τις αντιδράσεις και εικάζεται, ότι είχε τους δικούς του λόγους για να ολοκληρωθεί "καθ' οιονδήποτε" τρόπο, έστω και παράνομο, σαθρό και επισφαλή, ο διεξαγόμενος διαγωνισμός και να παραχωρήσει την άδεια του Καζίνο και τη χρήση και εκμετάλλευση του Τουριστικού Λιμένα του Φλοίσβου σε "προεπιλεγμένο" υποψήφιο και αδιαφορώντας για το νομικώς διαβλητό και επισφαλές της παραχωρήσεως και τις εντεύθεν δυσμενείς για το δημόσιο συμφέρον και την σοβαρότητα και αξιοπιστία του Κράτους, συνέπειες.

β) Καίτοι, δεν είχε τεθεί υπ' όψιν της Επιτροπής του Διαγωνισμού γνωμοδότηση της Επιτροπής του άρθρου 30 του ν.2160/1993, προτού αυτή αποφασίσει για την επιλογή του πλειοδότη. 

Αναλυτικώτερα: Η παραχώρηση της χρήσης και εκμετάλλευσης, χωροθετημένου Τουριστικού Λιμένα, στην περίπτωση που στη χερσαία ζώνη αυτού προτείνεται η εγκατάσταση επιχειρήσεως Καζίνο, διενεργείται κατά ρητή και σαφή διατύπωση του άρθρου 57 του ν. 2224/94 από την Επιτροπή Καζίνων "μετά από προηγούμενη γνώμη της Επιτροπής του άρθρου 30 του ν. 2160/1993. Στην προκειμένη περίπτωση, η γνωμοδότηση της Επιτροπής του άρθρου 30 του ν. 2160/93", η οποία σημειωτέον ήταν τεκμηριωμένη και απόλυτα αρνητική, δεν τέθηκε υπ' όψιν της Επιτροπής Διαγωνισμού, αφού εκδόθηκε μετά την έκδοση της απόφασης της Επιτροπής αυτής (το πρακτικό της Επιτροπής Διαγωνισμού συντάχθηκε στις 20-12-94 και η γνωμοδότηση της άλλης Επιτροπής φέρει ημερομηνία 10-1-1995) και έτσι τέθηκε υπ' όψιν μόνο του Υπουργού Τουρισμού, πριν από την έκδοση της αποφάσεως του. Ομως, τόσο κατά το γράμμα, όσο και το πνεύμα της διατάξεως του άρθρου 57 του ν. 2224/94, η γνώμη της Επιτροπής του άρθρου 30 του ν. 2160/93 πρέπει να προηγείται της αποφάσεως της Επιτροπής του Διαγωνισμού (Επιτροπής Καζίνων), η οποία να λαμβάνει υπ' όψιν τη γνωμοδότηση αυτή και να την συνεκτιμά με τα άλλα στοιχεία κατά την βαθμολόγηση των υποψηφίων.

Και αυτό, γιατί η Επιτροπή Καζίνων είναι εκείνη, που διενεργεί τον διαγωνισμό, εξετάζει την ουσία της υποθέσεως και βαθμολογεί και αναδεικνύει τον πλειοδότη , στον οποίο και γίνεται η παραχώρηση και δεν έχει κανένα νόημα να τίθεται υπ' όψιν μόνο του Υπουργού η γνωμοδότηση αυτή, δεδομένου ότι ο Υπουργός ελέγχει κατά τον νόμο 2206/94 μόνο τη νομιμότητα και όχι την ουσιαστική ορθότητα των αποφάσεων της Επιτροπής του Διαγωνισμού.

Σημειωτέον, ότι στην αιτιολογική έκθεση του άρθρου 57 του ν. 2224/94 ρητώς ορίζεται ότι, "η γνώμη της Επιτροπής του άρθρου 30 του ν.2160/93 παρέχεται πλέον όχι στον Υπουργό Τουρισμού αλλά στην Επιτροπή του άρθρου 1 παρ. 7 του ν. 2206/94. Διασφαλίζεται με την διαδικασία αυτή η πλήρης διαφάνεια και η καλύτερη δυνατή αξιοποίηση της περιουσίας του Δημοσίου και η πραγματοποίηση μεγάλων, συνθέτων επενδύσεων" και έτσι δεν καταλείπεται καμία πλέον αμφιβολία για το ζήτημα αυτό.

Υπενθυμίζεται, ότι συντάκτης της αιτιολογικής αυτής έκθεσης και εισηγητής του άρθρου 57 του ν. 2224/94 είναι ο ίδιος ο κ. Λιβανός, ο οποίος όμως στην πράξη λησμόνησε τα περί πλήρους διαφάνειας και καλύτερης δυνατής αξιοποίησης της περιουσίας του Δημοσίου και πραγματοποιήσεως μεγάλων, συνθέτων επενδύσεων!

γ) Παραχωρήσας, ενώ δεν ήταν αρμόδιος και συνεπώς παρανόμως και ακύρως, την χρήση και εκμετάλλευση των εδαφικών εκτάσεων, συνεχομένων της χερσαίας ζώνης του χωροθετημένου τουριστικού λιμένα του Φλοίσβου Π. Φαλήρου, μερικές από τις οποίες εμβαδού 75 στρεμμάτων ανήκουν κατά κυριότητα και διαχείριση στον ΕΟΤ και οι λοιπές εμβαδού 191,4 στρεμμάτων ανήκουν κατά κυριότητα στο Ελληνικό Δημόσιο, έχουν χαρακτηρισθεί Δημόσια Τουριστικά Κτήματα (Π.Δ. 201/94) και η διοίκηση και διαχείριση αυτών έχει ανατεθεί στον ΕΟΤ με την υπ' αριθμ. πρωτ. 523503/10-1-1995 κοινή απόφαση του Υπουργού Τουρισμού κ. Διονυσίου Λιβανού και Υφυπουργού Οικονομικών κ. Δημητρίου Γεωργακόπουλου.

'Αρα, ο κ. Λιβανός εν γνώσει τελών, ότι είναι αναρμόδιος, παρεχώρησε, κατά χρήση και εκμετάλλευση, τις παραπάνω εδαφικές εκτάσεις στην πλειοδότρια κοινοπραξία με την σχολιαζομένη απόφασή του, ενώ οι εκτάσεις αυτές μπορούσαν να παραχωρηθούν μόνο από τα αρμόδια όργανα του ΕΟΤ και κατά την προβλεπομένη από την νομοθεσία περί ΕΟΤ διαδικασία.

δ) Χωρίς να ασκήσει έλεγχο νομιμότητας των αποφάσεων της Επιτροπής του Διαγωνισμού, ενώ είχε νόμιμη προς τούτο υποχρέωση (άρθρ.2 ν.2206/94). Ο Υπουργός Τουρισμού, ασκώντας έλεγχο και μόνο νομιμότητας, έχει τις δυνατότητες ή να χορηγήσει με απόφασή του την άδεια στον πλειοδότη ή να θεωρήσει παράνομη την απόφαση της Επιτροπής και να μην χορηγήσει την άδεια ή, εάν θεωρεί νόμιμη την απόφαση της Επιτροπής του Διαγωνισμού αλλά ασύμφορο για το Ελληνικό Δημόσιο το επιτευχθέν οικονομικό αποτέλεσμα του Διαγωνισμού, να εισηγηθεί στο Υπουργικό Συμβούλιο, να κηρυχθεί άγονος ο διαγωνισμός και να προκηρυχθεί νέος.

Εάν ασκούσε, λοιπόν, έλεγχο νομιμότητας, ως όφειλε, θα διεπίστωνε εύκολα, ότι: δ.1.) δεν έγινε έλεγχος του ήθους και της εντιμότητας-οικονομικής φερεγγυότητας των υποψηφίων και ιδία της πλειοδότριας κοινοπραξίας και των προσόντων και της εμπειρίας τους στην διαχείριση και λειτουργία επιχειρήσεων Καζίνων ή άλλων τουριστικών επιχειρήσεων, καθώς και της επάρκειας της χρηματοδότησης από αδιάβλητη πηγή, κατά τα λεπτομερέστερα εκτιθέμενα ανωτέρω ( βλ. παρ.10), ούτε κατά το Α'Στάδιο ούτε κατά το Β' Στάδιο του Διαγωνισμού, εν όψει μάλιστα των αλλεπαλλήλων αλλαγών στη σύνθεση που έγιναν ακόμη και πρόσφατα (13-12-94) και δ.2.) του νομικώς υποστατού τόσο της αρχικής πλειοδότριας "κοινοπραξίας" όσο και των επιγενομένων "ανανεώσεων" της, κατά τα λεπτομερέστερα ανωτέρω εκτιθέμενα (βλ. παρ.4.1, 4.1.2 και 5).

Και θα έπρεπε να μην χορηγήσει την άδεια και ε) ενώ όφειλε να μελετήσει το πρακτικό επιλογής της Επιτροπής Διαγωνισμού (20-12-94), οπότε θα διεπίστωνε εύκολα, ότι το οικονομικό αποτέλεσμα, το επιτευχθέν δια του διαγωνισμού, ήταν άγονο αλλά και άκρως επισφαλές για το Ελληνικό Δημόσιο, σύμφωνα με τα διαλαμβανόμενα ανωτέρω στις παρ. 12.1. και 12.1.2. και θα όφειλε να εισηγηθεί στο Υπουργικό Συμβούλιο να κηρύξει άγονο τον Διαγωνισμό και να προκηρύξει νέο, πράγμα όμως το οποίο δεν έκανε, παραβιάσας εκ προθέσεως τα καθήκοντα της υπηρεσίας του, για να προσπορίσει παράνομο όφελος στην πλειοδότρια κοινοπραξία, συνιστάμενο στην παρά τον νόμο παραχώρηση σ' αυτή της αδείας του Καζίνο και της χρήσης και εκμετάλλευσης του τουριστικού λιμένα του Φλοίσβου Π. Φαλήρου.

ΙΙ. ΝΟΜΙΚΟ ΜΕΡΟΣ: ΠΑΡΑΒΑΣΗ ΚΑΘΗΚΟΝΤΟΣ (άρθρο 259 Π.Κ.)

1. Κατά το άρθρο 259 Π.Κ. "Υπάλληλος που με πρόθεση παραβαίνει τα καθήκοντα της υπηρεσίας του με σκοπό να προσπορίσει στον εαυτό του ή σε άλλον παράνομο όφελος ή για να βλάψει το κράτος ή κάποιον άλλον τιμωρείται με φυλάκιση δυο ετών, αν η πράξη αυτή δεν τιμωρείται με άλλη ποινική διάταξη". Υπάλληλος με την έννοια της ποινικής αυτής διατάξεως, δυνάμενος να είναι υποκείμενον του αδικήματος της παραβάσεως καθήκοντος (άρθρο 259 Π.Κ.) είναι και ο Υπουργός, όπως εν προκειμένω ο κ. Διονύσιος Λιβανός.

2. Από το σύνολο του αποδεικτικού υλικού προέκυψαν - κατά τα ιστορηθέντα ανωτέρω - κάτι παραπάνω από αποχρώσες ενδείξεις για διάπραξη από αυτόν του αδικήματος της παραβάσεως καθήκοντος, διότι όντας Υπουργός Τουρισμού, με πρόθεση παραβίασε κατ' εξακολούθηση τα καθήκοντα της υπηρεσίας του, με σκοπό να προσπορίσει σε άλλον παράνομο όφελος και συγκεκριμένα ως Υπουργός Τουρισμού, ήτοι αρμόδιος υπάλληλος για την προκήρυξη και την διενέργεια του προκειμένου διεθνούς πλειοδότικού διαγωνισμού, αλλά και για την έκδοση της αποφάσεως περί παραχωρήσεως:

α) της άδειας για την ίδρυση, λειτουργία και εκμετάλλευση Καζίνο και λοιπών συνοδευτικών εγκαταστάσεων στο νομό Αττικής, εκτός δήμου Αθηναίων και β) της χρήσης και 

Σελίδα 4699 

εκμετάλλευσης του τουριστικού λιμένα του Φλοίσβου Π. Φαλήρου με πρόθεση παραβίασε κατ' εξακολούθηση τα καθήκοντα της υπηρεσίας του με τις παράνομες πράξεις (ενέργειες και παραλείψεις) του, οι οποίες συνοπτικά έχουν ως εξής:

α) έκδοση της 1363/5-8-94 αποφάσεως του, χωρίς νομοθετική εξουσιοδότηση, αντίθετης με το ν. 2160/1993 και την ισχύουσα πολεοδομική νομοθεσία αλλά και με το άρθρο 24 του Συντάγματος με σκοπό να διευκολύνει παράνομα την ΙNTERGLOBE INTERNATIONAL HOLDING S.A., εδρεύουσα στο Λουξεμβούργο, την "υπό σύσταση" απ' αυτή κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" και τους όπισθεν αυτών κρυπτομένους Ρόζμαρι Μάρρα, Γ. Οικονόμου, κ.α. να μετάσχουν καίτοι άφραγκοι στον προκείμενο διεθνή πλειοδοτικό διαγωνισμό, διότι ο προσδιορισμός του Φλοίσβου ως ακριβούς θέσεως του Καζίνο και των συνοδευτικών εγκαταστάσεων, γενόμενος κατά παράβαση της διατάξεως του άρθρου 1, παρ. 4 του ν. 2206/1994, απήλειψε το ανυπέρβλητο γι' αυτούς οικονομικό εμπόδιο της αγοράς ή μισθώσεως τεράστιας και πανάκριβης εδαφικής εκτάσεως στην Αττική εκτός δήμου Αθηναίων, για να μετάσχουν στον διαγωνισμό.

β) της παρανόμου ενοποιήσεως διαδικασιών και προθεσμιών του διαγωνισμού κατά τα ανωτέρω (βλ. παρ.11 και 11.1.) λεπτομερώς εκτιθέμενα.

γ) της μη ασκήσεως του ελέγχου νομιμότητας επί των αποφάσεων της Επιτροπής - Διαγωνισμού κατά τα ανωτέρω (βλ. παρ. 14.1.2.) λεπτομερώς εκτιθέμενα

δ) της παραλείψεως να εισηγηθεί στο Υπουργικό Συμβούλιο να κηρυχθεί άγονος ο διαγωνισμός κατά τα λεπτομερώς (βλ. παρ. 14.1.2.ε) ανωτέρω εκτιθέμενα και

ε) της παράνομης έκδοσης της υπ' αριθμ. 37/13-1-95 αποφάσεως με την οποία παρεχώρησε παράνομα την άδεια Καζίνο και την χρήση και εκμετάλλευση του Τουριστικού Λιμένα (βλ. παρ. 14.1.2α & β & γ) και αναλυτικότερα περιγράφονται ανωτέρω (βλ. παρ. 2., 11, 11.1 και 14.1.2.) και τις οποίες διέπραξε ή στις οποίες υπέπεσε προς το σκοπό να προσπορίσει σε άλλον και συγκεκριμένα στην εδρεύουσα στην Αθήνα κοινοπραξία με την επωνυμία "ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" ήτοι προς το σκοπό να διευκολύνει παράνομα την κοινοπραξία αυτή να μετάσχει και να προχωρήσει σ' όλες τις φάσεις του διαγωνισμού, να αναδειχθεί πλειοδότρια και τέλος να τύχει παράνομα από τον Υπουργό Τουρισμού κ. Διονύσιο Λιβανό της παραχωρήσεως : α) της αδείας για την ίδρυση, λειτουργία και εκμετάλλευση του Καζίνο και των συνοδευτικών εγκαταστάσεων στο Φλοίσβο Αττικής και β) της χρήσης και εκμετάλλευσης του τουριστικού λιμένα του Φλοίσβου Αττικής, κατά παράβαση του Συντάγματος, των νόμων και της προκηρύξεως του διαγωνισμού αυτού (αριθμ. 920/1994 απόφ. του Υπουργού Τουρισμού).

Επιβάλλεται, συνεπώς, η σύσταση προανακριτικής επιτροπής προς ανάκριση και διερεύνηση του αδικήματος τούτου (άρθρο 259 Π.Κ)

ΙΙΙ. ΑΠΙΣΤΙΑ (άρθρο 390 Π.Κ.) . ΠΡΑΓΜΑΤΙΚΟ ΚΑΙ ΝΟΜΙΚΟ ΜΕΡΟΣ

1. Κατά το άρθρο 390 Π.Κ. " όποιος με γνώση ζημιώνει την περιουσία άλλου, της οποίας βάσει του νόμου ή δικαιοπραξίας έχει την επιμέλεια ή διαχείριση (ολική ή μερική ή μόνο για ορισμένη πράξη) τιμωρείται με φυλάκιση". Η ποινική αυτή διάταξη έχει εφαρμογή και επί Υπουργού επιμελουμένου ή διαχειριζομένου δημόσια περιουσία. Αρα στην προκειμένη περίπτωση και επί του κ. Διονυσίου Λιβανού, ο οποίος ως Υπουργός Τουρισμού, όντας κατά τον νόμον 2206/1994 αρμόδιος να παραχωρήσει με απόφασή του α) την άδεια για ίδρυση, λειτουργία και εκμετάλλευση καζίνου και λοιπών συνοδευτικών εγκαταστάσεων στο νομό Αττικής, εκτός δήμου Αθηναίων και β) την χρήση και εκμετάλλευση του τουριστικού λιμένα του Φλοίσβου Π. Φαλήρου, διεχειρίσθη ξένη περιουσία, ήτοι την περιουσία του Ελληνικού Δημοσίου.

2. Από το σύνολο του αποδεικτικού υλικού προέκυψαν κάτι παραπάνω από αποχρώσες ενδείξεις, ότι ο κ. Διον. Λιβανός κατά την έκδοση της 37/13-1-1995 αποφάσεώς του εν γνώσει ζημίωσε την περιουσία του Ελληνικού Δημοσίου ως σύνολον, της οποίας κατά τον νόμο 2206/1994 είχε την διαχείριση κατά τα αμέσως ανωτέρω αναπτυχθέντα,διότι διέλαβε εν γνώσει τους τους ακολούθους ζημιογόνους όρους για το Δημόσιο και αντιστοίχως χαριστικούς για την κάτοχο της άδειας κοινοπραξία.

1. Στο άρθρο 1.3.4. της αποφάσεως διέλαβε, ότι το Δημόσιο αναλαμβάνει την υποχρέωση για χρονικό διάστημα 12 ετών από την έναρξη λειτουργίας του Καζίνο να μην χορηγήσει άλλες άδειες. Το χρονικό διάστημα των 12 ετών που θεσπίζει ο νόμος 2206/94 αρχίζει από την έναρξη της ισχύος (δημοσιεύσεως) αυτού του νόμου, όπως άλλωστε σαφώς ορίζεται και στην προκήρυξη, την οποία εξέδωσε ο ίδιος Υπουργός Τουρισμού ( αριθμ. 920/5-8-94 απόφ. Υπουργού Τουρισμού).

2. Στο ίδιο άρθρο 1.3.4 τελευταίο εδάφιο ορίζεται, ότι τυχόν άδειες, που θα παραχωρηθούν μετά την 12ετία, θα διέπονται από τους ίδιους όρους. Αυτό όμως δεν προβλέπεται ούτε από τον ν.2206/94, ούτε από την προκήρυξη του διαγωνισμού.

3. Στο άρθρο 1.4 αναφέρεται ότι το σύνολο των εγκαταστάσεων της χερσαίας και της θαλάσσιας ζώνης αποδίδονται στο Ελληνικό Δημόσιο από την κάτοχο της άδειας κοινοπραξία, μετά την πάροδο 30 ετών από την έναρξη λειτουργίας καζίνο, ενώ ως η αφετηρία της παρόδου των 30ετίας έπρεπε να τεθεί από τον Υπουργό Τουρισμού όχι η έναρξη λειτουργίας του Καζίνο αλλά ο χρόνος παραχώρησης και παράδοσης της χερσαίας έκτασης στην κοινοπραξία.

4. Στο άρθρο 2 παρ. 4 αναφέρεται ότι ο κάτοχος της άδειας υποχρεούται να παραχωρήσει δωρεάν στο Δημόσιο κτιριακούς χώρους έως 700 τ.μ. για την εγκατάσταση της Διοίκησης του Τουριστκού Λιμένα, ενώ η ίδια κοινοπραξία στην προσφορά της αναφέρει ότι θα ανεγείρει κτίρια διοίκησης της μαρίνας 1.250 τ.μ.

5. Στο άρθρο 2 στοιχείο Β που αφορά στο χρονοδιάγραμμα εκτέλεσης των έργων και έναρξης λειτουργίας της επιχείρησης καζίνο και των συνοδευτικών αυτής εγκαταστάσεων, οι προθεσμίες έχουν αφετηρία την λήψη των σχετικών οικοδομικών αδειών και όχι την υπογραφή της σύμβασης, όπως άλλωστε αναφέρεται εις την οικονομική και τεχνική προσφορά της κοινοπραξίας. Με αυτόν τον προσπορισμό της αφετηρίας των προθεσμιών, ο κάτοχος της άδειας θα σπεύσει να λάβει την οικοδομική άδεια του καζίνο για να έχει όσο το δυνατόν ταχύτερα τα μυθώδη κέρδη εκ παιγνίων και ουδέποτε θα υποβάλλει τις σχετικές αιτήσεις και φακέλλους για τα λοιπά έργα και εγκαταστάσεις, που κυρίως ενδιαφέρουν το δημόσιο και όχι τον κάτοχο της άδειας.

6. Στο άρθρο 3.2.4 β ορίζεται ότι ο κάτοχος της άδειας υποχρεούται να καταβάλει στο Ελληνικό Δημόσιο για την συμμετοχή του Δημοσίου στα μικτά κέρδη των παιχνιδιών, όπως αυτά ορίζονται από το Π.Δ. 1123/1980 ποσοστό 30%. Με το Π.Δ. αυτό τέθηκε σε προαιρετική και όχι υποχρεωτική εφαρμογή για όλες τις οικονομικές μονάδες της χώρας το Γενικό Λογιστικό Σχέδιο.

Ο ν. 2206/94 όμως μιλάει για συμμετοχή του Δημοσίου στα μικτά κέρδη των παιχνιδιών προφανώς με την έννοια που έχουν τα κέρδη αυτά στις ειδικές επιχειρήσεις καζίνο και συνεπώς δεν μπορεί για τον προσδιορισμό της ειδικής αυτής εννοίας να γίνει παραπομπή, χωρίς ρητή νομοθετική πρόβλεψη, στο Γενικό Λογιστικό Σχέδιο, το οποίο αφ' ενός είναι εντελώς γενικό και αφορά σ' όλες τις οικονομικές μονάδες και αφ' ετέρου είναι προαιρετικό και όχι υποχρεωτικό.

Με τον τρόπο αυτό υπολογισμού των μικτών κερδών των παιχνιδιών, το ποσοστό συμμετοχής δεν είναι 30% αλλά πολύ λιγότερο κατά πάσα πιθανότητα μόλις 10%!! Στο σημείο αυτό πρέπει να επισημανθεί ότι η παραπομπή για προσδιορισμό των μικτών κερδών των παιχνιδιών στο 1123/1980 Π.Δ. γίνεται μόνο στην απόφαση για την παραχώρηση της αδείας καζίνο στον Φλοίσβο και σε καμμιά άλλη από τις χορηγηθείσες από τον ίδιο Υπουργό Τουρισμού άδειες καζίνο!!

7. Στο άρθρο 3.2.4β ορίζεται ότι ο κάτοχος της άδειας υποχρεούται να καταβάλει ετήσιο μίσθωμα για την οικοπεδική 

Σελίδα 4700 

έκταση 200.000.000 από την έναρξη λειτουργίας των εγκαταστάσεων αναπροσαρμοζόμενο ετησίως από το δεύτερο έτος λειτουργίας τους με βάση των Δείκτη Τιμών Καταναλωτή.

Αφού η Προκήρυξη του Διαγωνισμού (1364/94 αποφ. Υπ. Τουρισμού) μιλάει για μίσθωμα της οικοπεδικής εκτάσεως που παραχωρείται είναι αυτονόητο, ότι το μίσθωμα αυτό πρέπει να καταβάλεται από την παραχώρηση και παράδοση της οικοπεδικής έκτασης στον κάτοχο της άδειας.

Αλήθεια, εάν με την συμπληρωματική προκήρυξη (1364/94) δεν είχε προσδιοριστεί ο Φλοίσβος ως ακριβής θέση εγκαταστάσεως του καζίνο και των συνοδευτικών εγκαταστάσεων και ήταν υποχρεωμένος ο κάτοχος της άδειας να έχει μισθώσει την οικοπεδική έκταση από ιδιώτη, δεν θα κατέβαλε το συμπεφωνημένο μίσθωμα από της παράδοσης της εκτάσεως;

Να σημειωθεί, ότι καίτοι ο Νομικός Σύμβουλος του Υπουργείου Τουρισμού κ. Ηλίας Παπαδόπουλος επεσήμανε τα παραπάνω στο από 20-3-95 σημείωμά του προς τον κ. Υπουργό Τουρισμού, όμως ο κ. Λιβανός δεν επέφερε τις δέουσες διορθώσεις και απαλείψεις με την υπ' αριθμ. 676/12-4-95 (ΦΕΚ....) απόφασή του "συμπλήρωση και τροποποίηση της 37/95 αποφάσεως του Υπουργού Τουρισμού." Ενδεικτικό και τούτο του δόλου του.

Εν όψει όλων των ανωτέρω, επιβάλλεται η σύσταση προανακριτικής επιτροπής για την ανάκριση και διερεύνηση και του αδικήματος τούτου (αρθρ. 390 Π.Κ.).

IV. ΠΑΘΗΤΙΚΗ ΔΩΡΟΔΟΚΙΑ

1. Από το σύνολο του αποδεικτικού υλικού γενώνται υπόνοιες διαπράξεως του αδικήματος της παθητικής δωροδοκίας (δωροληψίας), διότι ο κ. Λιβανός κατά την ενάσκηση των καθηκόντων του ως Υπουργού Τουρισμού, ήτοι αρμοδίου υπαλλήλου για την προκήρυξη και διεξαγωγή του παραπάνω διεθνούς πλειοδότικού διαγωνισμού και αρμοδίου για την έκδοση της αποφάσεως περί παραχωρήσεως:

α) της αδείας για την ίδρυση, λειτουργία και εκμετάλλευση καζίνο καί λοιπών συνοδευτικών εγκαταστάσεων στον Νομό Αττικής, εκτός Δήμου Αθηναίων και

β) της χρήσης και εκμετάλλευσης του Τουριστικού Λιμένα του Φλοίσβου Π. Φαλήρου δέχθηκε χρηματικά ανταλλάγματα ανεξακρίβωτου ύψους για τις παράνομες ενέργειες και παραλείψεις του που διεξοδικά περιγράφονται ανωτέρω (Ι. ΙΣΤΟΡΙΚΟ παραγρ. 2., 11, 11.1 και 14.1.2), οι οποίες είναι αντίθετες στα καθήκοντά τους. Τα χρηματικά ποσά του δεκασμού του τ. Υπουργού Τουρισμού κ. Διονυσίου Λιβανού προφανώς προέρχονται από εκείνους που παράνομα ωφελήθησαν και μάλιστα επί ζημία του Ελληνικού Δημοσίου από τις προπεριγραφείσες παράνομες ενέργειες και παραλείψεις του χρηματισθέντος τ. Υπουργού.

2. Οι υπόνοιες προσδιορίζονται ως ακολούθως: Η κυρία Ελλη Στάη - Τσαρλαμπά, η γνωστή δημοσιογράφος και τηλεπαρουσιάστρια, είναι από πολλά ετη η σύντροφος του τ. Υπουργού Τουρισμού κ. Διονυσίου Λιβανού, ο οποίος εξεταζόμενος ενώπιον της Επιτροπής μας επιβεβαίωσε τη σταθερότητα και βαθύτητα της συμβιωτικής σχέσεως και την εχαρακτήρισε συζυγό του.

Την 15-12-94, πέντε (5) μόλις ημέρες προ της συνεδριάσεως της Επιτροπής του διαγωνισμού για την επιλογή του πλειοδότη (20-12-94) και της αυθημερόν (το βράδυ της 20-12-94) εσπευσμένης ανακοινώσεως του Υπουργού Τουρισμού κ. Διονυσίου Λιβανού, ότι η άδεια του καζίνο στον Φλοίσβο θα δοθεί στην πλειοδότρια ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ, η κ. Ελλη Στάη - Τσαρλαμπά σπάει την μόνιμη συνήθειά της να μην αποκτά περιουσιακά στοιχεία και αγοράζει με το 12.609/15.12.94 συμβόλαιο της συμβολαιογράφου και κατοίκου Αθηνών (Ναυαρίνου αρ. 18-20) κ. Βασιλικής Βλάχου από την εδρεύουσα στο Λονδίνο εταιρεία περιορισμένης ευθύνης με την επωνυμία "ABOSHEHAB INVESTMENTS LTD" που συστήθηκε κατά τους νόμους της νήσου MAN και εκπροσωπήθηκε κατά την υπογραφή του συμβολαίου από κ. Φαχντ Χουσεϊν Αλυ Σομπόκσι, επιχειρηματία, κάτοικος Τζέντα Σαουδικής Αραβίας ένα διαμέρισμα εμβαδού 330,57 τ.μ. του Γ' υπέρ το ισόγειο ορόφου πολυκατοικίας κειμένης στη διασταύρωση των οδών Ησιόδου και Μελεάγρου αρ. 16, δίπλα στο Προεδρικό Μέγαρο ως και μία αποθήκη και μία θέση γκαράζ στην ίδια πολυκατοικία.

Το δηλούμενο και ίσο με την αντικειμενική αξία τίμημα ήταν 90.444.530 δρχ. και κατά δήλωση των συμβαλλομένων κατέβαλε η αγοράστρια τοις μετρητοίς στην πωλήτρια προηγουμένως και εκτός παρουσίας της συμβολαιογράφου. Το συμβόλαιο παρά τα ειωθότα υπεγράφη όχι στο γραφείο της συμβολαιογράφου, αλλά στο γραφείο του κ. Σπύρου Σαγιά, δικηγόρου και ειδικού συμβούλου του Υπ. Τουρισμού κ. Λιβανού κατά το χρονικό διάστημα διεξαγωγής του διαγωνισμού λόγων εξειδικεύσεως στην Τουριστική νομοθεσία και τις τουριστικές επενδύσεις.

Ο κ. Σαγιάς υπήρξε παλαιότερον δικηγόρος της πωλήτριας εταιρείας. Επίσης παρά τα ειωθότα, δύο νεαρές δικηγόροι, συνεργάτες του κ. Σαγιά φέρονται στο συμβόλαιο ως νομικοί παραστάτες των αντισυμβαλλομένων. Μάλιστα η μια εκ των δύο δικηγόρων, ενώ είναι δικηγόρος της αγοράστριας ασκεί και χρέη διερμηνέως του νομίμου εκπροσώπου της πωλήτριας εταιρείας!! Τέλος, περιέργως ένα τόσο σοβαρό συμβόλαιο δηλουμένης αξίας συν φόρο μεταβιβάσεως, συμβολαιογραφικά, δικηγορικά κλπ. άνω των 100.000.000 δρχ. δεν μεταγράφεται αμέσως ως συνηθίζεται αλλά την 21-7-95 δηλαδή μετά 7,5 ολόκληρους μήνες, παρά την ύπαρξη νομικής κάλυψης υψηλής ποιότητας εκ μέρους του κ. Σαγιά, έχοντας και ηυξημένο ενδιαφέρον λόγω της αποδεδειγμένης στενής σχέσεώςτου με τον κ. Υπουργό.

Απ' όλα τα παραπάνω συνάγεται αβιάστως, ότι γύρω από την σημαντική αυτή αγορά, η αγοράστρια και το νομικό της περιβάλλον όρθωσαν με ιδιαίτερη προσοχή και φροντίδα αδιαπέραστο τείχος μυστικότητας και αδιαφάνειας. Προφανώς είχαν τους πολύ σημαντικούς λόγους τους, τους οποίους η κ. Στάη δεν μπήκε στον κόπο να μας εξηγήσει με το να καταδεχθεί να καταθέσει στην Επιτροπή μας.

Τα όσα κατέθεσαν σχετικώς με ιδιαίτερη νευρικότητα ομολογουμένως η συμβολαιογράφος κ. Βλάχου και ο δικηγόρος κ. Σαγιάς δεν ήταν πειστικά και βεβαίως δεν διέτρησαν τον πέπλο του μυστηρίου. Το αγορασθέν ακίνητο βρίσκεται ως γνωστόν σε μιά από τις ακριβότερες άν όχι την ακριβότερη περιοχή της Αττικής.

Η πλειοψηφία της Επιτροπής δεν επέτρεψε να διερευνηθεί η αληθής αγοραία αξία του ακινήτου ούτε το εύρος και το ύψος των επισκευών που έγιναν από την αγοράστρια αμέσως μετά την αγορά. Πολλά εγράφησαν στον τύπο γενικώς, αλλά δυστυχώς με ευθύνη της πλειοψηφίας δεν κατέστη δυνατό να ελεγχθεί η αξιοπιστία των θρύλων και των διαδόσεων.

Από την κατάθεση του κ. Σαγιά, ο οποίος κατέβαλε ιδιαίτερη προσπάθεια για να πείσει - ανεπιτυχώς όμως - την επιτροπή, ότι οι σχέσεις του με τον Υπουργό του ήταν τυπικές, υπηρεσιακές και καθόλου στενές και ότι διέκοψε τάχα την συνεργασία του με τον κ. Υπουργό στις 7-12-94 δηλαδή μία μόλις εβδομάδα προ της τελικής συνεδριάσεως της Επιτροπής του Διαγωνισμού και εν πάσει περιπτώσει την κρισιμώτερη για τον Υπουργό Τουρισμού εποχή (από την κατάθεση του κ. Σαγιά) ότι μετά την σύνταξη του συμβολαίου, επισκέφθηκε το ακίνητο το οποίο δεν κατοικείται ακόμη αλλά δεν κατώρθωσε να διαφωτίσει την Επιτροπή για τον λόγο αυτής της επισκέψεως ούτε επίσης διεφώτισε την Επιτροπή σχετικά με το πώς η κ. Στάη βρήκε και αγόρασε το συγκεκριμένο ακίνητο.

Κίνηση τραπεζικών λογαριασμών και σχέση αυτών με αγορές ακινήτων της Μελεάγρου και Μυκόνου.

Κατά το δωδεκάμηνο Οκτώβριος 94 Οκτώβριος 95 παρατηρείται ιδιαίτερα αυξομειωτική μαζική κίνηση στον υπ' αριθμ. 29695539 λογαριασμό της κ. Στάη τον τηρούμενο στην Ιονική Τράπεζα. Στις 21-10-94 κατατίθενται 74.000.000 δρχ. και στις 2-12-94 αναλαμβάνονται συνολικά 39.834.222 δρχ., το οποίο αναλύεται πιό κάτω. Η δήλωση φόρου μεταβιβάσεως για το ακίνητο της Μελεάγρου φέρει ημερομηνία συντάξεως 23-11-94, τρεις (3) ολόκληρες εβδομάδες προ της υπογραφής του συμβολαίου,πράγμα ασύνηθες και υπεβλήθη στην αρμόδια ΔΟΥ Κεφαλαίου 1-12-94, ο δε αναλογών φόρος μεταβιβάσεως εκ 

Σελίδα 4701 

δρχ. 9.834.222 κατεβλήθη την 2-12-94, δηλ. 13 ημέρες προ της υπογραφής του συμβολαίου, πράγμα επίσης ασύνηθες, με την υπ' αριθμ. 484713360 τραπεζική επιταγή της Ιονικής Τράπεζας.

Το ποσό ανελήφθη από τον παραπάνω λογαριασμό της κ. Στάη. Αυθημερόν (21-12-94) από τον ίδιο λογαριασμό αναλαμβάνει επίσης άλλα 30.000.000 δρχ. εν συνόλω, ήτοι σύνολο (9.834.222 + 30.000.000=) 39.834.222 δρχ.

Επίσης, προηγουμένως στις 10-11-94 από τον ίδιο λογαριασμό έχει αναλάβει σε δύο δόσεις (9.000.000 + 1.000.000=) 10.000.000 δρχ. συνολικά. Και επί τη υποθέσει ακόμη, ότι όλες οι παραπάνω αναλήψεις συνολικού ύψους (9.000.000 + 1.000.000 + 9.834.000 + 30.000.000=) 49.834.000 δρχ σχετίζονται με την αγορά της Μελεάγρου δηλουμένης (αντικειμενικής) αξίας άνω των 100.000.000 δρχ. υπάρχει μία διαφορά (100.000.000 - 49.834.000) άνω των 50.000.000 δρχ. η οποία δεν φαίνεται να αναλαμβάνεται από κανένα λογαριασμό της αγοράστριας για να καταβληθεί στην πωλήτρια εταιρεία.

Η εντεύθεν υπόνοια ενισχύεται, διότι και η μαζική κατάθεση των 74.000.000 δρχ. χρήζει ερεύνης για να διακριβωθεί το αδιάβλητο ή μη της προέλευσης, εν αναφορά προς την ερευνουμένη παραχώρηση της αδείας καζίνο στο Φλοίσβο.

Στο σημείο αυτό πρέπει να καταγραφεί το γεγονός, ότι από μαρτυρίες και επίσημα έγγραφα πιστοποιείται δικηγορική συνεργασία σε σοβαρότατες δικαστικές υποθέσεις της ΔΕΠΑ με δικηγορικές αμοιβές εκατομμυρίων δρχ. μεταξύ των κ.κ. Κων/νου Καλαβρού, καθηγητού, δικηγόρου της πλειοδότριας κοινοπραξίας προ της καταθέσεως (9-9-94) της προσφοράς στο Διαγωνισμό για το Καζίνο του Φλοίσβου και καθόλη τη διάρκεια αυτού και μέχρι σήμερα και του Σπύρου Σαγιά, ειδικού συμβούλου του Υπουργού Τουρισμού. Η δικηγορική συνεργασία χρονολογείται μήνες προ της προκηρύξεως του Διαγωνισμού.

Περαιτέρω, η κ. Ελλη Στάη συνεχίζοντας τις μεγάλες περιουσιακές επενδύσεις της αγοράζει την 5-4-95 (μόλις τρείς και μισό μήνες μετά την αγορά της Μελεάγρου), δια πρώτην φοράν, ένα αυτοκίνητο και δή μάρκας MERCEDES, δηλωθείσης αξίας 12.800.000 δρχ. χωρίς να προκύπτει από τα προαναφερθέντα αντίγραφα κινήσεως των τραπεζικών λογαριασμών της, ανάληψη χρημάτων που να δύναται να συσχετισθεί με την αγορά αυτή.

Τέλος δε, κατά τον Νοέμβριο 1995, απο κοινού και εξ αδιαιρέτου, ο κ. Διονύσιος Λιβανός και η κ. Ελλη Στάη αγόρασαν στην Μύκονο δύο ακίνητα συνολικής εκτάσεως μ2 8.365 αντί συνολικού δηλωθέντος τιμήματος πλέον Φ.Μ.Α. και λοιπών εξόδων εκ. δρχ. 28.258.428. Για την εν λόγω αγορά δεν διερευνήθηκε από την Επιτροπή πόθεν αντλήθηκαν τα χρηματικά κεφάλαια.

Μολονότι ο κ. Λιβανός στην κατάθεσή του ενώπιον της Επιτροπής αναφέρει,ότι ουδεμία οικονομική ή άλλη σχέση έχει με την αγορά του παραπάνω ακινήτου της Μελεάγρου, αυτοχαρακτηριζόμενος μάλιστα ως "υπερφορτωμένος υπουργός κατά την κρίσιμη χρονική περίοδο", εν τούτοις στον πρώτο λογαριασμό κοινοχρήστων δαπανών της πολυκατοικίας, όπου βρίσκεται το ως άνω ακίνητο και ενώ δεν έχουν τόσο ο ίδιος όσο και η σύντροφος του κ. Ελλη Στάη εγκατασταθεί σ' αυτό, δοθέντος ότι δηλώνεται στην Εφορία, ότι είναι υπό επισκευή, φαίνεται ο ίδιος και όχι η κ. Στάη, πράγμα το οποίο υποδηλώνει άμεση σχέση και επαφή με το ακίνητο.

Εν κατακλείδι και πέραν των θεμάτων που αναφέρθηκαν, υφίστανται ορισμένα θέματα κρισίμου σημασίας που χρήζουν διερευνήσεως από την προτεινόμενη προς σύσταση προανακριτική επιτροπή. Συγκεκριμένα, δεν διερευνήθηκε και επιβάλλεται να διερευνηθεί η κίνηση των τραπεζικών λογαριασμών του ιδίου του κ. Λιβανού, ιδία κατά το επίμαχο δωδεκάμηνο, καίτοι ο ίδιος συγκατένευσε στη διερεύνηση αυτή, καθώς επίσης δεν διερευνήθηκε και επιβάλλεται να διερευνηθεί η κίνηση τυχόν τραπεζικών λογαριασμών των δυο ενηλίκων υιών του, του Σπυρίδωνος και του Κοσμά.

Υπ' όψιν, ότι κατά το παρελθόν ο κ. Λιβανός έχει συνάψει γονικές παροχές προς τα παιδιά του, ο ίδιος δε μέσα στο 1994 προκύπτει εκ των στοιχείων του φακέλλου, ότι απέκτησε δυο πολυτελή αυτοκίνητα. Επίσης, δεν εκλήθη και επιβάλλεται να κληθεί να εξετασθεί ενώπιον της Επιτροπής ο πωλητής του διαμερίσματος της οδού Μελεάγρου, προκειμένου να απαντήσει σε εύλογα ερωτήματα.

ΚΕΦΑΛΑΙΟ Β'

ΒΑΣΩ ΠΑΠΑΝΔΡΕΟΥ

I. ΙΣΤΟΡΙΚΟ ΑΝΑΚΛΗΣΗΣ ΤΗΣ 37/95 ΥΠΟΥΡΓΙΚΗΣ ΑΠΟΦΑΣΗΣ

1. Η υπ' αρίθμ. 37/13.1.1995 απόφαση του Υπουργού Τουρισμό εξεδόθη, χωρίς προηγουμένως να έχει κυρωθεί με νόμο η 1363/5-8-1994 Κ.Υ.Α., η οποία, κατά τα προεκτεθέντα, αποτελούσε την βάση για την υλοποίηση της παραχωρηθείσης άδειας Καζίνο. Απόπειρα για νομοθετική κύρωση τον Μάϊο 1995 απέτυχε, διότι ο Υ.ΠΕ.ΧΩ.Δ.Ε. κ. Κωνσταντίνος Λαλιώτης δεν έστερξε προς τούτο αλλά αντέδρασε. Ο κ. Λιβανός, κατόπιν τούτου, οδηγήθηκε σε παραίτηση τον Ιούνιο 1995.

Τον διεδέχθη στο Υπουργείο Τουρισμού ο κ. Νικόλαος Σηφουνάκης, ο οποίος επεδίωξε να ισχυροποιήσει τις όποιες κινήσεις και αποφάσεις του δια της κυβερνητικής οικονομικής επιτροπής.

Εν τω μεταξύ, πάνδημη είναι η αντίδραση κατά της Κυβερνητικής αποφάσεως να στήσει ναό της τύχης στα όρια του Δήμου Αθηναίων και σε μιά περιοχή, η οποία αποτελεί την κυρία διέξοδο προς την θάλασσα για το μεγαλύτερο μέρος του πληθυσμού του Λεκανοπεδίου και έναν από τους τελευταίους εναπομείναντες ελεύθερους χώρους.

Κατά την συνεδρίαση της Κυβερνητικής Επιτροπής, στις 2-11-95, αποφασίστηκε μεταξύ άλλων:

α) να μήν γίνει Καζίνο στην πόλη της Αθήνας, δηλαδή στην Περιφέρεια Α' και Β' Αθηνών και τον Πειραιά και

β) να γίνει προσπάθεια διάσωσης του διαγωνισμού για την πρώτη άδεια Καζίνο

2. Τον Ιανουάριο του 1996, που σχηματίζεται η κυβέρνηση Κωνσταντίνου Σημίτη και αναλαμβάνει το νεοσυσταθέν Υπουργείο Ανάπτυξης, στο οποίο συνεχωνεύθη και το Υπουργείο Τουρισμού, η κ. Βάσω Παπανδρέου, η εκκρεμότητα και η ασάφεια των κυβερνητικών προθέσεων περί το Καζίνο του Φλοίσβου συνεχίζεται. Η κυβέρνηση ταλαντεύεται μεταξύ του να τιμήσει την υπογραφή της μεταφέροντας το Καζίνο στην Ανάβυσσο ή στο Λαγονήσι και να ανακαλέσει την άδεια.

3. Στις 28-2-1996, ο κ. Αντώνης Βγόντζας, νομικός σύμβουλος του μέχρι πρότινος πρωθυπουργού Α. Παπανδρέου, υποβάλλει ΣΗΜΕΙΩΜΑ για την Υπουργό Ανάπτυξης κ. Βάσω Παπανδρέου, προφανώς ικανοποιώντας σχετική παράκληση της περί υποδείξεως του καταλλήλου νομικού τρόπου για την άρση της εκκρεμότητας περί το Καζίνο του Φλοίσβου.

Η πεμπτουσία των νομικών θέσεων του συμπυκνώνεται ως ακολούθως:

α) "Δεν πάσχει η απόφαση (δηλ. 37/1995) χορήγησης αδείας από το γεγονός, ότι αποκλείστηκε η περιοχή του Φλοίσβου (εννοεί κατόπιν της από 5-11-1995 αποφάσεως της Κυβερνητικής Επιτροπής). Το Δημόσιο δικαιούται για λόγους δημοσίου συμφέροντος να επιβάλλει την μετεγκατάσταση και γενικά να ορίσει άλλο τόπο λειτουργίας του Καζίνο (μέσα βέβαια στις ζώνες που προβλέπει ο νόμος),

β) "Ρωτήθηκα - λέει- για το ενδεχόμενο ανάκλησης της αδείας.

Η άποψή μου είναι : α) το Δημόσιο έχει το δικαίωμα να ρυθμίσει διαφορετικά μια κατάσταση αρκεί να το κάνει για λόγους δημοσίου συμφέροντος και τηρώντας ορισμένους γενικούς κανόνες. Με άλλα λόγια το Δημόσιο μπορεί να αποφασίσει, ότι δεν επιτρέπεται η λειτουργία Καζίνο στην Αττική και μετά από αυτό να ανακαλέσει την άδεια που έχει χορηγηθεί. (Σε κάθε περίπτωση βέβαια πρέπει να τροποποιηθεί το άρθρο 1 του ν. 2206/94).

β) Ανάκληση της αδείας τηρώντας τα προηγούμενα θα έχει τις εξής συνέπειες: β.1) επιστροφή του ποσού των 11 δις μαζί με τους τόκους υπερημερίας. β.2) Καταβολή από το Δημόσιο όλων των δαπανών του αναδόχου για τη συμμετοχή του στο διαγωνισμό και για όλα τα έξοδα που έχει κάνει αυτός 

Σελίδα 4702 

για την προώθηση της επένδυσής του. Θεωρώ περιορισμένη την πιθανότητα να αναζητήσει ο ανάδοχος επιτυχώς τα διαφυγόντα κέρδη και μάλιστα το σύνολό τους.

γ) Ανάκληση της αδείας χωρίς την τήρηση των προηγουμένων προϋποθέσεων θα προκαλέσει σε βάρος του Δημοσίου, εκτός από την επιστροφή νομιμότοκα των 11 δις και την καταβολή αποζημιώσεως για τα διαφυγόντα κέρδη". Στο σημείωμά του ο κ. Βγόντζας καταλήγει προτείνοντας: 1) Προώθηση σχετικής τροπολογίας στη Βουλή 2) Ολοκλήρωση των διαπραγματεύσεων για την μετεγκατάσταση της πρώτης αδείας στο νομό Αττικής 3) κ.λ.π

4. Στη συνέχεια η κ. Βάσω Παπανδρέου ζητεί ιδιωτική γνωμοδότηση από τους κ.κ Ευάγγελο Ρίκο και Παναγιώτη Κορνηλάκη, καθηγητή. Στην από 21-3-1996 γνωμοδότησή τους :

α) Επισημαίνεται ο κίνδυνος να υποχρεωθεί το Δημόσιο σε πλήρη αποζημίωση (αποκατάσταση θετικών ζημιών και διαφυγόντων κερδών) της " ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ" με βάση το άρθρο 105 του εισ. Νόμου του Αστικού Κώδικα σε περίπτωση ανακλήσεως της αδείας με το λόγο, ότι αυτή παραχωρήθηκε, χωρίς να συντρέχουν οι κατά νόμο προϋποθέσεις δηλ. 1) χωρίς έγκριση περιβαλλοντικών όρων και 2) χωρίς όρους επιτρεπομένων χρήσεων και περιορισμούς δόμησης στο Φλοίσβο Αττικής, αφού στη δεύτερη αυτή περίπτωση η ορίζουσα τους όρους επιτρεπομένων χρήσεων και περιορισμούς δόμησης στο Φλοίσβο Αττικής υπ' αριθμ. 1363/1994 Κ.Υ.Α δεν έχει κυρωθεί με νόμο.

β) Υποδεικνύονται λόγοι ανακλήσεως της αδείας λόγω παραπλανητικής (δόλιας) συμπεριφοράς της κατόχου της άδειας, συμπεριφοράς προγενέστερης της έκδοσης της αδείας και κατά την διάρκεια και διαδικασία του διαγωνισμού, οπότε η ανάκληση θα συνετελείτο αζημίως για το Ελληνικό Δημόσιο.

γ) Υποδεικνύεται στην Υπουργό να επιδιωχθεί η διαπίστωση και μάλιστα με τους νόμιμους τύπους και την προβλεπομένη διαδικασία συμπεριφοράς της κατόχου της αδείας, που μπορεί να χαρακτηρισθεί ως "κατά παρέκκλιση της άδειας λειτουργίας της επιχείρησης" με συνέπεια να γεννάται, σύμφωνα με το άρθρο 5.2. περ. α' της υπ' αριθμ. 37/13-1-1995 Υπουργικής Αποφάσεως δικαίωμα και υποχρέωση της Διοίκησης (του Υπουργού Τουρισμού) να κηρύξει έκπτωτη την κάτοχο της αδείας Κοινοπραξία και να ανακαλέσει την άδεια, δηλ. την υπ' αριθμ. 37/13-1-95 Υ.Α.

Η έκπτωση της κατόχου της άδειας κοινοπραξίας και η ανάκληση της άδειας γίνονται σύμφωνα με το άρθρο 5.2. περ. ζ' της υπ' αριθμ. 37/13-1-95 Υ.Α. "με απόφαση του Υπουργού Τουρισμού μετά σύμφωνη γνώμη της Επιτροπής Εποπτείας Καζίνων κατόπιν προηγούμενης ακρόασης της κατόχου της άδειας" και επιφέρουν την αυτοδίκαιη ανάκληση όλων των επ' ονόματι της κατόχου της αδείας αδειών λειτουργίας του Καζίνο και των συνοδευτικών της εγκαταστάσεων". Αυτονότο, ότι στην περίπτωση ανάκλησης λόγω έκπτωσης ουδεμία ζημία υφίσταται το Δημόσιο.

δ) Είναι απόλυτα αντίθετη με την ενέργεια μετεγκατάστασης του Καζίνο και επισημαίνουν τον κίνδυνο αποζημιώσεων του μειοδότη.

5. Ακολούθως η κ. Υπουργός προσφεύγει αυθημερόν με το υπ' αριθμ. Α.Π.41/21-3-1996 έγγραφό της στο Ν.Σ.Κ., το οποίο εν Ολομελεία και ομόφωνα φθέγγεται, ότι η 37/31-1-1995 ( ΦΕΚ Β'64) απόφαση του Υπουργού Τουρισμού είναι παράνομη και ανακλητέα για επτά (7) συγκεκριμένους λόγους, τους οποίους και διεξοδικά παραθέτει. Περαιτέρω στο ερώτημα περί της δυνατότητας διεκδικήσεως από την κάτοχο της αδείας κοινοπραξία διαφυγόντων κερδών σε περίπτωση ανακλήσεως της αδείας γνωμοδοτεί ως εξής:

" Στην περίπτωση ανακλήσεως από τη Διοίκηση, για τους αναφερομένους παραπάνω υπό στοιχεία 4-6 λόγους, της 37/95 Υπουργικής Απόφασης εξαφανίζεται νομίμως από την έκδοσή της (αναδρομικά) η απόφαση αυτή και η παραχώρηση και της αδείας του Καζίνο και της εκμετάλλευσης της μαρίνας που δόθηκε με αυτήν θεωρείται, ότι δεν επέφερε στο παρελθόν και δεν θα επιφέρει και στο μέλλον καμιά απολύτως έννομη συνέπεια και κανένα αποτέλεσμα και συνεπώς με τη νόμιμη αυτή ανάκληση εκλείπει, με νόμιμο τρόπο, αναδρομικώς η αναφερομένη παραπάνω βασική προϋπόθεση (της ύπαρξης και της δυνατότητας χρησιμοποιήσεως της παραχώρησης), χωρίς την οποία δεν είναι νοητή η διεκδίκηση διαφυγόντων κερδών.

Επομένως, δεν θα μπορούν να προβληθούν αξιώσεις για διαφυγόντα κέρδη ούτε για τον μετά αλλά ούτε και για τον πριν από την ανάκληση της Υπουργικής Αποφάσεως χρόνο".

6. Στη συνεδρίαση της 4-4-1996 η Κυβερνητική Επιτροπή δέχεται την εισήγηση της κ. Β. Παπανδρέου να ανακληθεί η άδεια προφανώς για τους αναφερομένους στη γνωμοδότηση Ρίκου-Κορνηλάκη, υποκειμενικούς λόγους, που στοιχειοθετούν αποκλειστικώς υπαίτια συμπεριφορά της κοινοπραξίας, όντας πεπεισμένη, ότι δεν υφίσταται κίνδυνος καταβολής αποζημιώσεως εκ μέρους του Δημοσίου. Το σκεπτικό της αποφάσεως της Κυβερνητικής Επιτροπής αποτυπώνεται στην από 4-4-96 ανακοίνωση του Κυβερνητικού εκπροσώπου κ. Ρέππα, ο οποίος δηλώνει, ότι η Κυβερνητική Επιτροπή υιοθέτησε την εισήγηση της κ. Παπανδρέου για ανάκληση της άδειας, διότι "ναι μεν το Δημόσιο έχει αναλάβει συμβατικές υποχρεώσεις, παράλληλα όμως η κοινοπραξία έχει περιπέσει σε παρατυπίες των όρων της συμφωνίας, γεγονός που αναμένεται να επιτρέψει την ανάκληση της άδειας, χωρίς δυσμενείς οικονομικές επιπτώσεις για το Κράτος".

7. Περιέργως η κ. Υπουργός δεν σπεύδει να υλοποιήσει την παραπάνω απόφαση της Κυβερνητικής Επιτροπής, ανακαλώντας την απόφαση για λόγους αποκλειστικώς υπαίτιας συμπεριφοράς της κατόχου της άδειας κοινοπραξίας και συνεπώς αζημίως για το Δημόσιο, όπως άλλωστε και είχε η ίδια εισηγηθεί. Αδρανεί επί 40 ολόκληρες ημέρες.

Δραστηριοποιείται τελικώς την 15-5-96, οπόταν, χωρίς να τηρήσει την νόμιμη διαδικασία, ζητεί απλή γνώμη (ενώ το άρθρο 5.2. περ. ζ' της Υ.Α. 37/13-1-1995) απαιτεί σύμφωνη γνώμη της Επιτροπής Καζίνο για να ανακαλέσει την άδεια. Η Επιτροπή Καζίνο συνεδριάζει την επομένη (16-5-96) και κατά τη συνεδρίαση αυτή συμβαίνουν, όπως προοκύπτει από το τηρηθέν πρακτικό, τα εξής:

α) Ομόφωνα η Επιτροπή έκρινε, ότι για τις υποκειμενικές παραβάσεις λειτουργίας της επιχειρήσεως κατόχου της αδείας δεν είναι επιτρεπτό να αποφανθεί, διότι δεν έχει τηρηθεί σχετικώς η οριζομένη προπαρασκευαστική διαδικασία (τάξη προθεσμίας στην επιχείρηση προς συμμόρφωση, πάροδος αυτής άπρακτης και κλήση προς ακρόαση.

β) ως προς τις περιπτώσεις αντικειμενικής παρανομίας 3 από τα μέλη της Επιτροπής εξέφρασαν την άποψη, ότι εφ' όσον δεν προβλέπεται τούτο ρητώς στον νόμο και στην Υ.Α. η Επιτροπή ούτε απλή γνώμη περί του θέματος μπορεί να εκφέρει ως στερούμενη αρμοδιότητας και απέχουν της περαιτέρω συζητήσεως.

γ) τα εναπομείναντα μέλη της Επιτροπής (Ρίκος, Στεφανίδης και Τσούμας) θεωρούν αντιθέτως, ότι οι ισχύουσες διατάξεις δεν αποκλείουν να διατυπωθεί από την Επιτροπή προς τον αρμόδιο Υπουργό συμβουλευτική γνώμη επί των αντικειμενικών παρατυπιών και εντοπίζουν τους εξής λόγους ανακλήσεως της αδείας:

1) Η υπ' αριθμ. 37/95 Υ.Α. είναι μη νόμιμη, καθόσον η υλοποίησή της συνεπάγεται την επιδείνωση του φυσικού περιβάλλοντος.

2) Η υπ' αριθμ. 1363/94 Κ.Υ.Α. με την οποία τροποποιήθηκε η χρήση γης είναι μη νόμιμη, διότι έχει εκδοθεί χωρίς νομοθετική εξουσιοδότηση και δεν έχει κυρωθεί με νόμο.

3) Η υπ' αριθμ.. 1363/94 Κ.Υ.Α. αντιβαίνει στο άρθρο 24 του Συντάγματος, διότι αναιρεί την κοινοχρησία χώρων του Φλοίσβου, χωρίς να δημιουργεί παραλλήλως κοινόχρηστους χώρους αντίστοιχης επιφάνειας.

4) Η υπ' αριθμ. 37/95 Υ.Α. παραχωρεί τη χρήση και εκμετάλλευση θαλάσσιας περιοχής και της χερσαίας ζώνης για τη λειτουργία τουριστικού λιμένα, χωρίς να έχει υποβληθεί στην Επιτροπή Καζίνων η γνώμη της Επιτροπής του άρθρου 30 ν.2160/93.

Σελίδα 4703 

 

5) Η διάταξη του άρθρου 1 παρ. 4 ν. 2206/95 είναι αντίθετη με το άρθρο 24 του Συντάγματος.

6) Η τροποποίηση της χρήσης γης για τη δημιουργία Καζίνο δεν έγινε με συνολική και τεκμηριωμένη μελέτη και δεν υιοθετήθηκαν πολεοδομικά κριτήρια και

7) Η κοινοπραξία δεν υπέβαλλε πριν από την έκδοση της υπ' αριθμ. 37/95 Υ.Α. μελέτη περιβαλλοντικών επιπτώσεων, παραβιάζοντας ουσιώδη τύπο. 8) Με νομικό έρεισμα την ανωτέρω γνωμοδότηση της Επιτροπής Καζίνων, η Υπουργός Ανάπτυξης εκδίδει την Τ/ 588/ 21-5-1996 απόφασή της (ΦΕΚ 391/27-5-1996), με την οποία ανακαλείται η υπ' αριθμ. 37/13-1-1995 Υ.Α. του Υπουργού Τουρισμού.

Στο κείμενο αυτό της ανακλητικής απόφασης επαναλαμβάνονται σχεδόν αυτούσιοι ( και μάλιστα με ταυτόσημη αρίθμηση και σύνταξη) οι ανωτέρω 1-6 αντικειμενικοί λόγοι, που διαλαμβάνονται στο από 16-5-1996 πρακτικό της Επιτροπής Καζίνων , ενώ προστίθεται και έβδομος λόγος, ο οποίος συμπίπτει με τον ανωτέρω 7 λόγο περί μη υποβολής από την Κοινοπραξία μελέτης περιβαλλοντικών επιπτώσεων με τη διαφορά, ότι αυτός αποδίδεται σε υπαιτιότητα της κατόχου της αδείας.

Συγκεκριμένα, στην ανακλητική Υπουργική απόφαση αναφέρεται υπό στοιχείο ζ' ο εξής λόγος ανακλήσεως της αδείας: "Διότι η ΚΟΙΝΟΠΡΑΞΙΑ ΚΑΖΙΝΟ ΑΘΗΝΩΝ από δική της υπαιτιότητα δεν υπέβαλε στην Επιτροπή Καζίνων πριν την έκδοσή της από 20-12-1995 αποφάσεως της Επιτροπής αυτής, εγκεκριμένη μελέτη περιβαλλοντικών επιπτώσεων..." Ακολούθως όμως την 17-6-1996 η ανωτέρω ανακλητική απόφαση της Υπουργού Ανάπτυξης αναδημοσιεύεται στο υπ' αριθμ. 461 ΦΕΚ με τη διαφορά ότι από τον 7ο ανακλητικό λόγο απαλείφεται η λέξη υπαιτιότητα, με συνέπεια ο λόγος ούτος όπως διεμορφώθη δεν διασφαλίζει το Δημόσιο από τον κίνδυνο καταβολής αποζημιώσεως στην Κοινοπραξία λόγω διαφυγόντων κερδών, όπως βεβαίως δεν το διασφαλίζουν το Ελληνικό Δημόσιο και οι προαναφερθέντες εξ αντικειμενικοί λόγοι ανακλήσεως.

Επίσης πρέπει να σημειωθεί, ότι κατά την παραπάνω αναδημοσίευση αυτοαναιρείται περαιτέρω η προαναφερθείσα προανακριτική απόφαση, αφού αναδιατυπώνει τον παραπάνω τέταρτο λόγο κατά τρόπο που δεν ανταποκρίνεται στην αλήθεια. Δηλαδή η ανταποκρινόμενη στην αλήθεια αρχική διατύπωση , ότι η 37/95 απόφαση του Υπουργού Τουρισμού εκδόθηκε κατά παράβαση ουσιώδους τύπου, αφού δεν είχε υποβληθεί στην Επιτροπή Καζίνων πριν από την έκδοση της από 20-12-94 πράξης της γνώμη της Επιτροπής του άρθρου 30 του νόμου 2160/93 στην αναδημοσίευση γίνεται "... εκδόθηκε κατά παράβαση ουσιώδους τύπου αφού δεν είχε υποβληθεί πριν από την έκδοση της αδείας, γνώμη της Επιτροπής Καζίνων κατ' άρθρο 30 του νόμου 2160/93, πράγμα που δεν είναι αληθές.

Ο λόγος αυτός, όπως αναδημοσιεύθηκε δεν είναι βάσιμος αφού κατ' άρθρο 57 του νόμου 2224 /94 γνώμη δίδει η Επιτροπή λιμένων του άρθρου 30 του νόμου 2160/93 στην Επιτροπή Καζίνων. Επίσης πρέπει συμπληρωματικά να αναφερθεί, ότι με την παραπάνω και σε αναληθή βάση αναδημοσίευση του τετάρτου λόγου ανακλήσεως η κ. Υπουργός "επέτυχε" να μην διαλάβει στην ανακλητική της απόφαση κανένα από τους τρεις λόγους της προαναφερθείσης 194/96 ομοφώνου γνωμοδοτήσεως του Ν.Σ.Κ., η επίκληση των οποίων κατά τα προαναπτυχθέντα υπό στοιχείον 5' διεσφάλιζε το Ελληνικό Δημόσιο από τον κίνδυνο να καταβάλει στην κατοχο της ανακαλουμένης αδείας Κοινοπραξία λόγο αποζημιώσεως δεκάδες δισεκατομμύρια δρχ. για διαφυγόντα κέρδη.

Τέλος πρέπει να σημειωθεί , ότι κατά τον χειρισμό της ανακλητικής της πρωτοβουλίας ουδόλως έλαβε υπ'όψιν τις προπαρατεθείσες νομικές απόψεις της γνωμοδότησης Ρίκου-Κορνηλάκη και του σημειώματος Αντ. Βγόντζα, τις οποίες ως και τις του ν.Σ.Κ , εάν ελάμβανε σοβαρώς υπ' όψιν, ως έδει, θα διεσφάλιζε απολύτως το Ελληνικό Δημόσιο κατά του κινδύνου διεκδικήσεως πολλών δεκάδων δισεκατομμυρίων δρχ. από την Κοινοπραξία, κάτοχο της αδείας, για διαφυγόντα κέρδη.

9) Αρα, γεννώνται υπόνοιες, ότι η Υπουργός Ανάπτυξης διέπραξε το αδίκημα της απιστίας, διότι εν γνώσει της ανακαλέσασα την 37/95 απόφαση του Υπουργού Τουρισμού,κατά τον τρόπο που το έκανε και προφανώς για να εξυπηρετήσει επιχειρηματικά συμφέροντα, με ό,τι αυτό συνεπάγεται, εζημίωσε την περιουσία του Δημοσίου,της οποίας στη συγκεκριμένη περίπτωση είχε από τον Νόμο την επιμέλεια και διαχείριση.

Συνεπώς επιβάλλεται να συσταθεί Προανακριτική Επιτροπή προς περαιτέρω ανάκριση και διερεύνση του αδικήματος της απιστίας (άρθρο 390 Π.Κ.) για το οποίο υπάρχουν υπόνοιες, ότι το διέπραξε η Υπουργός Ανάπτυξης.

ΙΙ. ΙΣΤΟΡΙΚΟ ΑΝΑΘΕΩΡΗΣΗΣ ΣΥΜΒΑΣΗΣ ΛΕΙΤΟΥΡΓΙΑΣ ΚΑΖΙΝΟ ΛΟΥΤΡΑΚΙΟΥ

1. Ο ν. 2206/1994 προβλέπει τη χορήγηση 12 αδειών Καζίνων, εκ των οποίων 2 στο νομό Αττικής και μια στα όρια του δήμου Λουτρακίου-Περαχώρας ( άρθρ. 1, παρ. 1, εδάφ. α και ε). Η κατώτερη χρηματική προσφορά για τα Καζίνα αυτά προβλεπόταν να είναι 5,5 δις για το Μον Παρναίς,10 δις για το άλλο Καζίνο Αττικής και μόλις 1 δις για το Λουτράκι (άρθρ. 2, παρ. 7).

Η συμμετοχή του Ελληνικού Δημοσίου στα μικτά κέρδη από τα παιχνίδια του Ελληνικού Δημοσίου προβλεπόταν να είναι τουλάχιστο 30% για τα Καζίνα της Αττικής και 20% για το Λουτράκι (άρθρ. 2, παρ. 8), ενώ το ετήσιο ειδικό τέλος καθορίστηκε σε 1,2 δις για τα Καζίνα της Αττικής και μόλις 50 εκατ. για το Λουτράκι ( άρθρ. 2, παρ.9). 

Είναι φανερό λοιπόν ότι ο νομοθέτης προέβλεψε συλλειτουργία των Καζίνων και γι' αυτό προέβλεψε διαφορετικές επιβαρύνσεις για τους υποψηφίους κατόχους αδειών ευθέως ανάλογες των προσδοκώμενων κερδών τους.

Η μη ιδιωτικοποίηση όμως του Μον Παρνές και η ανάκληση της αδείας του Φλοίσβου,μη συνοδευόμενη από άμεση επαναπροκήρυξη και χορήγηση της άδειας έφεραν το καζίνο του Λουτρακίου σε εξαιρετικά πλεονεκτική θέση. Με την απλή καταβολή ποσού 1,05 δις, 20% συμμετοχή του Δημοσίου στα μικτά κέρδη από τα παιχνίδια και μόλις 50 εκατομμύρια ετήσιο τέλος (Υ.Α. 290/14-2-95, ΦΕΚ 101/15-2-95) κατάφερε να εκμεταλλεύεται κατά μονοπωλιακό τρόπο την τεράστια αγορά της Αττικής, ενώ το Δημόσιο θα έπρεπε να είχε εισπράξει κατ' ελάχιστο 15,5 δις (5,5 δις για το Μον Παρνές και 10 δις για το Καζίνο Αττικής) για την τεράστια αυτή αγορά.

Αψευδής απόδειξη, ότι τα κέρδη του ήταν και παραμένουν πολλαπλάσια αυτών που και ο ίδιος ο κάτοχος της αδείας είχε προβλέψει.

2. Παρά τα ανωτέρω, η Υπουργός Ανάπτυξης με το από 8-11-1996 ιδιωτικό συμφωνητικό, το οποίο, ως νόμιμη εκπρόσωπος του Ελληνικού Δημοσίου υπέγραψε, με

α) την Κοινοπραξία υπό την επωνυμία " Ανώνυμη Τουριστική Εταιρεία Καζίνο Λουτρακίου (Α.Τ.Ε.Κ.Λ.)-ΚΛΑΜΠ-ΟΤΕΛ-ΛΟΥΤΡΑΚΙ Καζίνο Τουριστικές και Ξενοδοχειακές Επιχειρήσεις Α.Ε . και

β) την ανώνυμη εταιρεία με την επωνυμία "ΚΛΑΜΠ-ΟΤΕΛ-ΛΟΥΤΡΑΚΙ Καζίνο Αθηνών Τουριστικές και Ξενοδοχειακές Επιχειρήσεις Α.Ε.", νόμιμα εκπροσωπούμενες δέχθηκε να αναθεωρηθεί η 602/3-4-95 σύμβαση , κατά τρόπο άκρως χαριστικό για τις αντισυμβαλλόμενες Κοινοπραξία και Ανώνυμη Εταιρεία και αντίστοιχα άκρως επαχθή και ζημιογόνο για την περιουσία του Ελληνικού Δημοσίου, ως ακολούθως:

α) το ποσοστό του 20% επί των μικτών κερδών από τα τυχερά παίγνια και μέχρις ύψους κερδών 18 δις σε ετήσια βάση και το ποσοστό 22% για τα μικτά κέρδη πέραν των 18 δις δρχ. σε ετήσια βάση γίνεται μόλις 33% ανεξάρτητα από το ύψος των μικτών κερδών γίνεται μόλις 33%

β) και το ειδικό ετήσιο τέλος από 50 εκ . δρχ. που η κάτοχος της αδείας του Καζίνο Λουτρακίου κατέβαλε στο Ελληνικό Δημόσιο, γίνεται μόλις 250 εκ. δρχ.

Οι αναπροσαρμογές αυτές συνεφωνήθη, ότι παύουν να ισχύουν αν λειτουργήσει δεύτερο καζίνο στην Αττική ή 

Σελίδα 4704 

λειτουργήσει Καζίνο επί του οδικού άξονα Αθηνών-Κορίνθου.

Στο σημείο αυτό πρέπει να τονισθεί, ότι ενώ σύμφωνα με τους όρους της υπ' αριθμ. 290/ 13-2-95 απόφασης του Υπουργού Τουρισμού με την οποία παρεχωρήθη άδεια για ίδρυση, λειτουργία και εκμετάλλευση Καζίνο στα όρια του Δήμου Λουτρακίου-Περαχώρας και τους όρους της αναθεωρηθείσης συμβάσεως 602/1995, έπρεπε η τελική μορφή του Καζίνο στο ξενοδοχειακό συγκρότημα να έχει ολοκληρωθεί μέχρι 15-2-97, μόνο η πρώτη αίθουσα έχει ολοκληρωθεί και αντί η Υπουργός να ενεργήσει τα δέοντα για να κηρύξει την Κοινοπραξία έκπτωτη και να ανακαλέσει την άδεια, διότι παρέβη τις εκ του χρονοδιαγράμματος εκτελέσεως των έργων υποχρεώσεις της , προέβη με την προαναφερθείσα αναθεώρηση, στην χαριστική για την κάτοχο της άδειας επιχείρηση αναθεώρηση του χρονοδιαγράμματος.

Στην παραπάνω αναθεώρηση της αρχικής συμβάσεως προέβη η κ. Υπουργός Ανάπτυξης, χωρίς να πάρει τη σύμφωνη γνώμη, ως όφειλε, της Επιτροπής Καζίνων και χωρίς προφανώς να στηριχθεί σε μελέτες οικονομοτεχνικές που να κατοχυρώνουν τα συμφέροντα του Δημοσίου. Είναι πρόδηλον, εν όψει του μονοπωλιακού χαρακτήρα που απέκτησε για τους παραπάνω λόγους το Καζίνο Λουτρακίου και των ταπεινών επενδύσεων στις οποίες αρχήθεν υποχρεούτο η κάτοχος της αδείας και τις οποίες άλλωστε υπαιτίως παρεβίασε από πλευράς χρονοδιαγράμματος εκτελέσεως, ότι οι ρυθμίσεις που δέχθηκε με την παραπάνω αναθεώρηση της συμβάσεως ζημιώνουν κατάφωρα την περιουσία του Ελληνικού Δημοσίου κατά πολλά δις δρχ. και ότι υπάρχουν υπόνοιες, ότι η Υπουργός Ανάπτυξης εν γνώσει της εζημίωσε την περιουσία του Ελληνικού Δημοσίου, της οποίας είχε την επιμέλεια και διαχείριση από τον νόμο, κατά την υπογραφή της παραπάνω συμβάσεως αναθεωρήσεως και συνεπώς υπάρχουν υπόνοιες, ότι διέπραξε το αδίκημα της απιστίας, (άρθρο 390 Π.Κ.).

'Αρα επιβάλλεται να συσταθεί προανακριτική επιτροπή για ανάκριση και διερεύνηση του παραπάνω αδικήματος.

Θέσεις του Εισηγητή του Κομμουνιστικού Κόμματος Ελλάδας κ. Αχιλλέα Κανταρτζή

Με απόφαση της Ολομέλειας της Βουλής συγκροτήθηκε Εξεταστική Επιτροπή "Για τη διευκρίνιση όλων των βασικών πτυχών της χορήγησης άδειας στο Καζίνο της περιοχής Φλοίσβου Αθηνών".

Από τις πλευρές της υπόθεσης που εξετάστηκαν στην Επιτροπή, τις καταθέσεις των μαρτύρων και τα έγγραφα που προσκομίστηκαν, αποδείχτηκαν τα εξής:

Με την 37/13.1.95 απόφαση του τότε Υπουργού Τουρισμού κ. Διονυσίου Λιβανού, παραχωρήθηκε στην κοινοπραξία με την επωνυμία "Κοινοπραξία Καζίνο Αθηνών", ύστερα από διεθνή πλειοδοτικό διαγωνισμό που προκηρύχθηκε, δυνάμει του ν. 2206/1994, με τις υπ' αριθμ. 920/30.5.94 και 1364/8.8.94 αποφάσεις του Υπουργού Τουρισμού, η άδεια ίδρυσης, λειτουργίας και εκμετάλλευσης επιχείρησης Καζίνο με τις συνοδευτικές αυτής εγκαταστάσεις στο Νομό Αττικής εκτός Δήμου Αθηναίων και συγκεκριμένα την περιοχή του Φλοίσβου, καθώς και η χρήση και εκμετάλλευση του τουριστικού λιμένα (Μαρίνας) Φλοίσβου Αττικής, συμπεριλαμβανόμενης και της χερσαίας ζώνης, όπως αυτή περιγράφεται στο άρθρο 41, παρ. 2, παρ/μα ΙΙ, στοιχείο β του ν. 2160/93 σε συνδυασμό με την 1363/1994 κοινή υπουργική απόφαση και το άρθρο 57 του ν. 2224/94.

Η πιο πάνω 37/13.1.95 απόφαση του Υπουργού Τουρισμού, η οποία ανακλήθηκε με την Τ 588/21.5.96 (Β391) απόφαση της Υπουργού Ανάπτυξης, αποδείχτηκε ότι είναι παράνομη για τους παρακάτω λόγους:

1. Μετά την αποπεράτωση του πρώτου σταδίου του διαγωνισμού σημειώθηκαν αλλαγές στη σύνθεση των μελών της πλειοδότριας Κοινοπραξίας (αποχώρησαν ορισμένα μέλη της Ανώνυμη Εταιρία και στη θέση τους υπεισήλθαν άλλες Ανώνυμες Εταιρίες). Πιο συγκεκριμένα, στο δεύτερο δεκαπενθήμερο του Οκτώβρη 1994 η Εταιρία INTERGLOBE, της οποίας η συμμετοχή στην Κοινοπραξία υπερέβαινε το 51%, πώλησε τις μετοχές της στις ελληνικές ανώνυμες κατασκευαστικές εταιρίες ΑΤΤΙ-ΚΑΤ, ΠΡΟΟΔΕΥΤΙΚΗ ΑΛΤΕ, και ΑΕΤΕ ΤΕΧΝΟΔΟΜΗ-ΑΦΟΙ ΤΡΑΥΛΟΥ.

Τούτο είχε ως αποτέλεσμα, να μην μπορέσει η Επιτροπή του διαγωνισμού να διαπιστώσει εγκαίρως και κατά το πρώτο στάδιο, όπως επιβάλλει ο Νόμος, το ήθος, την εντιμότητα και επάρκεια χρηματοδότησης από αδιάβλητη πηγή των συμμετεχόντων στην πλειοδότρια Κοινοπραξία Εταιριών.

Ας σημειωθεί δε, ότι ούτε και κατά το δεύτερο στάδιο έγινε δυνατός αυτός ο έλεγχος, όπως προκύπτει και από το από 20.12.94 πρακτικό της επιτροπής διαγωνισμού.

2. Η παραχώρηση της χρήσης και εκμετάλλευσης τουριστικών λιμένων κατά τις διατάξεις του άρθρου 57 του ν. 2224/1994 διενεργείται "μετά από προηγούμενη γνώμη της Επιτροπής του άρθρου 30 του ν. 2160/1993".

Η γνωμοδότηση όμως της Επιτροπής του αρθρ. 30 του ν. 2160/93, η οποία, ας σημειωθεί, ήταν αρνητική, εκδόθηκε μετά την απόφαση της Επιτροπής Διαγωνισμού. Η γνωμοδότηση της Επιτροπής του άρθρου 30 φέρει ημερομηνία 10.1.95, ενώ η απόφαση της Επιτροπής Καζίνων που αξιολόγησε, βαθμολόγησε και ανέδειξε τον πλειοδότη του διαγωνισμού, συντάχθηκε στις 20.12.94. 'Ετσι, η γνωμοδότηση της Επιτροπής του άρθρου 30 τέθηκε υπόψη μόνον του Υπουργού Τουρισμού, ο οποίος παρά την αρνητική γνωμοδότηση της παραπάνω Επιτροπής, έσπευσε στις 13.1.95 να εκδόσει την 37/95 απόφαση, ενώ σύμφωνα με το γράμμα, αλλά και το πνεύμα των διατάξεων του άρθρου 57 του Ν. 2224/1994, η γνώμη αυτής της Επιτροπής πρέπει να προηγείται της Επιτροπής Διαγωνισμού (Επιτροπής Καζίνων), η οποία οφείλει να λαμβάνει υπόψη τη γνωμοδότηση αυτή και να τη συνεκτιμά με τα άλλα στοιχεία κατά τη βαθμολόγηση των υποψηφίων.

Τούτο αποσαφηνίζεται και στην αιτιολογική έκθεση του άρθρου 57 του ν. 2224/94 στην οποία ρητά αναφέρεται ότι "Η γνώμη της Επιτροπής του άρθρου 30 του ν. 2160/93 παρέχεται πλέον όχι στον Υπουργό Τουρισμού, αλλά στην Επιτροπή του άρθρου 1, παράγ. 7 του ν. 2206/94..."

3. Η απόφαση 37/1995 του Υπουργού Τουρισμού θέτει ως βάση για την ανέγερση από την πλειοδότρια Κοινοπραξία των εγκαταστάσεων (Καζίνο, Ξενοδοχείο, Συνεδριακό Κέντρο, Κτίρια Μαρίνας κλπ.), στη χερσαία και πέραν αυτής ζώνης του τουριστικού λιμένα Φλοίσβου την 1363/1994 Κοινή Υπουργική Απόφαση των Υπουργών Τουρισμού και ΠΕΧΩΔΕ. Η απόφαση όμως αυτή με την οποία τροποποιούνται αφενός μεν οι χρήσεις, οι όροι και οι περιορισμοί δόμησης που είχε καθορίσει για τη χερσαία ζώνη του τουριστικού λιμένα ο ν. 2160/95, αφετέρου δε, οι όροι και περιορισμοί δόμησης που ισχύουν με βάση τις σχετικές διατάξεις για την πέρα της χερσαίας ζώνης και εκτός σχεδίου περιοχή είναι ανίσχυρη, σύμφωνα και με την 194/29.3.96 ομόφωνη γνωμοδότηση του Νομικού Συμβουλίου του Κράτους. Η κοινή αυτή Υπουργική Απόφαση εκδόθηκε χωρίς Νομοθετική Εξουσιοδότηση και ουδέποτε κυρώθηκε με νόμο, όπως προβλέπονταν από το τελευταίο εδάφιό της.

Ας σημειωθεί δε, ότι η παραπάνω απόφαση, ως κανονιστική πράξη δεν μπορεί να κυρωθεί με νόμο αναδρομικώς, αλλά μόνον για το μέλλον, όπως επισημαίνεται στην ανωτέρω ομόφωνη γνωμοδότηση του Νομικού Συμβουλίου του Κράτους.

Επιπλέον δε, πρέπει να σημειωθεί ότι έρχεται σε αντίθεση με το άρθρο 24 του Συντάγματος, αν ληφθεί υπόψη ότι με τον ισχύοντα νόμο 1515/85 "Ρυθμιστικό Σχέδιο και Πρόγραμμα Προστασίας Περιβάλλοντος της ευρύτερης Περιοχής της Αθήνας", προβλέπεται η δημιουργία υπερτοπικού πόλου αναψυχής, αθλητισμού και πολιτιστικών λειτουργιών (άρθρο 15, παρ. 2, 3δ) στα δε σχετικά διαγράμματα του νόμου αυτού (Διάγραμμα 4) ολόκληρη η χερσαία ζώνη του Φαληρικού όρμου πέραν της Λεωφόρου Ποσειδώνος απεικονίζεται ως χώρος πρασίνου και ως ελεύθερος και αρχαιολογικός χώρος".

Επομένως, η 37/95 απόφαση του Υπουργού Τουρισμού είναι παράνομη και κατά το μέρος που στηρίζεται στην 1363/1994 κοινή Υπουργική Απόφαση.

Σελίδα 4705 

 

4. Επιπροσθέτως είναι παράνομη η 37/95 Υπουργική Απόφαση για τον ακόλουθο λόγο που αναφέρεται στην 194/1996 ομόφωνη γνωμοδότηση του Νομικού Συμβουλίου του Κράτους.

Η Επιτροπή Καζίνων είναι αρμόδια να διενεργεί, αφενός, διαγωνισμούς για τη χορήγηση αδειών καζίνων σύμφωνα με το ν. 2206/94 και αφετέρου διαγωνισμούς, κατά τους όρους του άρθρου 57 του ν. 2224/94, για την παραχώρηση της χρήσης και εκμετάλλευσης τουριστικών λιμένων συμπεριλαμβανομένης και της χερσαίας ζώνης αυτών. Στην προκειμένη όμως περίπτωση, σύμφωνα με τις παραπάνω προκηρύξεις και ιδίως τη δεύτερη απ' αυτές (1364/94), ο διαγωνισμός αφορούσε, όπως είχε εκτεθεί και παραπάνω και έχει διευκρινιστεί από τις Τεχνικές Υπηρεσίες του ΕΟΤ, εκτός από τη χορήγηση και εκμετάλλευση Μαρίνας, και την παραχώρηση εκτάσεων 75 περίπου στρεμμάτων, κειμένων πέραν της χερσαίας ζώνης του τουριστικού λιμένα Φλοίσβου, ιδιοκτησίας και διαχειρίσεως του ΕΟΤ, στις οποίες μάλιστα κατά την προσφορά της πλειοδότριας Κοινοπραξίας πρόκειται να ανεγερθούν όλα τα κτίρια του Καζίνου.

Η διαδικασία όμως, του Διαγωνισμού και συνεπώς και η Υπουργική Απόφαση είναι παράνομη όσον αφορά την παραχώρηση των εκτάσεων αυτών, οι οποίες μπορούσαν να παραχωρηθούν μόνον από τα αρμόδια όργανα του ΕΟΤ και κατά την προβλεπόμενη, από τη νομοθεσία περί ΕΟΤ, διαδικασία. Επειδή όμως, η διαδικασία που οδήγησε στην Υπουργική Απόφαση ήταν ενιαία, η βαθμολόγηση των προσφορών και η ανάδειξη του πλειοδότη έγινε αδιακρίτως, με βάση ολόκληρη την επενδυτική πρόταση των υποψηφίων, χωρίς δε την παραχώρηση και των εκτάσεων αυτών δεν μπορεί να πραγματοποιηθεί η προσφορά της πλειοδότριας και να υλοποιηθεί η Υπουργική Απόφαση, η συγκεκριμένη αυτή παρανομία, καίτοι αναφέρεται αμέσως μόνο στην παραχώρηση των παραπάνω εκτάσεων, συμπαρασύρει ολόκληρη τη διοικητική διαδικασία και την τελική διοικητική πράξη, η οποία είναι πρόδηλο, ότι δε θα εκδιδόταν χωρίς την παραχώρηση και των εκτάσεων αυτών.

Τις παραπάνω παρανομίες τις γνώριζε ο τότε Υπουργός Τουρισμού κ. Διονύσιος Λιβανός όταν εξέδιδε την 37/95 απόφαση της παραχώρησης αδείας Καζίνου στον Φλοίσβο, και πιο συγκεκριμένα:

α) Στο από 20.12.94 Πρακτικό Συνεδρίασης της Επιτροπής του Διαγωνισμού, κατά την οποία τα μέλη της αξιολόγησαν και βαθμολόγησαν τις προσφορές, εκφράζονταν από όλα τα μέλη προβληματισμοί και σημειώνονταν ως γενική παρατήρηση, ότι δεν έγινε διερεύνηση του ήθους, της εντιμότητας και της επάρκειας της χρηματοδότησης από αδιάβλητη πηγή των μελών της Κοινοπραξίας.

Στο ίδιο επίσης πρακτικό υπήρχε η διαπίστωση των μελών της Επιτροπής ότι η προσφορά της πλειοδότριας Κοινοπραξίας στερούνταν πρόσθετων εγγυήσεων για την πραγματοποίηση της συνολικής επένδυσης.

Χωρίς αμφιβολία, ο Υπουργός Τουρισμού έλαβε γνώση του ανωτέρω Πρακτικού, όπως άλλωστε προκύπτει και από την 37/95 απόφαση, όπου αναφέρεται ότι, μεταξύ άλλων, ο Υπουργός έλαβε υπόψη το παραπάνω Πρακτικό.

β) Ο Υπουργός Τουρισμού γνώριζε ότι η απόφαση της Επιτροπής του άρθρου 30 έπρεπε να προηγηθεί της γνώμης της Επιτροπής Διαγωνισμού για το Καζίνο, όπως προβλέπονταν στο άρθρο 57 του ν. 2224/94.

γ) Ο Υπουργός Τουρισμού γνώριζε επίσης ότι η παραπάνω ΚΥΑ 1363/8.8.94 περιείχε παρεκκλίσεις από τις ισχύουσες πολεοδομικές διατάξεις, όπως αυτό συνάγεται από το κείμενο 37/95 απόφασής του, όπου ρητά στο άρθρο 2Α παραγρ.6, εδάφιο 4 αναφέρεται επί λέξει: "...δεδομένου ότι η χορήγηση της παρούσας άδειας δε συνεπάγεται οποιαδήποτε δυνατότητα παρέκκλισης από τις ισχύουσες πολεοδομικές διατάξεις, πέραν των αναγραφόμενων στην ως άνω ΚΥΑ 1363/8.8.94". Και ακόμα, ότι η παραπάνω ΚΥΑ ήταν ανίσχυρη, αφού εκδόθηκε χωρίς Νομοθετική εξουσιοδότηση, δεδομένου ότι, στο ίδιο το κείμενό της προβλέπονταν να κυρωθεί με νόμο, και ότι επιπλέον κύρωσή της δεν είχε γίνει.

Απ' όλα τα παραπάνω, συνάγεται ότι ο τότε Υπουργός Τουρισμού κ. Διονύσιος Λιβανός, έχοντας γνώση όλων των προαναφερθέντων παρανομιών και παρά το γεγονός ότι είχε την υποχρέωση, ασκώντας έλεγχο νομιμότητας όλης της διαδικασίας να προτείνει στο Υπουργικό Συμβούλιο να κηρυχθεί άγονος ο διαγωνισμός, εντούτοις προχώρησε στην παραχώρηση της άδειας με την 37/95 απόφασή του.

Συνεπώς ο τότε Υπουργός Τουρισμού κ. Διονύσιος Λιβανός παρέχοντας την ανωτέρω άδεια, παρέβη με πρόθεση τα καθήκοντα της υπηρεσίας του, με σκοπό να προσπορίσει σε άλλον και συγκεκριμένα στην πλειοδότρια Κοινοπραξία με την επωνυμία "Κοινοπραξία Καζίνου Αθηνών" παράνομο όφελος, το οποίο συνίσταται στην με παράνομο τρόπο απόκτηση δυνατότητας να εκμεταλλευτεί το Καζίνο και τη Μαρίνα του Φλοίσβου.

Επομένως, είναι επιβεβλημένη η σύσταση προανακριτικής επιτροπής για να διερευνήσει περαιτέρω τις ποινικές ευθύνες του Υπουργού Τουρισμού, αφού υπάρχουν σοβαρές ενδείξεις για την τέλεση από μέρους του, του αδικήματος της παράβασης καθήκοντος (άρθρο 259 ΠΚ).

'Ετσι, επιβεβαιώθηκε η ορθότητα της θέσης του ΚΚΕ για την ανάγκη σύστασης προανακριτικής επιτροπής, όταν το θέμα είχε έλθει προς συζήτηση στην Ολομέλεια της Βουλής.

Αποδείχτηκε ακόμα, ότι η εμμονή της Κυβερνητικής Πλειοψηφίας του ΠΑΣΟΚ στη σύσταση εξεταστικής επιτροπής και μάλιστα με διακηρυγμένη θέση, ότι δεν υφίστανται ποινικές ευθύνες του Υπουργού Τουρισμού, ήταν το λιγότερο λανθασμένη και δημιούργησε διαδικαστικά προβλήματα.

Και από αυτή τη διαδικασία παραχώρησης άδειας λειτουργίας ιδιωτικού Καζίνο, και ιδιωτικής εκμετάλλευσης Μαρίνας στο Φλοίσβο εξάγεται ένα κρίσιμο πολιτικό συμπέρασμα που επανειλημμένα, έχει διατυπωθεί από το ΚΚΕ, ότι δηλαδή η πολιτική των ιδιωτικοποιήσεων με το πρόσχημα της άντλησης πόρων για την κάλυψη της "μαύρης τρύπας" και της καλύτερης αξιοποίησης της δημόσιας περιουσίας από τους "ιδιώτες", είναι αυτή που εκτρέφει τα σκάνδαλα και δημιουργεί τη διαπλοκή συμφερόντων των εκφραστών αυτής της πολιτικής με το μεγάλο κεφάλαιο.

Τέλος, οι αρνητικές εμπειρίες από την ίδρυση και λειτουργία ιδιωτικών Καζίνο που δημιούργησαν σοβαρά κοινωνικά προβλήματα στις περιοχές που λειτουργούν, μετέτρεψαν τη χώρα σε παράδεισο τζόγου και τα Καζίνο σε επιχειρήσεις άντλησης υπερκερδών των ιδιοκτητών τους, επαναφέρουν για άλλη μια φορά στην επικαιρότητα την πρόταση Νόμου που είχε καταθέσει το ΚΚΕ το 1992, σύμφωνα με την οποία απαγορεύονταν η ίδρυση νέων Καζίνο, και την ευθύνη για τα μέχρι τότε λειτουργούντα Καζίνο θα έπρεπε να έχει ο δημόσιος φορέας.

Θέσεις του Εισηγητή του Συνασπισμού της Αριστεράς και της Προόδου κ. Φώτη Κουβέλη

Μετά την ολοκλήρωση της έρευνας, αξιολογώντας τις αποδείξεις που συνέλεξε η επιτροπή, κρίνω ότι:

Α) α. Επιβεβαιώθηκαν τα διαλαμβανόμενα στο πόρισμα της προκαταρκτικής ποινικής εξέτασης που ενήργησε ο Αντεισαγγελέας Εφετών Νικόλαος Σίγουρας, αναφορικά με την υποχρέωση ελέγχου του ήθους, της εντιμότητας, της επαγγελματικής ικανότητας, καθώς και της εμπειρίας των υποψηφίων κοινοπραξιών, όπως ορίζει το άρθρο 2 παρ. 2 του Ν. 2206/94.

Κατά το β' στάδιο του διαγωνισμού σημειώθηκαν αλλαγές στη σύνθεση της πλειοδότριας κοινοπραξίας "Κοινοπραξία Καζίνο Αθηνών", κατά το β' δεκαπενθήμερο του Οκτωβρίου 1994, καθόσον η εταιρεία "INTERGLOBE", της οποίας η συμμετοχή στην κοινοπραξία υπερέβαινε το 51%, πώλησε τις μετοχές της σε άλλες ανώνυμες κατασκευαστικές εταιρείες. 'Ετσι, η Επιτροπή Καζίνου δεν μπόρεσε να διαπιστώσει, κατά το πρώτο στάδιο, το ήθος, την εντιμότητα κ.λ.π. των νέων μελών, όπως ορίζει ο νόμος. Το γεγονός αυτό, όπως αποδείχθηκε, ήταν γνωστό στον τέως Υπουργό Τουρισμού 

Σελίδα 4706 

Διονύσιο Λιβανό, αφού, εκτός των άλλων, υπήρχε η σαφής επισήμανση του Προέδρου της Επιτροπής Καζίνου Ευάγγελου Ρίκου, αντιπροέδρου του Αρείου Πάγου, ο οποίος και μειοψήφισε στην Επιτροπή, ότι "υπάρχουν ανεξακρίβωτα στοιχεία προσωπικής καταστάσεως βασικού μέλους της κοινοπραξίας και οι αναφερόμενες επί πλέον εξασφαλίσεις δεν συνιστούν αληθείς εγγυήσεις".

'Οφειλε, ο τέως Υπουργός Τουρισμού Διονύσιος Λιβανός, ασκώντας έλεγχο νομιμότητας, σύμφωνα με το ν. 2206/94, να διαπιστώσει τη συντελεσθείσα παρανομία εκ μέρους της "Κοινοπραξίας Καζίνο Αθηνών", η οποία συνίσταται στις αλλαγές των μελών της και, κατά συνέπεια, στο ανέλεγκτο αυτής, ως προς το ήθος, την εντιμότητα, την επάρκεια κ.λ.π., κατά το πρώτο στάδιο του διαγωνισμού και εν συνεχεία, να αρνηθεί τη χορήγηση της άδειας.

Η κατά τα άνω συμπεριφορά του τέως Υπουργού Τουρισμού Διονυσίου Λιβανού ελέγχεται και από το γεγονός ότι ενοποίησε τις προθεσμίες του άρθρου 6 παρ. β', γ', δ', ε', και ζ' της με αριθμό 920/1994 προκήρυξης και τούτο χωρίς να υπάρχει ούτε συγκεκριμένο αίτημα των κοινοπραξιών, ούτε συναίνεση της επιτροπής Καζίνου. Αυτό είχε ως περαιτέρω αποτέλεσμα την ενοποίηση των δύο σταδίων κρίσεως των κοινοπραξιών, προκειμένου να παρασταθεί ότι η " Κοινοπραξία Καζίνο Αθηνών" νομίμως κρίθηκε μόνον κατά το δεύτερο στάδιο.

Η χαμηλή, άλλωστε, βαθμολογία που συγκέντρωσε η Κοινοπραξία αυτή, ήταν ένα πρόσθετο αλλά και σημαντικό στοιχείο για να κηρυχθεί άγονος διαγωνισμός.

Παρά ταύτα, παραβαίνοντας, ο τέως Υπουργός Τουρισμού Δ. Λιβανός, τα καθήκοντά του και όπως αυτά ορίζονται στο ν. 2206/94, παραχώρησε στην "Κοινοπραξία Καζίνο Αθηνών" άδεια ίδρυσης, λειτουργίας κ.λ.π. Καζίνου στο Φλοίσβο Αττικής, με σκοπό να την ωφελήσει.

β. - Επιβεβαιώθηκαν τα διαλαμβανόμενα στο πόρισμα της προκαταρκτικής ποινικής εξέτασης που ενήργησε ο Αντεισαγγελέας Εφετών Νικόλαος Σίγουρας, αναφορικά με την παραχώρηση της χρήσης του τουριστικού λιμένα (μαρίνας) Φλοίσβου.

Ο τέως Υπουργός Τουρισμού Διονύσιος Λιβανός αγνόησε την από 10-1-95 γνωμάτευση της Επιτροπής του άρθρου 30 ν. 2160/93, σύμφωνα με την οποία δεν έπρεπε, και για τους λόγους που αναφέρονται στη γνωμάτευση αυτή, να παραχωρηθεί η χρήση του λιμένα Φλοίσβου.

Η ηθελημένη αγνόηση της γνωμάτευσης αυτής, προκειμένου να ωφεληθεί η "Κοινοπραξία Καζίνο Αθηνών" προκύπτει και από το πρόσθετο και αποδειχθέν γεγονός, ότι ο Πρόεδρος της προαναφερόμενης Επιτροπής Ευάγγελος Ρουχωτάς, με το από 19-1-95 έγγραφό του γνωστοποίησε στον τότε Υπουργό, ότι παρεκάμφθη "πλήρως σε ό,τι αφορά τη Μαρίνα Φλοίσβου......". Επιπροσθέτως, αυτός είχε υποβάλει προηγουμένως στον τότε Υπουργό Τουρισμού την παραίτησή του. Η κατά τα άνω έντονη αντίθεση της αρμόδιας επιτροπής και του Προεδρεύοντος αυτής για την παραχώρηση του λιμένα Φλοίσβου, πρέπει να συνεκτιμηθεί και με το γεγονός, ότι η γνωμάτευση της επιτροπής του άρθρου 30 του ν. 2160/93 δεν ετέθη υπόψη της Επιτροπής του Διαγωνισμού, η οποία, αν την εγνώριζε, θα την εστάθμιζε σημαντικά, πριν εκδόσει την απόφασή της.

Επί πλέον, η κατά τα άνω παραχώρηση της χρήσης και εκμετάλλευσης του λιμένα Φλοίσβου, ήταν σε ευθεία αντίθεση με το ν. 2160/1993 και την πολεοδομική νομοθεσία, αλλά και τις διατάξεις του Συντάγματος για την προστασία του περιβάλλοντος. Τα στοιχεία αυτά δεν έλαβε υπόψη του, αντιθέτως, ηθελημένα αγνόησε ο τέως Υπουργός Τουρισμού Διονύσιος Λιβανός, προκειμένου να ωφελήσει την "Κοινοπραξία Καζίνο Αθηνών".

Β) α. Ο τέως υπουργός Τουρισμού Διονύσιος Λιβανός, τόσο με την προκήρυξη όσο και με την 37/1995 απόφασή του, δεν έταξε προθεσμία εντός της οποίας η πλειοδότρια κοινοπραξία θα ώφειλε να υποβάλει αίτηση, μαζί με τα αναγκαία δικαιολογητικά, στην αρμόδια πολεοδομική Αρχή για την έκδοση των αδειών εκτέλεσης των οικοδομικών και άλλων εργασιών. Δηλαδή, προσδιόρισε την προθεσμία εκτέλεσης των έργων με ασαφές χρονικό όριο κι έτσι εδίδετο η δυνατότητα στην πλειοδότρια κοινοπραξία να επιλέξει αυτή, κατά τα δικά της συμφέροντα, την προτεραιότητα εκτέλεσης του οικοδομικού έργου του καζίνο, το οποίο θα της απέφερε κέρδη και όχι των λοιπών εγκαταστάσεων.

β. - Ο τέως Υπουργός Τουρισμού Διονύσιος Λιβανός, με την 37/95 (παρ.3. 2.4β) απόφασή του καθόρισε τη συμμετοχή του ελληνικού δημοσίου στα μεικτά κέρδη των παιχνιδιών, σύμφωνα με τα οριζόμενα στο Π.Δ. 1123/1980, κατ' εξαίρεση των όσων καθορίσθηκαν για άλλα καζίνο. Η ειδική αυτή ρύθμιση για την "Κοινοπραξία Καζίνο Αθηνών" θα είχε ως αποτέλεσμα τον επί έλαττον προσδιορισμό των μεικτών κερδών, με αποτέλεσμα τη ζημία του ελληνικού δημοσίου, αφού θα περιορίζονταν έτσι τα κέρδη αυτού. 'Αλλωστε, ο νομικός σύμβουλος Ηλ. Παπαδόπουλος επεσήμανε στον τότε Υπουργό την ανάγκη απάλειψης της ρύθμισης αυτής, πλην όμως αυτός την διατήρησε.

Με το τρόπο που ενήργησε και στις δύο προαναφερόμενες περιπτώσεις (Β. α., β) ζημίωνε την περιουσία του ελληνικού δημοσίου, που εν προκειμένω είχε την διαχείρησή της αλλά και την υποχρέωση επιμέλειάς της.

Κατόπιν των ανωτέρω, φρονώ ότι υπάρχουν αποχρώσεις ενδείξεις ευθύνης του τέως Υπουργού Τουρισμού Διονυσίου Λιβανού και κατά τα προαναφερόμενα, για παράβαση καθήκοντος και απιστία.

Επίσης, φρονώ ότι πρέπει να συσταθεί προανακριτική επιτροπή, προκειμένου περαιτέρω να ελεγχθούν οι προαναφερόμενες πράξεις του τέως Υπουργού Διονυσίου Λιβανού.

Παρά το γεγονός, ότι το αντικείμενο της εξεταστικής επιτροπής είναι η "διευκρίνηση όλων των βασικών πτυχών της υπόθεσης της χορήγησης άδειας στο Καζίνο της περιοχής του Φλοίσβου Αθηνών", προτείνω η προανακριτική επιτροπή να διερευνήσει, λόγω της συνάφειας που υπάρχει, και τα ζητήματα που αφορούν στην ανάκληση αυτής της άδειας και συγκεκριμένα, εάν και κατά πόσο συνέτρεξαν για την ανάκληση, όλοι οι αναγκαίοι όροι και προϋποθέσεις για τη διασφάλιση των συμφερόντων του ελληνικού δημοσίου και αναζητηθούν τυχόν ευθύνες κατά παντός υπευθύνου.

Θέσεις του Εισηγητή του Δημοκρατικού Κοινωνικού Κινήματος κ.

Αναστασίου Ιντζέ.

Από το προκύψαν αποδεικτικό υλικό (έγγραφα και μαρτυρικές καταθέσεις) κατά τη διάρκεια των εργασιών της Εξεταστικής Επιτροπής διαπιστώνονται τα εξής:

Α) Για τον Διονύσιο Λιβανό, πρώην Υπουργό Τουρισμού.

O ανωτέρω Διονύσιος Λιβανός, πρώην Υπουργός Τουρισμού, με την υπ' αριθμόν 37/1995 απόφασή του, μετά από διεθνή πλειοδοτικό διαγωνισμό που προκηρύχθηκε σύμφωνα με τις με αριθμούς 920 / 30- 5 - 1994 και 1364 / 8 - 5 - 1994 Υπουργικές Αποφάσεις του ιδίου, παραχώρησε στην "Κοινοπραξία Καζίνο Αθηνών", πρώτον την άδεια ίδρυσης, λειτουργίας και εκμετάλλευσης επιχείρησης Καζίνο και τις συνοδεύουσες το Καζίνο συναφείς εγκαταστάσεις (ξενοδοχείο, συνεδριακό κέντρο, χώρους στάθμευσης αυτοκινήτων) στο Νομό Αττικής, εκτός ορίων του Δήμου Αθηναίων και δεύτερον, τη χρήση και εκμετάλλευση του τουριστικού λιμένα (μαρίνας) του Φλοίσβου Αττικής, συμπεριλαμβανομένης και της χερσαίας ζώνης, όπως αυτή περιγράφεται στο ν. 2160/1993, στην Κ.Υ.Α. 1363/1994 και το άρθρο 57 του ν. 2224/1994.

Την ως άνω Κ.Υ.Α., με αριθμό 37/1995 του Διονύσιου Λιβανού ανακάλεσε μετά από 17 μήνες, με την με αριθμό 588/ 27-5-1996 Υπουργική Απόφαση, όπως διορθώθηκε, η Υπουργός Ανάπτυξης κ. Βασιλική Παπανδρέου, με το αιτιολογικό ότι αποκαθιστά την νομιμότητα.

Η ανωτέρω με αριθμό 37/13-1-1995 Υπουργική Aπόφαση είναι μη νόμιμη α) Γιατί στηρίχθηκε στην ΚΥΑ 1363/1994, που εκδόθηκε χωρίς νομοθετική εξουσιοδότηση, με την οποία τροποποιήθηκε ο ν. 2160/1994 και η οποία ΚΥΑ δεν κυρώθηκε

Σελίδα 4707 

από την Βουλή και είναι νομικώς ανίσχυρη και ανύπαρκτη. Είναι γνωστό, ότι νόμος που ψηφίζεται από την Βουλή τροποποιείται μόνο με άλλο νόμο που ψηφίζεται από τη Βουλή ( τυπική έννοια του Νόμου ).

β) Γιατί παραβιάστηκε ο νόμος 2206/1994 και οι Υ.Α. 920/1994 και 1364/1994 που προβλέπουν δύο στάδια κρίσης των διαγωνιζομένων και συγκεκριμένες προθεσμίες για κάθε στάδιο του διαγωνισμού, κάτι που δεν τηρήθηκε, γιατί διαπιστώθηκαν και συγχωνεύσεις προθεσμιών και παραλείψεις κρίσεων, κατά στάδια, των διαγωνιζομένων.

γ) Γιατί, κατά το δεύτερο στάδιο του διαγωνισμού δεν μπόρεσε η Επιτροπή Διεξαγωγής του Διαγωνισμού Καζίνο (Επιτροπή Καζίνο) να κρίνει το ήθος, την εντιμότητα κ.λπ. των μελών της "Κοινοπραξία Καζίνο Αθηνών", λόγω των συνεχών και αλλεπάλληλων μεταβολών των κοινοπρακτουσών εταιρειών της επιλεγείσας κοινοπραξίας. Εδώ πρέπει να σημειωθεί ότι η επιλεγείσα Κοινοπραξία, δηλαδή τα μέλη που την συγκροτούσαν στην αρχή και η οποία έλαβε μέρος στο πρώτο στάδιο, δεν έχει καμία σχέση - από πλευράς μελών που την συγκροτούν - με την κατά το δεύτερο στάδιο επιλεγείσα, παρά μόνον το όνομα (Κοινοπραξία Καζίνο Αθηνών). Αυτό αποτελεί ουσιώδη παράβαση του νόμου - του γράμματος και του πνεύματος του νόμου - δηλαδή την ratio του νόμου-.

δ) Γιατί, προτού να εκδοθεί το από 9-12-1994 πρακτικό της Επιτροπής Καζίνο, με το οποίο έγινε η βαθμολογία των συμμετεχουσών στο διαγωνισμό κοινοπραξιών στο δεύτερο στάδιο, δεν είχε ζητηθεί ούτε είχε δοθεί η γνώμη της Επιτροπής του άρθρου 30 του ν. 2160/1993, όπως προβλέπει ρητώς και σαφώς το άρθρο 57 του ν. 2224/1994. Αυτό αποτελεί ουσιώδες προαπαιτούμενο διαδικαστικό στάδιο για τη νομιμότητα της ολοκλήρωσης της διοικητικής πράξης, που είναι η βαθμολογία (δεύτερο στάδιο) της Επιτροπής Καζίνο.

Επειδή, όλα τα παραπάνω έγιναν εν γνώσει του κ. Διονυσίου Λιβανού, όπως προκύπτει από το αποδεικτικό υλικό και την κατάθεσή του.

Επειδή, από τη συμπεριφορά του αυτή είναι σφόδρα πιθανό να προκύψουν οικονομικές ζημίες στο Ελληνικό Δημόσιο, αλλά και όφελος υπέρ του ιδίου ή τρίτων. Επειδή, για την ενδεχόμενη ζημία του Ελληνικού Δημοσίου αλλά και το ενδεχόμενο όφελος του ιδίου ή τρίτου υπάρχουν βάσιμες ενδείξεις. Επειδή, από την παραπάνω συμπεριφορά του κ. Διονυσίου Λιβανού προέκυψαν βάσιμες και ικανές ενδείξεις, ότι ετέλεσε τα εγκλήματα των άρθρων 1 και 2 του Ν.Δ. 802/1971 σε συνδυασμό με τα άρθρα 256 και 259 του Π.Κ. Προτείνω περαιτέρω τη δικαστική διερεύνηση, με τη σύσταση Προανακριτικής Επιτροπής από τη Βουλή.

Β. Για τον κ. Ευάγγελο Ρίκο του Μιχαήλ, Πρόεδρο Επιτροπής Διεξαγωγής Διαγωνισμού Καζίνο.

Για τον ανωτέρω, ο οποίος ήταν Πρόεδρος της Επιτροπής Καζίνο :

α) Υπάρχουν βάσιμες ενδείξεις ότι παραβίασε εν γνώσει του το ν. 2206/1994 και τις Υ.Α. 920/1994 και 1364/1994, γιατί προχώρησε στο δεύτερο στάδιο του διαγωνισμού, δηλαδή στην βαθμολογία των δύο απομεινασών κοινοπραξιών, προτού να περάσουν από το πρώτο στάδιο αξιολόγησης ορισμένες κοινοπρακτούσες εταιρείες της επιλεγείσας τελικώς κοινοπραξίας, όπως και ο ίδιος ομολογεί στο από 9-12-1994 πρακτικό της Επιτροπής Καζίνο.

β) Υπάρχουν βάσιμες ενδείξεις, ότι εν γνώσει του παραβίασε το ν. 2206/1994 και τις Υ.Α. 920/1994 και 1364/1994, γιατί δέχθηκε και πρότεινε τη συγχώνευση προθεσμιών, για να διευκολυνθεί κυρίως η Κοινοπραξία Καζίνο Αθηνών, η οποία δεν κατέθεσε την αναγκαία εγγυητική επιστολή εντός των ταχθεισών προθεσμιών και μέχρι την ημέρα της κρίσης της Επιτροπής Καζίνο, μετήρχετο "οβιδιακές μεταμορφώσεις", έτσι ώστε να καθίσταται αδύνατος ο έλεγχος που προβλέπεται κατά το πρώτο στάδιο, να γίνεται κατά τη διάρκεια του δεύτερου σταδίου, έστω και κατ'οικονομία ! !

γ) Υπάρχουν βάσιμες ενδείξεις, ότι παραβίασε, εν γνώσει του, τους νόμους 2206/1994 και 2224/1994 (άρθρο 57), γιατί προχώρησε στη διαδικασία διεκπεραίωσης του διαγωνισμού ως πρόεδρος της Επιτροπής Καζίνο, χωρίς προηγουμένως να ζητήσει και λάβει τη γνώμη της Επιτροπής του άρθρου 30 ν.2160/1993, για την παραχώρηση της χρήσης του Τουριστικού Λιμένα Φλοίσβου, όπως ρητώς και σαφώς διακελεύει το άρθρο 57 του ν. 2224/1994 και

δ) παραβίασε εν γνώσει του (βάσιμες ενδείξεις) το ν. 2160/1993 και τις Υ.Α. 1920/1994 και 1364/1994 στην αξιολόγηση των διαγωνιζομένων κοινοπραξιών και στα δύο στάδια, ενώ γνώριζε ότι ο διαγωνισμός ήταν μετέωρος, δεδομένου ότι, οι ρυθμίσεις για τη χωροθέτηση και δόμηση των κτιρίων του καζίνο και των συνοδευουσών αυτών λοιπών εγκαταστάσεων εστηρίζοντο νομικώς στην 1363/94 Κ.Υ.Α., εκδοθείσα χωρίς νομοθετική εξουσιοδότηση, αλλά και μη επικυρωθείσα (ψηφισθείσα) από τη Βουλή για να έχει νομική ύπαρξη.

Ο Ευάγγελος Ρίκος, Πρόεδρος της Επιτροπής Διεξαγωγής Διαγωνισμού Καζίνο και εν ενεργεία Αντιπρόεδρος του Αρείου Πάγου, με την ανωτέρω συμπεριφορά του, ως συμμέτοχος στην παράνομη έκδοση της με αριθμό 37/95 υπουργικής απόφασης από τον αρμόδιο Υπουργό Τουρισμού κ. Διονύσιο Λιβανό, υπάρχουν βάσιμες ενδείξεις, ότι ενδεχομένως έβλαψε το Ελληνικό Δημόσιο προς όφελος τρίτων και έτσι, ενδεχομένως, ετέλεσε το έγκλημα της παράβασης καθήκοντος και απιστίας των άρθρων 259 και 256 του Π.Κ. 'Ετσι, κατά συνέπεια, προτείνω περαιτέρω δικαστική έρευνα της υπόθεσης από Προανακριτική Επιτροπή της Βουλής.

Γ. Για τον κ. Ιωάννη Στεφανίδη του Αλεξάνδρου, μέλος της Επιτροπής Καζίνο και Πρόεδρο εν ενεργεία του Ε.Ο.Τ.

Ο ανωτέρω Ιωάννης Αλεξ. Στεφανίδης, όντας μέλος της Επιτροπής Καζίνο και Πρόεδρος εν ενεργεία επί τριετία του Εθνικού Οργανισμού Τουρισμού, συν μία ακόμη τριετή θητεία στην προεδρία του Ε.Ο.Τ. στη δεκαετία του 1980, υπάρχουν βάσιμες υπόνοιες ότι παραβίασε το ν. 2224/1994 (άρθρο 57).

Γιατί, χωρίς να εισηγηθεί στην Επιτροπή Καζίνο, της οποίας ήταν μέλος ως Πρόεδρος του Ε.Ο.Τ. ( ex officio ) ακριβώς για να ενημερώνει την Επιτροπή Καζίνο αναφορικά με ό,τι έχει σχέση με τη χρήση, διαχείριση και εκμετάλλευση της περιουσίας του Ε.Ο.Τ. και τη σχετική νομοθεσία που διέπει τον Ε.Ο.Τ., που τη γνώριζε ή ώφειλε να τη γνωρίζει από τη μακρά θητεία του ( 6 χρόνια Πρόεδρος του Ε.Ο.Τ. ) και χωρίς να ζητήσει τη γνώμη της Επιτροπής Στήριξης Τουριστικών Λιμένων ( άρθρο 30 του ν. 2160/1993) πρίν ή η Επιτροπή Καζίνο προχωρήσει στην αξιολόγηση (βαθμολογία) των συμμετεχουσών Κοινοπραξιών στο δεύτερο και τελευταίο στάδιο του διαγωνισμού, έλαβε μέρος σ' αυτήν και συνέπραξε στην παράβαση του νόμου. Με την παραπάνω συμπεριφορά του ο Ιωάννης Στεφανίδης, ως μέλος της Επιτροπής Καζίνο και εν ενεργεία Πρόεδρος του Ε.Ο.Τ. παρέσχε εν γνώσει του άμεση συνδρομή στην παράνομη σύνταξη του από 9-12-1994 πρακτικού και κατ' επέκταση, στην έκδοση της με αριθμό 37/1995 απόφασης από τον αρμόδιο Υπουργό Τουρισμού κ. Διονύσιο Λιβανό.

Επομένως, υπάρχουν βάσιμες ενδείξεις ότι ενδεχομένως, προκειμένου να οφελήσει τρίτους σε βάρος του Δημοσίου, ετέλεσε το έγκλημα της παράβασης καθήκοντος και απιστίας των άρθρων 259 και 256 του Π.Κ. και ως εκ τούτου προτείνω περαιτέρω δικαστική έρευνα από Προανακριτική Επιτροπή της Βουλής.

Δ. Για την κ. Βασιλική Παπανδρέου, Υπουργό Ανάπτυξης.

Η ανωτέρω Υπουργός Ανάπτυξης κ. Βασιλική Παπανδρέου, ως κατά νόμον αρμοδία Υπουργός, ανακάλεσε, ως στην αρχή του παρόντος εκτίθεται, την μή νόμιμη με αριθμό 37/1995 Υ.Α. του κ. Διονυσίου Λιβανού, με την με αριθμό 588/1996 Υ.Α. της, με το αιτιολογικό ότι αποκαθιστά τη νομιμότητα.

Η κ. Βασιλική Παπανδρέου δεν επέλεξε τον ασφαλέστερο τρόπο ανάκλησης από την άποψη της ενδεχομένης δημιουργίας (θεμελίωσης) αγωγίμων αξιώσεων υπέρ της Κοινοπραξίας και σε βάρος του Δημοσίου εκ της ανακληθείσας διοικητικής πράξης. Αυτό, άλλωστε, κατέθεσε ενώπιον της Εξεταστικής Επιτροπής μας και υπέδειξε με το από 28-2-1996σημείωμά 

Σελίδα 4708 

του προς την Υπουργό Ανάπτυξης κ. Βασιλική Παπανδρέου ο δικηγόρος κ. Αντώνης Βγόντζας, τέως διευθυντής του Νομικού Γραφείου του Πρωθυπουργού (Ανδρέα Παπανδρέου), επί σχετικού ερωτήματος, που είχε θέσει σ' αυτόν η ίδια ως άνω Υπουργός Ανάπτυξης.

Αλλωστε, σοβαρές υπόνοιες και ερωτηματικά προς την ανωτέρω κατεύθυνση, που χρήζουν δικαστικής διερεύνησης, δημιουργεί η διόρθωση - τροποποίηση της υπ' αριθμ. Τ. 588/21-5-1996 απόφασης της Υπουργού Ανάπτυξης (ΦΕΚ 391, τεύχος Β'της 27-5-1996), με την απάλειψη από την αρχική απόφαση του ουσιώδους όρου που περιελάμβανε, μεταξύ άλλων και τη φράση "από δική της υπαιτιότητα", δηλαδή της Κοινοπραξίας Καζίνο Αθηνών.

Δεν υπέβαλε στην Επιτροπή Καζίνο, πριν την έκδοση της από 20-12-1994 απόφασης της Επιτροπής αυτής, εγκεκριμένη μελέτη περιβαλλοντικών επιπτώσεων, σύμφωνα με τη διάταξη του άρθρου 5 του ν. 1850/86 κ.λπ. Τα ανωτέρω, σε συνδυασμό με τη διαφαινόμενη μεθόδευση στο μεταγενέστερο της γνωμοδότησης του κ. Α. Βγόντζα ερώτημα, που υποβλήθηκε στο Νομικό Συμβούλιο του Κράτους (Ν.Σ.Κ.), που έχει επί λέξει ως εξής:

"Ποιες είναι οι δυνατότητες ανάκλησης της υπ' αριθμ. 37/31-1-1995 απόφασης του Υπουργού Τουρισμού, με την οποία παραχωρήθηκε άδεια ίδρυσης, λειτουργίας και εκμετάλλευσης Καζίνο στο Φλοίσβο", χωρίς να ερωτάται το Ν.Σ.Κ. ευθέως για τη νομιμότητα ή μη της ανωτέρω απόφασης (37/1995), ενισχύουν τις υπόνοιες και τα ερωτηματικά για τέλεση αξιοποίνων πράξεων, που στόχευαν, ενδεχομένως, στην ωφέλεια κάποιου και σε βλάβη των συμφερόντων του Δημοσίου.

Απορίας άξιον είναι, επίσης, ότι στην ομόφωνη γνωμοδότηση της Ολομέλειας του Ν.Σ.Κ. (συνεδρίαση της 29-3-1996), στην οποία συμμετείχε και ο Νομικός Σύμβουλος κ. Ηλίας Παπαδόπουλος, συντάχθηκε με την άποψη των υπόλοιπων μελών του Ν.Σ.Κ., καίτοι προηγουμένως, με το από 20-3-1995 ενημερωτικό σημείωμά του προς τον Υπουργό Τουρισμού, εμμέσως πλην σαφώς, εδέχετο την νομιμότητα της άνω επίδικης 37/1995 απόφασης, αρκούμενος μόνο σε επί μέρους παρατηρήσεις. Από όλα τα παραπάνω προκύπτει ότι, πρέπει να διερευνηθεί δικαστικώς από Προανακριτική Επιτροπή της Βουλής η ενδεχόμενη διάπραξη από την Υπουργό κ. Βασιλική Παπανδρέου των αδικημάτων των άρθρων 1 και 2 του Ν.Δ. 802/1971 και των άρθρων 259 και 256 του Π.Κ.

Ο Πρόεδρος της Επιτροπής

Λεωνίδας Τζανής

Ο Αντιπρόεδρος Ο Γραμματέας

Ιωάννης Καλαμακίδης Αθανάσιος Αλευράς

Τα μέλη

Αλαμπάνος Δημήτριος Ανδρεουλάκος Απόστολος

Ανωμερίτης Γεώργιος Γιακουμάτος Γεράσιμος

Βούλγαρης Αλέξανδρος Ζαφειρόπουλος Επαμεινώνδας

Γεωργόπουλος Δημήτριος Καρατζαφέρης Γεώργιος

Γιαννάκης Ιωάννης Κασσίμης Θεόδωρος

Γιαννακόπουλος Ιωάννης Κορκολόπουλος Βασίλειος

Ζαμπουνίδης Νικόλαος Μαρκογιαννάκης Χρήστος

Ζαφειρόπουλος Ιωάννης Μπέλλος Τριαντάφυλλος

Θωμόπουλος Ιωάννης Ρεγκούζας Αδάμ

Λάλος Κανέλλος Σούρλας Γεώργιος

Λεβογιάννης Νικόλαος Φούσας Αντώνιος

Παπαδόπουλος Ηλίας Κανταρτζής Αχιλλέας

Σαατσόγλου Ανέστης Κουβέλης Φώτιος

Στάϊκος Ευάγγελος Ιντζές Αναστάσιος

Σελίδα 4709 

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην Ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.

Υπουργείου Εθνικής Οικονομίας:

Ψήφιση στο σύνολο του σχεδίου νόμου: "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς". 

Κύριε Υπουργέ, έχετε να παρατηρήσετε τίποτα;

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Τίποτα απολύτως.

Προσθέτουμε μόνο στον τίτλο "και άλλες διατάξεις";

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Μάλιστα.

ΠΡΟΕΔΡΟΣ (Απόστολος Κακλαμάνης): Μήπως κανείς εκ των κυρίων Εισηγητών θέλει το λόγο; Ουδείς.

Ερωτάται το Σώμα: Γίνεται δεκτό και στο σύνολό του το νομοσχέδιο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία. 

ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό και στο σύνολό του κατά πλειοψηφία.

Συνεπώς, το σχέδιο νόμου του Υπουργείου Εθνικής Οικονομίας "Κύρωση της Πράξης Νομοθετικού Περιεχομένου της 18ης Νοεμβρίου 1996 και πρόσθετες ρυθμίσεις για την Επιτροπή Κεφαλαιαγοράς και άλλες διατάξεις" έγινε δεκτό σε μόνη συζητηση κατ'αρχήν, κατ'άρθρο και στο σύνολό του κατά πλειοψηφία και έχει ως εξής:

(Να καταχωρισθεί το κείμενο του νομοσχεδίου).

Κύρωση της Πράξης Νομoθετικού Περιεχομένου της 18ης Νοεμβρίου 1996,

πρόσθετες ρυθμίσεις για την Επιτροπή Κεφαλαιαγοράς και άλλες διατάξεις
'Αρθρο 1

Κυρούται η Πράξη Νομοθετικού Περιεχομένου Πρόσθετεςρυθμίσεις για τις χρηματιστηριακές συναλλαγές του ΧρηματηστηρίουΑξιών Αθηνών (Χ.Α.Α.) και άλλες διατάξεις, της 18ης Νοεμβρίου 1996 (ΦΕΚ 258 Α`), η οποία έχει ως εξής:

ΠΡΑΞΗ ΝΟΜΟΘΕΤΙΚΟΥ ΠΕΡΙΕΧΟΜΕΝΟΥ

 

Πρόσθετες ρυθμίσεις για τις χρηματιστηριακές

συναλλαγές του Χρηματιστηρίου Αξιών Αθηνών (Χ.Α.Α.) και άλλες διατάξεις

 

Ο ΠΡΟΕΔΡΟΣ

ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ

 

'Εχοντας υπόψη:

α. Την παράγραφο 1 του άρθρου 44 του Συντάγματος,

β. Το ν. 3632/1928 "Περί Χρηματιστηρίων Αξιών"

(ΦΕΚ 137 Α'/7.8.1929),

γ. Το ν.1969/1991 "Εταιρείες επενδύσεων χαρτοφυλακίου, αμοιβαία κεφάλαια, διατάξεις εκσυγχρονισμού και εξυγιάνσεως της κεφαλαιαγοράς και άλλες διατάξεις" (ΦΕΚ 167 Α'/1991),

δ. Την παρ. 11 του άρθρου 36 του ν. 2324/1995 "Περί τροποποίησης της νομοθεσίας για τα Χρηματιστήρια Αξιών, Οργάνωση της Επιτροπής Κεφαλαιαγοράς, Σύστημα Εγγύησης Καταθέσεων και άλλες διατάξεις" (ΦΕΚ 146 Α'/17.7.1995),

ε. Την εξαιρετικά επείγουσα, έκτακτη και απρόβλεπτη ανάγκη να προχωρήσει η εκκαθάριση των χρηματιστηριακών συναλλαγών, ώστε να αποκατασταθεί αμέσως η ομαλή λειτουργία του Χ.Α.Α., η οποία διαταράχθηκε αιφνιδίως εξαιτίας της αδυναμίας πληρωμής μίας Ανώνυμης Χρηματιστηριακής Εταιρίας (Α.Χ.Ε.) και να μην κλονισθεί η αξιοπιστία των χρηματιστηριακών συναλλαγών, με πρόταση του Υπουργικού Συμβουλίου,

Αποφασίζουμε

'Αρθρο μόνο

1. Αν η Ανώνυμη Εταιρία Αποθετηρίων Τίτλων οπισθογραφήσει επιταγές μέλους του Χρηματιστηρίου που κατατίθενται στους λογαριασμούς ειδικού σκοπού που τηρούν τα μέλη του Χρηματιστηρίου σε πιστωτικό ίδρυμα, σύμφωνα με την παράγραφο 9 του άρθρου 20 του ν. 3632/1928, που προστέθηκε με το άρθρο 51 του ν. 1969/1991, υποχρεούται να καταβάλει αμελητί στο εν λόγω πιστωτικό ίδρυμα τα ποσά των εν λόγω επιταγών, εάν οι επιταγές αυτές αποδειχθούν ακάλυπτες.

2. Εφόσον η Ανώνυμη Εταιρία Αποθετηρίων Τίτλων καταβάλει τα ποσά αυτά στο πιστωτικό ίδρυμα, δικαιούται να απαιτήσει την απόδοσή τους είτε από το υπόχρεο εκ των επιταγών μέλος του Χρηματιστηρίου είτε -σε περίπτωση διαπίστωσης από τον Επόπτη του Χ.Α.Α. αδυναμίας τούτου- να καταβάλει από το Κοινό Συνεγγυητικό Κεφάλαιο Ασφαλείας των Χρηματιστηριακών Συναλλαγών, το οποίο καταβάλλει στην Ανώνυμη Εταιρία Αποθετηρίων Τίτλων το χρηματικό ποσό των επιταγών, κατά παρέκκλιση της προβλεπόμενης διαδικασίας για την καταβολή χρηματικών ποσών από το Συνεγγυητικό.

3. Το Κοινό Συνεγγυητικό Κεφάλαιο Ασφαλείας των Χρηματιστηριακών Συναλλαγών δικαιούται να αναζητήσει τα καταβαλλόμενα κατά την προηγούμενη παράγραφο ποσά τόσο από το υπόχρεο για την καταβολή τους μέλος του Χρηματιστηρίου όσο και από κάθε φυσικό ή νομικό πρόσωπο, το οποίο συνήργησε εκ δόλου στην πραγματοποίηση των συναλλαγών που συνδέονται με το έλλειμμα.

4. Τυχόν άλλα χρεωστικά υπόλοιπα (έναντι μελών του Χ.Α.Α.), που προκύπτουν από αδυναμία εκπλήρωσης υποχρεώσεων απέναντι στην εκκαθάριση, λόγω συναλλαγών που πραγματοποιήθηκαν μέχρι και 7 Νοεμβρίου 1996, καλύπτονται αμελλητί από το Συνεγγυητικό, κατά παρέκκλιση των ισχυουσών διατάξεων. Στην περίπτωση αυτή το Συνεγγυητικό, κατ' ανάλογη εφαρμογή των άρθρων 25 και 26 του ν. 3632/1928, προβαίνει σε υποχρεωτική εκκαθάριση ανεκπλήρωτων οφειλών μέλους του Χ.Α.Α. με αναγκαστική εκποίηση των τίτλων μετοχών που οφείλονται στην εταιρία από το Αποθετήριο, ευθύς ως διαπιστωθεί από τον Επόπτη του Χ.Α.Α. αδυναμία καταβολής. Το τίμημα της πώλησης περιέρχεται στο Συνεγγυητικό. Η Επιτροπή Κεφαλαιαγοράς δύναται να επιβάλλει υπέρ του Συνεγγυητικού εφάπαξ εισφορά στα μέλη του Χρηματιστηρίου προς ενίσχυση των διαθεσίμων του.

5. Στην παρ.11 του άρθρου 36 του ν. 2324/1995 προστίθεται τελευταίο εδάφιο που έχει ως εξής:

"Μπορεί επίσης να προβαίνει, σε επείγουσες περιπτώσεις, σε απευθείας ανάθεση ελεγκτικού, νομικού ή μελετητικού έργου, κατά παρέκκλιση των ισχυουσών διατάξεων, σε φυσικά ή νομικά πρόσωπα του ιδιωτικού τομέα, σε Ν.Π.Δ.Δ. και λοιπούς φορείς του δημόσιου τομέα, καθώς και στο Χρηματιστήριο Αξιών Αθηνών ή θυγατρικές εταιρίες αυτού."

6. Για να διενεργεί μέλος του Χρηματιστηρίου χρηματιστηριακές συμβάσεις πωλήσεως στη συνεδρίαση του Χρηματιστηρίου, υποχρεούται να καταβάλει ως εγγύηση για την εκπλήρωση των υποχρεώσεών του από τις χρηματιστηριακές συναλλαγές χρηματικό ποσό, το ύψος του οποίου καθορίζεται από την Επιτροπή Κεφαλαιαγοράς, ύστερα από γνώμη του Δ.Σ. του Χ.Α.Α., σε σχέση με το ύψος των υποχρεώσεων που αναλαμβάνει κάθε μέλος του Χρηματιστηρίου κατά τη συνεδρίαση.

7. Με απόφαση της Επιτροπής Κεφαλαιαγοράς μπορεί να επιτρέπεται αντί της καταβολής χρηματικού ποσού η κατάθεση τίτλων του Δημοσίου ή τραπεζικής εγγυητικής επιστολής.

8. Με απόφαση επίσης της Επιτροπής Κεφαλαιαγοράς καθορίζονται οι απαραίτητοι όροι και οι αναγκαίες λεπτομέρειες για την υλοποίηση των ως άνω παραγράφων 6 και 7.

Σελίδα 4710 

 

9. Η έναρξη της ισχύος των διατάξεων του παρόντος άρθρου ανατρέχει στις 20.10.1996.

Η παρούσα Πράξη Νομοθετικού Περιεχομένου, η οποία θα κυρωθεί με νόμο, να δημοσιευθεί στην Εφημερίδα της Κυβερνήσεως.

Αθήνα, 18 Νοεμβρίου 1996

 

Ο ΠΡΟΕΔΡΟΣ ΤΗΣ ΔΗΜΟΚΡΑΤΙΑΣ

ΚΩΝΣΤΑΝΤΙΝΟΣ ΣΤΕΦΑΝΟΠΟΥΛΟΣ

 

ΤΟ ΥΠΟΥΡΓΙΚΟ ΣΥΜΒΟΥΛΙΟ

 

Ο ΠΡΟΕΔΡΟΣ

ΚΩΝΣΤΑΝΤΙΝΟΣ ΣΗΜΙΤΗΣ

 

ΤΑ ΜΕΛΗ

ΑΛΕΞΑΝΔΡΟΣ ΠΑΠΑΔΟΠΟΥΛΟΣ

ΑΠΟΣΤΟΛΟΣ ΤΣΟΧΑΤΖΟΠΟΥΛΟΣ

ΘΕΟΔΩΡΟΣ ΠΑΓΚΑΛΟΣ

ΓΙΑΝΝΟΣ ΠΑΠΑΝΤΩΝΙΟΥ

ΒΑΣΙΛΙΚΗ ΠΑΠΑΝΔΡΕΟΥ

ΚΩΝΣΤΑΝΤΙΝΟΣ ΛΑΛΙΩΤΗΣ

ΓΕΡΑΣΙΜΟΣ ΑΡΣΕΝΗΣ

ΣΤΕΦΑΝΟΣ ΤΖΟΥΜΑΚΑΣ

ΜΙΛΤΙΑΔΗΣ ΠΑΠΑΪΩΑΝΝΟΥ

ΚΩΝΣΤΑΝΤΙΝΟΣ ΓΕΙΤΟΝΑΣ

ΕΥΑΓΓΕΛΟΣ ΓΙΑΝΝΟΠΟΥΛΟΣ

ΕΥΑΓΓΕΛΟΣ ΒΕΝΙΖΕΛΟΣ

ΣΤΑΥΡΟΣ ΣΟΥΜΑΚΗΣ

ΓΕΩΡΓΙΟΣ ΡΩΜΑΙΟΣ

ΦΙΛΙΠΠΟΣ ΠΕΤΣΑΛΝΙΚΟΣ

ΕΛΙΣΑΒΕΤ ΠΑΠΑΖΩΗ

ΧΑΡΑΛΑΜΠΟΣ ΚΑΣΤΑΝΙΔΗΣ

ΔΗΜΗΤΡΗΣ ΡΕΠΠΑΣ

ΓΕΩΡΓΙΟΣ ΠΑΠΑΝΔΡΕΟΥ"

'Αρθρο 2

1. Το άρθρο 79 του ν. 1969/1991, όπως τροποποιήθηκε με το άρθρο 12 του ν. 2166/1993 (ΦΕΚ 137 Α') και το άρθρο 18 παρ. 11 του ν. 2198/1994 (ΦΕΚ 43 Α'), αντικαθίσταται ως εξής:

"'Αρθρο 79

Η Επιτροπή Κεφαλαιαγοράς έχει τους εξής πόρους:

α. Ποσοστό δύο εκατοστών τοις εκατό (0,02%) επί των νέων εκδόσεων κινητών αξιών που εισάγονται στο Χρηματιστήριο Αξιών Αθηνών. Η συγκεκριμένη αξία των κινητών αξιών που εισάγονται στο Χ.Α.Α., επί της οποίας υπολογίζεται το ποσοστό του 0,02%, όταν πρόκειται για μετοχές, είναι η συνολική αξία των κεφαλαίων που εισάγονται για πρώτη φορά στο Χρηματιστήριο.

β. Ποσοστό δύο χιλιοστών τοις εκατό (0,002%) επί των νέων εκδόσεων κινητών αξιών ετήσιας μόνο ή μεγαλύτερης διάρκειας που εκδίδονται από το Δημόσιο και εισάγονται στο Χρηματιστήριο Αξιών Αθηνών από 1.1.1997. Με απόφαση του Υπουργού Οικονομικών καθορίζεται ο τρόπος απόδοσης στην Ε.Κ. αυτού του πόρου.

γ. Ποσοστό δέκα τοις εκατό (10%) επί του καταβαλλόμενου στο Χρηματιστήριο από τα μέλη του ποσοστού επί των συναλλαγών.

δ. Ποσοστό επτά τοις εκατό (7%) ετησίως επί του κύκλου εργασιών της Ανώνυμης Εταιρίας Αποθετηρίων (Α.Ε.ΑΠΟΘ.).

ε. Εισφορά που καταβάλλεται ανά εξάμηνο από όλες τις Εταιρείες Παροχής Επενδυτικών Υπηρεσιών, τις Εταιρείες Επενδύσεων Χαρτοφυλακίου και τις Ανώνυμες Εταιρείες Διαχείρισης Αμοιβαίων Κεφαλαίων. Η εισφορά αυτή ορίζεται με απόφαση του Υπουργού Εθνικής Οικονομίας μετά από εισήγηση του Διοικητικού Συμβουλίου της Επιτροπής Κεφαλαιαγοράς.

στ. Τέλη που καταβάλλονται για την παροχή άδειας σύστασης και λειτουργίας και για την τροποποίηση της άδειας λειτουργίας, του καταστατικού και του κανονισμού κάθε αμοιβαίου κεφαλαίου, των εταιριών που εποπτεύονται από την Επιτροπή Κεφαλαιαγοράς. Τα τέλη αυτά ορίζονται με απόφαση του Υπουργού Εθνικής Οικονομίας μετά από εισήγηση του Διοικητικού Συμβουλίου της Επιτροπής Κεφαλαιαγοράς."

2. α. Καταργείται από τότε που ίσχυσε η υποχρέωση του Δημοσίου προς καταβολή στην Επιτροπή Κεφαλαιαγοράς οποιουδήποτε ποσού για κάθε είδους έκδοση νέων κινητών αξιών από αυτό, που εισάγονται στο Χρηματιστήριο μέχρι την 31.12.1996.

β. Καταργείται από τότε που ίσχυσε η υποχρέωση της Επιτροπής Κεφαλαιαγοράς προς απόδοση στο Δημόσιο του πλεονάσματος που αναφέρεται στην περίπτωση β' της παρ. 3 του άρθρου 13 του ν. 2166/1993, όπως αυτή προστέθηκε με την παρ. 4 του άρθρου 18 του ν. 2198/1994 και τροποποιήθηκε με την παρ. 2 του άρθρου 39 του ν. 2324/1995.

'Αρθρο 3

1. Πέραν των προβλεπόμενων στο άρθρο 34 του ν. 2324/1995 θέσεων, συνιστώνται έξι (6) επιπλέον θέσεις προσωπικού που κατανέμονται ως εξής:

α. Δύο (2) θέσεις δικηγόρων, με διετή τουλάχιστον άσκηση δικηγορίας και άριστη γνώση της αγγλικής ή γαλλικής ή γερμανικής γλώσσας.

β. Δύο (2) θέσεις ειδικού επιστημονικού προσωπικού που θα διαθέτουν προσόντα αντίστοιχα με τα προβλεπόμενα στην παράγραφο 5 του άρθρου 35 του ν. 2324/1995 και με επιπλέον εξειδίκευση στο αντικείμενο της πληροφορικής. Για την πρόσληψη αυτή έχουν εφαρμογή οι διατάξεις της περ. δ' της παρ. 2 και της παρ. 3 του άρθρου 36 του ν. 2324/1995.

γ. Δύο (2) θέσεις οδηγών. Για την πρόσληψη αυτών εφαρμόζονται οι διατάξεις της περ. γ' της παρ. 2 του άρθρου 36 του ν. 2324/1995.

2. Ως ανώτατο όριο ηλικίας για την πρόσληψη του προϊσταμένου της Διεύθυνσης Διοικητικής και Οικονομικής Υποστήριξης της Επιτροπής Κεφαλαιαγοράς, καθώς και του ειδικού επιστημονικού προσωπικού της Επιτροπής Κεφαλαιαγοράς αυτής που προβλέπεται στην παρ. Ι περ. 1 υποπερ. Β' του άρθρου 34 του ν. 2324/1995 ορίζεται το 48ο έτος της ηλικίας.

3. Σε δίκες κατά μελών του Διοικητικού Συμβουλίου της Επιτροπής Κεφαλαιαγοράς ή υπαλλήλων αυτής που ενάγονται ή διώκονται για πράξεις ή παραλείψεις που έγιναν κατά την εκτέλεση των καθηκόντων τους εφαρμόζονται οι διατάξεις του άρθρου 28 παρ. 1 του ν. 2324/1995.

'Αρθρο 4

Σύσταση επικουρικού κεφαλαίου

Διαχείριση - Σκοπός - Ενεργοποίηση

1. Συνιστάται με το παρόν επικουρικό κεφάλαιο υποστήριξης εκκαθάρισης χρηματιστηριακών συναλλαγών, με το διακριτικό τίτλο "Επικουρικό Κεφάλαιο Εκκαθάρισης Χ.Α.Α." (στη συνέχεια, το "Κεφάλαιο").

2. Το Κεφάλαιο δεν αποτελεί νομικό πρόσωπο αλλά σύνολο περιουσίας για την εξυπηρέτηση του σκοπού του, όπως ορίζεται στην παράγραφο 3 του παρόντος άρθρου. Διαχειριστής και θεματοφύλακας του Κεφαλαίου ορίζεται το Χρηματιστήριο Αξιών Αθηνών Α.Ε. (στη συνέχεια "Χ.Α.Α."). Για το σύνολο των έννομων σχέσεών του, σύμφωνα με τις διατάξεις του παρόντος, το Κεφάλαιο εκπροσωπείται από το Χ.Α.Α..

Τυχόν μεταβολή στο πρόσωπο του διαχειριστή ή του θεματοφύλακα του Κεφαλαίου, η λύση του Κεφαλαίου και κάθε θέμα που αφορά στη διανομή των περιουσιακών στοιχείων που εμπεριέχει, αποφασίζεται από την Επιτροπή Κεφαλαιαγοράς.

Σκοπός του Κεφαλαίου είναι η άμεση κάλυψη οφειλών προς μέλη του Χ.Α.Α. εντολείς χρηματιστηριακών συναλλαγών 
Σελίδα 4711 
που προκύπτουν από τη μη εμπρόθεσμη εκκαθάρισή τους, λόγω της μη παράδοσης των οφειλόμενων τίτλων ή μετρητών, αντιστοίχως. 
4. Το Χ.Α.Α. θα ενεργοποιεί το Κεφάλαιο, με απόφαση του Διοικητικού Συμβουλίου του, αποκλειστικά σε περιπτώσεις που κατά την απόλυτη κρίση του, η μη εκκαθάριση των εκκρεμών συναλλαγών, για το λόγο που αναφέρεται στην παραπάνω παράγραφο 2 του παρόντος άρθρου, δημιουργεί σημαντική διαταραχή στη χρηματιστηριακή αγορά και εφόσον η αξία των μη εκκαθαρισθεισών εμπροθέσμως συναλλαγών αντιπροσωπεύει αξία μεγαλύτερη του πέντε τοις εκατό (5%) του μέσου ημερήσιου ύψους συναλλαγών στο Χ.Α.Α. κατά το αμέσως προηγούμενο εξάμηνο.

'Αρθρο 5

Διαδικασία ενεργοποίησης - Δικαιώματα ως προς

την ενεργοποίηση

1. Η Ανώνυμη Εταιρεία Αποθετηρίου Τίτλων ή όποιο άλλο πρόσωπο, όργανο ή υπηρεσία αναλάβει τυχόν στο μέλλον την εκκαθάριση και διακανονισμό των χρηματιστηριακών συναλλαγών στο Χ.Α.Α. (η "Υπηρεσία Εκκαθάρισης"), θα παρέχει καθημερινή πληροφόρηση προς το Χ.Α.Α. ως προς το ύψος των μη εμπροθέσμως εκκαθαρισθεισών χρηματιστηριακών συναλλαγών που έχουν συναφθεί στο Χ.Α.Α..

2. Η απόφαση ενεργοποίησης λαμβάνεται από το Διοικητικό Συμβούλιο του Χ.Α.Α., θα προσδιορίζει το ποσό εκταμίευσης και την κατανομή του προς κάλυψη εκκρεμοτήτων της εκκαθάρισης (εφόσον το σύνολο των εκκρεμών υποχρεώσεων είναι μεγαλύτερο του ποσού εκταμίευσης) και κάθε άλλο σχετικό θέμα. Το ποσό εκταμίευσης δεν θα υπερβαίνει ποσοστό πενήντα τοις εκατό (50%) του συνόλου των διαθεσίμων του Κεφαλαίου, χωρίς έγκριση της Επιτροπής Κεφαλαιαγοράς.

3. Η καταβολή οποιουδήποτε ποσού από το Κεφάλαιο για την εκκαθάριση χρηματιστηριακών συναλλαγών θα καθιστά αυτοδικαίως κάθε μέλος, του οποίου η εκκρεμότητα ως προς την εκκαθάριση ικανοποιείται μέσω της καταβολής αυτής, οφειλέτη του Κεφαλαίου σε ποσό ίσο προς την αξία των συναλλαγών που διακανονίζονται με τον τρόπο αυτόν. Η Υπηρεσία Εκκαθάρισης θα εκδίδει προς το Χ.Α.Α. πιστοποιητικό καταβολής για την ικανοποίηση υποχρέωσης μέλους, το οποίο θα προσδιορίζει τα στοιχεία του μέλους και το ύψος της ικανοποιούμενης υποχρέωσης και θα υπογράφεται από το νόμιμο εκπρόσωπο ή εκπροσώπους της Υπηρεσίας Εκκαθάρισης. Το πιστοποιητικό αυτό της Υπηρεσίας Εκκαθάρισης θα αποτελεί τίτλο εκτελεστό κατά του μέλους. Επί του ποσού οφειλής κάθε μέλους θα οφείλεται τόκος που θα λογίζεται σε ημερήσια βάση από την ημέρα εκταμίευσης με το εκάστοτε ισχύον δικαστικό επιτόκιο υπερημερίας. Το Χ.Α.Α., ως διαχειριστής του Κεφαλαίου, δικαιούται να λάβει κάθε νόμιμο μέτρο για την είσπραξη των υποχρεώσεων του μέλους προς το Κεφάλαιο, στρεφόμενο κατά περίπτωση κατά του μέλους, της περιουσίας του ή των ειδικών και καθολικών διαδόχων του.

4. Η μη ολοσχερής εξόφληση της οφειλής μέλους προς το Κεφάλαιο, που δημιουργείται σύμφωνα με την παράγραφο 3 του παρόντος άρθρου, εντός προθεσμίας που θα τάσσει κατά περίπτωση το Χ.Α.Α. και που δεν θα είναι μεγαλύτερη από τρεις (3) μήνες από την ημέρα καταβολής του ποσοστού εκταμίευσης ως προς τις υποχρεώσεις του μέλους, θα συνιστά αμάχητο τεκμήριο της οριστικής και μη αναστρέψιμης αδυναμίας του μέλους να εκπληρώσει τις υποχρεώσεις του.

5. Σε κάθε περίπτωση κατά την οποία μέλος που συμμετέχει στο Συνεγγυητικό Κεφάλαιο εξασφάλισης συναλλαγών μελών του Χ.Α.Α. και τελεί σε οριστική και μη αναστρέψιμη αδυναμία, έχει υπόλοιπο οφειλής προς το Κεφάλαιο, το Συνεγγυητικό, μετά από σχετικό αίτημα του Χ.Α.Α., ως διαχειριστή του Κεφαλαίου, εντός προθεσμίας, που θα ορίζεται κατά περίπτωση από το Χ.Α.Α. και που δεν θα υπερβαίνει τους τρεις (3) μήνες από την ημέρα της υποβολής του αιτήματος του Χ.Α.Α. στο Συνεγγυητικό, θα εξοφλεί στο σύνολό του το υπόλοιπο οφειλής του εν αδυναμία τελούντος μέλους προς το Κεφάλαιο. Το υπόλοιπο οφειλής του μέλους θα περιλαμβάνει τόσο το ποσό καταβολής υπέρ του μέλους, σύμφωνα με το πιστοποιητικό της Υπηρεσίας Εκκαθάρισης, όσο και τους τόκους επί του ποσού αυτού για το διάστημα από την ημέρα εκταμίευσης μέχρι και την ημέρα παρέλευσης της προθεσμίας εξόφλησης της οφειλής από το μέλος, σύμφωνα με την παράγραφο 4 του παρόντος άρθρου. Σε περίπτωση μη ολοσχερούς εξόφλησης των υποχρεώσεων του Συνεγγυητικού προς το Κεφάλαιο εντός της ορισθείσας από το Χ.Α.Α. προθεσμίας, το πιστοποιητικό της Υπηρεσίας Εκκαθάρισης θα συνιστά τίτλο εκτελεστό κατά του Συνεγγυητικού, ως προς το ανεξόφλητο υπόλοιπο, το οποίο θα βαρύνει με τόκο υπερημερίας χωρίς περιορισμό.

6. Δεν ισχύουν ως προς το Κεφάλαιο ποσοτικοί ή άλλοι περιορισμοί ως προς την ικανότητα του Συνεγγυητικού να παρέχει αποζημίωση για τη μη εκπλήρωση υποχρεώσεων μέλους.

7. Το Χ.Α.Α., ως διαχειριστής και θεματοφύλακας του Κεφαλαίου, μπορεί να αναθέτει σε οποιοδήποτε νομικό ή φυσικό πρόσωπο την είσπραξη των απαιτήσεων του Κεφαλαίου. Το κόστος των αναθέσεων αυτών θα βαρύνει την περιουσία του Κεφαλαίου. Το Χ.Α.Α. μπορεί επίσης να συνάπτει δάνεια ή πιστώσεις υπέρ του Κεφαλαίου με οποιοδήποτε τραπεζικό ή χρηματοδοτικό ίδρυμα λειτουργεί νόμιμα στην Ελλάδα και να εκχωρεί για το σκοπό αυτόν απαιτήσεις του Κεφαλαίου ή να προεξοφλεί με οποιοδήποτε τραπεζικό ή χρηματοδοτικό ίδρυμα λειτουργεί νόμιμα στην Ελλάδα απαιτήσεις του Κεφαλαίου.

'Αρθρο 6

Πόροι - Περιουσία - Επιτρεπόμενες επενδύσεις

1. Το αρχικό κεφάλαιο του Κεφαλαίου θα σχηματισθεί:

(α) Με έκτακτη εισφορά του Χ.Α.Α. σε ποσοστό δύο τοις δεκάκις χιλίοις (0,0002) επί της συνολικής αξίας των συναλλαγών στο Χ.Α.Α. των ετών 1995 και 1996. Η έκτακτη εισφορά του Χ.Α.Α. θα καταβληθεί στο Κεφάλαιο εντός ενός (1) μηνός από τη θέση σε ισχύ του παρόντος.

(β) Με έκτακτη εισφορά των μελών του Χ.Α.Α. σε ύψος ανά μέλος ίσο προς το ποσοστό ένα τοις δεκάκις χιλίοις (0,0001) επί της συνολικής αξίας των συναλλαγών του μέλους στο Χ.Α.Α. των ετών 1995 και 1996. Με απόφαση της Επιτροπής Κεφαλαιαγοράς που θα εκδοθεί εντός πέντε (5) εργάσιμων ημερών από τη θέση σε ισχύ του παρόντος, θα ορισθούν η προθεσμία και διαδικασία καταβολής από τα μέλη, της έκτακτης εισφοράς και οι συνέπειες της μη εμπρόθεσμης καταβολής της εισφοράς αυτής, καθώς και κάθε άλλο σχετικό θέμα.

2. Με αποφάσεις της Επιτροπής Κεφαλαιαγοράς, μετά από εισήγηση του Χ.Α.Α., μπορεί να επιβληθούν, να τροποποιηθούν ή και να καταργηθούν, κατά περίπτωση, πρόσθετες έκτακτες ή περιοδικές εισφορές των μελών προς το Κεφάλαιο. Με απόφαση της Επιτροπής Κεφαλαιαγοράς μπορεί επίσης να επιβληθούν πρόσθετες εισφορές του Χ.Α.Α. ή/και της Ανώνυμης Εταιρείας Αποθετηρίου Τίτλων προς το Κεφάλαιο. Με τις αποφάσεις αυτές θα ορίζονται το ύψος της προβλεπόμενης εισφοράς, η διαδικασία καταβολής της, η προθεσμία καταβολής της, οι συνέπειες της μη εμπρόθεσμης καταβολής της και κάθε ειδικό θέμα και αναγκαία λεπτομέρεια.

3. Το Χ.Α.Α. υποβάλλει στην Επιτροπή Κεφαλαιαγοράς έκθεση αποτίμησης της αξίας του Κεφαλαίου στη λήξη κάθε ημερολογιακού εξαμήνου ή σε τυχόν συχνότερα διαστήματα που θα προσδιορίσει η Επιτροπή Κεφαλαιαγοράς.

4. Πόρους του Κεφαλαίου συνιστούν οι πάσης φύσεως προβλεπόμενες ή επιβληθησόμενες εισφορές και τα πάσης φύσεως έσοδα από την επένδυση των διαθεσίμων του.

5. Η επένδυση των διαθεσίμων του Κεφαλαίου θα επιτρέπεται μόνο στις κατηγορίες τοποθετήσεων και στα ποσοστά επί του Κεφαλαίου ανά κατηγορία, που ορίζει με αποφάσεις της η Επιτροπή Κεφαλαιαγοράς.

Ευθύνη για την τοποθέτηση των διαθεσίμων του Κεφα-
Σελίδα 4712 

λαίου και την είσπραξη των πάσης φύσεως εσόδων από τις επενδύσεις αυτές έχει το Χ.Α.Α. ως διαχειριστής και θεματοφύλακας του Κεφαλαίου. Για την εκπλήρωση των πάσης φύσεως σχετικών υποχρεώσεών του, το Διοικητικό Συμβούλιο του Χ.Α.Α. μπορεί να συστήσει επιτροπή διαχείρισης του Κεφαλαίου, η οποία θα λειτουργεί υπό τον έλεγχό του και στην οποία μπορούν να συμμετέχουν πρόσωπα με ειδική γνώση και πείρα, μέλη του Διοικητικού Συμβουλίου του Χ.Α.Α., διευθυντικά στελέχη του Χ.Α.Α. ή και τρίτα πρόσωπα. Η σύσταση και τροποποίηση της σύνθεσης της επιτροπής διαχείρισης αποφασίζεται από το Διοικητικό Συμβούλιο του Χ.Α.Α..

7. Η διαχειριστική χρήση του Κεφαλαίου έχει τη διάρκεια του ημερολογιακού έτους. Στο τέλος κάθε διαχειριστικής χρήσης του Κεφαλαίου το Χ.Α.Α. συντάσσει την ετήσια διαχειριστική έκθεση για το Κεφάλαιο και την υποβάλλει στην Επιτροπή Κεφαλαιαγοράς. Η ετήσια έκθεση περιλαμβάνει την περιουσιακή κατάσταση του Κεφαλαίου, αναλυτικό λογαριασμό αποτελεσμάτων χρήσης, που περιλαμβάνει κατά κατηγορία τα έσοδα από τις τοποθετήσεις του και τις κάθε είδους εισφορές στο κεφάλαιό του, καθώς και τυχόν κέρδη ή ζημίες από την εκχώρηση ή προεξόφληση απαιτήσεών του, αναλυτική κατάσταση των εκταμιεύσεων του Κεφαλαίου, βάσει των διατάξεων του παρόντος, αναλυτική κατάσταση των εκκρεμών και εξοφληθεισών απαιτήσεών του της ίδιας περιόδου, καθώς και αναλυτική κατάσταση των δανειακών ή πιστωτικών υπολοίπων και των απαιτήσεων του Κεφαλαίου που έχουν τυχόν εκχωρηθεί σε εξασφάλιση δανείων ή πιστώσεων.

8. Με απόφαση της Επιτροπής Κεφαλαιαγοράς ανατίθεται ο έλεγχος της οικονομικής διαχείρισης του Κεφαλαίου και της ετήσιας διαχειριστικής έκθεσης που καταρτίζει το Χ.Α.Α. σε δύο (2) ορκωτούς ελεγκτές ή αναγνωρισμένη ελεγκτική εταιρεία. Η θητεία των ελεγκτικών οργάνων μπορεί να ανανεώνεται χωρίς περιορισμό. Η έκθεση των ελεγκτικών οργάνων υποβάλλεται στο Χ.Α.Α. και στην Επιτροπή Κεφαλαιαγοράς.

9. Εφόσον ζητηθεί από την Επιτροπή Κεφαλαιαγοράς, το Χ.Α.Α., ως διαχειριστής και θεματοφύλακας του Κεφαλαίου, θα της παρέχει συμπληρωματικές πληροφορίες ή διευκρινίσεις ή εκθέσεις, με όποιο περιεχόμενο προσδιορίσει η Επιτροπή Κεφαλαιαγοράς και οποτεδήποτε το ζητήσει.

'Αρθρο 7

Φορολογικές διατάξεις

1. Η είσπραξη ποσών εισφοράς προς το Κεφάλαιο απαλλάσσεται από κάθε φόρο, τέλος ή επιβάρυνση υπέρ του Δημοσίου ή τρίτων προσώπων.

2. Το Κεφάλαιο απαλλάσεται των πάσης φύσεως φόρων εισοδήματος ή περιουσίας, με αποκλειστική εξαίρεση τους φόρους επί εσόδων η είσπραξη των οποίων γίνεται, σύμφωνα με τις εκάστοτε ισχύουσες φορολογικές διατάξεις, με παρακράτηση στην πηγή κατά την απόδοσή τους στο δικαιούχο.

 

'Αρθρο 8

Στο τέλος της παραγράφου 2 του άρθρου (3) του άρθρου 8 του ν. 2324/1995 προστίθεται εδάφιο ως εξής:

"Επίσης, μπορεί σε περίπτωση που δεν διαθέτει την απαραίτητη οργάνωση και εξειδικευμένα στελέχη για την ικανοποιητική διεκπεραίωση δραστηριοτήτων της να αναθέτει αυτές στη θυγατρική της εταιρεία "Ανάπτυξη Συστημάτων Υποστήριξης Κεφαλαιαγοράς Α.Ε. (Α.Σ. Υ.Κ.)."

'Αρθρο 9

Στο τέλος της παραγράφου 4 του άρθρου 77 του ν. 1969/1991 (ΦΕΚ 167 Α'), όπως αντικαταστάθηκε το άρθρο αυτό από το άρθρο 10 του ν. 2166/1993, προστίθεται εδάφιο ως εξής:

"Μία από τις θέσεις αντιπροέδρων δύναται να πληρούται με ανάλογη εφαρμογή των άρθρων 36 παρ. 7 και 35 παρ. 14 εδ. β' του ν. 2324/1995.

Ο ούτω οριζόμενος αντιπρόεδρος προσφέρει τις υπηρεσίες του στην Επιτροπή Κεφαλαιαγοράς κατά πλήρη απασχόληση και χωρίς αμοιβή, πλην οδοιπορικών και εξόδων παράστασης, δεν υπόκειται στους περιορισμούς του άρθρου 35 παρ. 17 εδάφιο πρώτο του ν. 2324/1995 και επανέρχεται αυτοδίκαια πλήρως στα αρχικά καθήκοντά του μετά τη λήξη της θητείας του."

'Αρθρο 10

1. Ο Υπουργός Οικονομικών δύναται με απόφασή του, που εκδίδεται ύστερα από σύμφωνη γνώμη της Διυπουργικής Επιτροπής του άρθρου 5 του ν. 2322/1995, να παρέχει την εγγύηση του Ελληνικού Δημοσίου σε πιστωτικά ιδρύματα και χρηματοπιστωτικούς οργανισμούς της ημεδαπής ή αλλοδαπής για τη δανειοδότηση της Δημοκρατίας της Αρμενίας, της Δημοκρατίας της Μολδαβίας και της Δημοκρατίας της Γεωργίας.

Το προϊόν του δανείου διατίθεται αποκλειστικά και μόνο για τη συμμετοχή των Κρατών αυτών στο αρχικό μετοχικό κεφάλαιο της Τράπεζας Εμπορίου και Ανάπτυξης του Ευξείνου Πόντου.

2. Η δαπάνη που προκαλείται από τη συμμετοχή της Ελλάδας στο αρχικό μετοχικό κεφάλαιο της Τράπεζας Εμπορίου και Ανάπτυξης του Ευξείνου Πόντου θα βαρύνει τις πιστώσεις του Προγράμματος Δημοσίων Επενδύσεων για τις περιπτώσεις (α) και (γ) της παραγράφου 3 του άρθρου τρίτου του ν. 2380/1996 και τον Τακτικό Προϋπολογισμό για την περίπτωση (β) του ίδιου άρθρου.

Με απόφαση του Υπουργού Εθνικής Οικονομίας σε περίπτωση που οι δαπάνες του εδαφίου 1 της παρούσας παραγράφου βαρύνουν τις πιστώσεις του Προγράμματος Δημοσίων Επενδύσεων ή, με απόφαση του Υπουργού Οικονομικών, σε περίπτωση που αυτές βαρύνουν τον Τακτικό Προϋπολογισμό ρυθμίζεται κάθε αναγκαία λεπτομέρεια για την εφαρμογή της παρούσας παραγράφου.

'Αρθρο 11

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά σε επί μέρους διατάξεις του.

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα, να εξουσιοδοτήσει το Προεδρείο, για την υπ'ευθύνη του επικύρωση των Πρακτικών, ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.

Υπουργείου Δικαιοσύνης:

Μόνη συζήτηση επί της αρχής των άρθρων και του συνόλου του σχεδίου νόμου: "Προστασία του ατόμου από την επεξεργασία δεδομένων προσωπικού χαρακτήρα".

Το νομοσχέδιο αυτό κρατείται και θα συζητηθεί απόψε.

Υπουργείου Πολιτισμού:

Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας, περί συνεργασίας στους τομείς του πολιτισμού, της εκπαίδευσης και της επιστήμης".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο

Σελίδα 4713 

κρατήθηκε και θα συζητηθεί κατά τον Κανονισμό.

Υπουργείου Εργασίας και Κοινωνικών Ασφαλίσεων:

Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση Σύμβασης κοινωνικής ασφάλειας μεταξύ της Ελληνικής Δημοκρατίας και του Καναδά και του Διοικητικού Κανονισμού εφαρμογής της".

Ερωτάται το Σώμα: Γίνεται δεκτό το νομοσχέδιο;

ΣΤΡΑΤΗΣ ΚΟΡΑΚΑΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Εισερχόμεθα στη συζήτηση του νομοσχεδίου του Υπουργείου Δικαιοσύνης: "Προστασία του ατόμου από την επεξεργασία δεδομένων προσωπικού χαρακτήρα".

Το νομοσχέδιο αυτό έχει αποφασισθεί, στη συνεδρίαση της 11.2.1997, της Διασκέψεως των Προέδρων να συζητηθεί σε τρεις συνεδριάσεις.

Η πρώτη συνεδρίαση θα διατεθεί για τη συζήτηση επί της αρχής του νομοσχεδίου και οι άλλες δύο για τη συζήτηση των άρθρων. 

Απόψε είναι η πρώτη ημέρα και αν υπάρχουν τροπολογίες από πλευράς Κυβερνήσεως κατά την τρίτη ημέρα, θα εισηγηθώ στο Σώμα, εάν θα παραταθεί ο χρόνος της τρίτης συνεδριάσεως ή εάν θα χρειασθεί ενδεχομένως και τετάρτη συνεδρίαση.

Για τη συζήτηση του νομοσχεδίου αυτού, η Νέα Δημοκρατία ορίζει σαν Κοινοβουλευτικό της Εκπρόσωπο τον κ. Επαμεινώνδα Ζαφειρόπουλο και το Κομμουνιστικό Κόμμα Ελλάδος ορίζει ως Ειδικό Αγορητή του, τον κ. Λέοντα Αυδή.

Ο κ. Δημήτριος Κατσικόπουλος Εισηγητής της Πλειοψηφίας έχει το λόγο. 

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Κυρίες και κύριοι συναδελφοι, το νομοσχέδιο που συζητάμε σήμερα καλύπτει ένα μεγάλο θεσμικό κενό, που δημιουργήθηκε από την πρόοδο της τεχνολογίας.

Πριν από μερικές δεκαετίες δεν υπήρχε πρόβλημα, γιατί δεν υπήρχαν ηλεκτρονικοί εγκέφαλοι, ικανοί να συλλέγουν και να αποθηκεύουν πληροφορίες για μεγάλο αριθμό ατόμων.

Η τεχνολογική, όμως, ευχέρεια των ηλεκτρονικών εγκεφάλων που έχουν διευκολύνει την παραγωγή και επικοινωνία, επιτρέπει στους κατόχους τους και ιδιαίτερα στις κρατικές υπηρεσίας ασφάλειας να συγκεντρώνουν πληροφορίες, να τις αποθηκεύουν, να τις συγκρίνουν μεταξύ τους και να τις συνδυάζουν σε τέτοιο βαθμό, ώστε να μην υπάρχει πλέον απόρρητη ιδιωτική ζωή και να τίθεται σε κίνδυνο, τόσο η ελευθερία, όσο και η αξιοπρέπεια του ατόμου.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Η σύγχρονη τεχνολογία και η ευχέρεια που παρέχει για την προσβολή της προσωπικότητας και της ιδιωτικής ζωής, απαιτούν ειδικούς κανόνες και θεσμούς ικανούς να παρακολουθήσουν την τεχνολογική εξέλιξη. Γι'αυτό από το 1968 η Γενική Συνέλευση του Οργανισμού Ηνωμένων Εθνών ασχολήθηκε με αυτά τα προβλήματα. Αργότερα, στις 28.1.81 το Συμβούλιο της Ευρώπης κατήρτισε σύμβαση για την προστασία των ατόμων από την αυτόματη επεξεργασία προσωπικών πληροφοριών. 

Στην Ελλάδα συνίσταται η υποχρέωση του νομοθέτη σύμφωνα με τα άρθρα 9, 2 παράγραφος 1, 5 παράγραφος 1 και 19 του Συντάγματος. Το 1983 με απόφαση του τότε Υπουργού κ. Μαγκάκη συστήθηκε Επιτροπή Κατάρτισης νομοσχεδίου, το οποίο δεν έγινε ποτέ νόμος. Το 1988 κατατέθηκε στη Βουλή σχέδιο νόμου του Υπουργείου Δικαιοσύνης το οποίο αργότερα αποσύρθηκε. Την ίδια τύχη είχε και το σχέδιο νόμου της Νέας Δημοκρατίας καθώς και πρόταση νόμου Βουλευτών του ΠΑ.ΣΟ.Κ. το 1992 που απορρίφθηκε.

Διεθνώς υπάρχουν δύο μοντέλα άρθρωσης αυτής της προστασίας. Η Γερμανία έχει επιλέξει να είναι ένα πρόσωπο που διορίζεται από τη Βουλή και έχει σαν αποστολή να διευθύνει κάποιες υπηρεσίες και να αποφασίζει για τις απαραίτητες εγγυήσεις των αποθηκευμένων πληροφοριών στις υπηρεσίες ασφαλείας της χώρας. Η Γαλλία έχει επιλέξει το σύστημα επιτροπής που είναι αρμόδια για την ίδια δουλειά. Εμείς προτιμήσαμε το γαλλικό σύστημα, δηλαδή, επιτροπή, που η συγκρότησή της προβλέπεται στο άρθρο 5 του νομοσχεδίου. 

Το μεγαλύτερο πρόβλημα που είχε να αντιμετωπίσει το παρόν νομοσχέδιο ήταν ο συγκερασμός της προστασίας του ατόμου και της διασφάλισης της χρήσης της πληροφορικής, τόσο από το Δημόσιο όσο και από ιδιώτες, για την επιδίωξη σκοπών που η έννομη τάξη προστατεύει και σε ορισμένες περιπτώσεις ευνοεί. Ο συγκερασμός αυτός της προστασίας της ιδιωτικής ζωής, με την επεξεργασία δεδομένων προσωπικού χαρακτήρα, για θεμιτούς σκοπούς, δημόσιους ή ιδιωτικούς, επέβαλε σειρά κρίσιμων σταθμίσεων και επιλογών από τις οποίες σημαντικότερες είναι οι εξής:

Πρώτον, ο ευρύς ορισμός της έννοιας των δεδομένων προσωπικού χαρακτήρα, της επεξεργασίας τους, καθώς και της έννοιας του αρχείου δεδομένων προσωπικού χαρακτήρα, ώστε το ρυθμιστικό πεδίο του νόμου να καταλαμβάνει κάθε είδους επεξεργασία, αυτοματοποιημένη και μη, δημόσια και ιδιωτική.

Δεύτερον, η καθιέρωση συστήματος ...

(Δεν υπάρχει δυνατότητα ηλεκτρονικής εγγραφής ομιλητών)

ΠΡΟΕΔΡΕΥΩΝ (Παναγιώτης Σγουρίδης):Κύριε συνάδελφε, συγγνώμη.

Κύριοι συνάδελφοι, παρακαλώ επειδή έχει μπλοκάρει το σύστημα, βγάλτε τις κάρτες σας, όλοι, να ξανανοίξουμε το σύστημα και να τις ξαναβάλετε για να εγγραφείτε. Σας παρακαλούμε πάρα πολύ. 'Οταν έχετε τις κάρτες μέσα, είναι μπλοκαρισμένο το σύστημα. Βγάλτε τις κάρτες.

Ορίστε, συνεχίστε, κύριε συνάδελφε, και ζητώ συγγνώμη.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ:Δεύτερον, η καθιέρωση συστήματος γνωστοποίησης κάθε επεξεργασίας σε κάθε αρχείο και συστήματος άδειας για μια σειρά από επεξεργασίες ή αρχεία με ευαίσθητα δεδομένα.

Τρίτον, η καθιέρωση σειράς εγγυήσεων για την προστασία του υποκειμένου των δεδομένων προσωπικού χαρακτήρα σε περίπτωση παράνομης ή και απλώς αθέμιτης επεξεργασίας πληροφοριών που το αφορούν, με ταυτόχρονη πρόβλεψη αυστηρότατων κυρώσεων, διοικητικών, ποινικών και αστικών για τους τυχόν παραβάτες, και

Τέταρτον, η ίδρυση μιας ανεξάρτητης διοικητικής αρχής, της αρχής προστασίας των δεδομένων προσωπικού χαρακτήρα, με κεντρική όσο και αποφασιστική θέση στο σύστημα προστασίας και επεξεργασίας που εισάγει ο νόμος.

Το νομοσχέδιο περιλαμβάνει 26 άρθρα που κατανέμονται σε έξι κεφάλαια. Στο πρώτο κεφάλαιο με τίτλο "Γενικές διατάξεις" αναφέρονται οι σχετικοί ορισμοί και το πεδίο εφαρμογής του.

Στο δεύτερο κεφάλαιο τίθενται οι προϋποθέσεις της θεμιτής και νόμιμης επεξεργασίας των δεδομένων. Η επεξεργασία δεδομένων προσωπικού χαρακτήρα πρέπει να είναι απολύτως αναγκαία για την ικανοποίηση του εννόμου συμφέροντος. Το έννομο συμφέρον που επιδιώκεται να είναι προφανώς υπέρτερο από τα δικαιώματα του υποκειμένου των δεδομένων για να μη θίγονται τα θεμελιώδη δικαιώματα, όπως είναι το δικαίωμα προστασίας του ιδιωτικού βίου. Στο τρίτο κεφάλαιο γίνεται αναφορά στα δικαιώματα του υποκειμένου των δεδομένων και θεσπίζονται εγγυήσεις για την προάσπισή τους. Στο τέταρτο κεφάλαιο γίνεται αναφορά στην ανεξάρτητη διοικητική αρχή, η οποία ιδρύεται με δικό της προϋπολογισμό και γραμματεία. Οι πράξεις της δεν υπόκεινται σε κανένα έλεγχο από την εκτελεστική εξουσία. Αποστολή της είναι η εποπτεία της εφαρμογής του νόμου. Η αρχή είναι πενταμελής. Προεδρεύεται από εν ενεργεία ή επίτιμο ανώτατο δικαστή και αποτελείται από έναν καθηγητή ή αναπληρωτή καθηγητή σε γνωστικό αντικείμενο του δικαίου, έναν καθηγητή ή αναπληρωτή καθηγητή πληροφορικής και δύο πρόσωπα γνωστού κύρους και εμπειρίας στο πεδίο προστασίας δεδομένων προσωπικού χαρακτήρα.

Πρέπει να αναφέρουμε ότι με το άρθρο 18, παράγραφος 4 του νομοσχεδίου, χαρακτηρίζεται ως ιδιώνυμο ποινικό αδίκημα η διαρροή πληροφοριών και στοιχείων που περιήλθαν σε μέλη της επιτροπής κατά την ενάσκηση των καθηκόντων τους.

Στο πέμπτο κεφάλαιο προβλέπονται κυρώσεις με τις παραβάσεις των ρυθμίσεων. Προβλέπονται διοικητικές κυρώσεις, ταυτόχρονα όμως εισάγονται ποινικές και αστικές κυρώσεις. Ιδιαίτερη μνεία πρέπει να γίνει επί των άρθρων 7 παράγραφος 2, εδάφιο η' και 11, παράγραφος 4 του σχεδίου νόμου. Στο μεν πρώτο που αναφέρεται στην επεξεργασία ευαίσθητων δεδομένων στην παράγραφο η' αναφέρονται τα 

Σελίδα 4714 

εξής: "Η επεξεργασία αφορά δημόσια πρόσωπα ή πρόσωπα της επικαιρότητας, πραγματοποιείται αποκλειστικά για δημοσιογραφικούς σκοπούς ή στο πλαίσιο καλλιτεχνικής έκφρασης και δεν παραβιάζει ουσιωδώς το δικαίωμα προστασίας της ιδιωτικής ζωής τους εφόσον είναι απολύτως αναγκαία για να εξασφαλισθεί το δικαίωμα πληροφόρησης. Επίσης, στο άρθρο 11, του οποίου ο τίτλος είναι "δικαίωμα ενημέρωσης", παράγραφος 4 αναφέρει "με απόφαση της αρχής, ύστερα από αίτηση του υπεύθυνου επεξεργασίας, η υποχρέωση ενημέρωσης σύμφωνα με τις παραγράφους 1 και 3 του παρόντος άρθρου, μπορεί να αρθεί εν όλω ή έν μέρει εφόσον η συλλογή δεδομένων προσωπικού χαρακτήρα γίνεται για λόγους εθνικής ασφάλειας ή για τη διακρίβωση ιδιαίτερα σοβαρών εγκλημάτων. Η υποχρέωση ενημέρωσης δεν υφίσταται όταν η συλλογή γίνεται αποκλειστικά για δημοσιογραφικούς σκοπούς και αφορά δημόσια πρόσωπα". Εδώ αξίζει να διατυπωθεί ένας προβληματισμός σχετικά με την άρση της απαγόρευσης συλλογής και επεξεργασίας ευαίσθητων δεδομένων που αφορούν σε δημόσια πρόσωπα ή πρόσωπα της επικαιρότητας, γιατί οι όροι είναι αποκλειστικά για δημοσιογραφικούς σκοπούς ή στο πλαίσιο καλλιτεχνικής έκφρασης.

"Καλλιτεχνική έκφραση" λοιπόν και "πρόσωπα της επικαιρότητας" είναι έννοιες εντελώς γενικές και αόριστες και εδώ μπορούν να διατυπωθούν κάποιες επιφυλάξεις ενόψει της σπουδαιότητας της εν λόγω διάταξης.

Αυτά επί της αρχής. Επί των άρθρων υπάρχουν παρατηρήσεις τις οποίες επιφυλάσσομαι να κάνω στη συζήτηση επί των άρθρων.

Εισηγούμαι την ψήφιση του νομοσχεδίου.

(Χειροκροτήματα από την Πτέρυγα του ΠΑΣΟΚ).

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ο συνάδελφος κ. Δημήτριος Γεωργακόπουλος, Βουλευτής Ηλείας ζητεί ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Η κα 'Αννα Ψαρούδα-Μπενάκη, Εισηγήτρια της Νέας Δημοκρατίας, έχει το λόγο.

Ορίστε, κυρία Μπενάκη.

ΑΝΝΑ ΜΠΕΝΑΚΗ ΨΑΡΟΥΔΑ: Κυρίες και κύριοι συνάδελφοι, δεν υπάρχει αμφιβολία ότι ο αιώνας που τελειώνει και ο αιώνας που έρχεται, είναι οι αιώνες της πληροφορικής. Το κράτος, η κοινωνία, η οικονομία, έφθασαν πλέον στο σημείο να μην μπορούν άλλως να λειτουργήσουν παρά μόνο μέσω της αξιοποίησης της πληροφορίας.

'Ηδη το κράτος μπορεί να ασκεί την παρεμβατική του πολιτική, σε όση έκταση το κράτος αυτό είναι παρεμβατικό, χρησιμοποιώντας και επεξεργαζόμενο την πληροφορία. Δεν νοείται σήμερα άσκηση κοινωνικής πολιτικής χωρίς ένα σύστημα πληροφορικής, το οποίο παρέχει την αναγκαία υποδομή για την άσκησή της. Δεν μπορεί να ασκηθεί εκπαιδευτική πολιτική χωρίς την τεχνολογία της πληροφορίας. Δεν μπορεί το κράτος να λειτουργήσει και να ασκήσει το δημοσιονομικό του έργο, παρά μόνο με την αξιοποίηση της τεχνολογικής πληροφορίας.

Δεν είναι όμως μόνο το κράτος, το οποίο στηρίζεται πλέον στην πληροφορική. Είναι και η ιδιωτική οικονομία, διότι σήμερα η οικονομική, εμπορική και εν γένει κοινωνική δραστηριότητα, ασκείται με τη χρησιμοποίηση των ηλεκτρονικών υπολογιστών και την επεξεργασία και αξιοποίηση των πληροφοριών που παρέχονται μέσω αυτών των συστημάτων.

Τα πιστωτικά ιδρύματα, οι τράπεζες, οι ασφαλιστικοί οργανισμοί και οι επιχειρήσεις, λειτουργούν στηριζόμενες στην πληροφορία και την πληροφορική. Ο έμπορος της γωνίας και ο παντοπώλης της γειτονιάς, ακόμα και αυτοί, δεν μπορούν σήμερα να ασκήσουν το έργο τους παρά μόνο με τη χρήση ηλεκτρονικού υπολογιστή και με την αποθήκευση πληροφοριών που αναφέρονται στην πελατεία τους και στη διακίνηση των προϊόντων τους.

Η κοινωνία της πληροφορίας είναι, λοιπόν, γεγονός. Ταυτόχρονα όμως, είναι γεγονός και κάτι άλλο. 'Οτι αυτή η τεχνολογική εξέλιξη οδηγεί και στη συγκέντρωση της εξουσίας σε αφανείς πόλους και αφανή κέντρα εξουσίας, τα οποία, ενισχυόμενα από τις δυνατότητες της πληροφορικής, είναι ενδεχόμενο, πολύ πιθανό ή και βέβαιο, να δημιουργούν τεράστιους κινδύνους για την ελευθερία των πολιτών, -και για την αξιοπρέπεια και για την προστασία της προσωπικότητάς τους.

Πιστεύω μάλιστα, ότι ο μεγαλύτερος κίνδυνος από την εξάπλωση της πληροφορικής, δεν είναι πλέον η οργάνωση του κράτους που στηρίζεται στην πληροφορική και στην επεξεργασία των προσωπικών πληροφοριών, αλλά είναι η ιδιωτική δραστηριότητα και τα διάφορα κέντρα εξουσίας, τα οποία ασκούν πλέον τη φανερή και, το χειρότερο, την αφανή εξουσία τους χρησιμοποιώντας τις προόδους και τα επιτεύγματα της πληροφορικής.

Γι' αυτό ακριβώς, κυρίες και κύριοι συνάδελφοι, νομίζω ότι είναι η ύστατη στιγμή -είμαστε η τελευταία ευρωπαϊκή χώρα που έχουμε αφήσει τον πολίτη μας εντελώς απροστάτευτο έναντι αυτής της επιδρομής της ηλεκτρονικής πληροφορίας, είμαστε η τελευταία χώρα που δε διαθέτουμε την ανάλογη νομοθεσία- είναι απολύτως αναγκαίο, ακόμα και εάν το νομοσχέδιο το οποίο εισάγει η Κυβέρνηση δεν ικανοποιεί ως προς τις εξασφαλιστικές ρυθμίσεις του ατόμου, να ψηφιστεί ένα παρόμοιο νομοσχέδιο για την προστασία του ατόμου από την επεξεργασία των προσωπικών πληροφοριών. Διότι, το παράδοξο είναι, ότι αυτήν τη στιγμή στη Χώρα μας ο καθένας μπορεί να δημιουργήσει ηλεκτρονικό αρχείο επεξεργασίας προσωπικών πληροφοριών ανεξέλεγκτα, χωρίς περιορισμούς, χωρίς έλεγχο, χωρίς επίβλεψη και χωρίς κυρώσεις.

'Ολοι μας βομβαρδιζόμαστε ανά πάσα στιγμή από έντυπα, διαφημιστικά φυλλάδια και επιστολές που απευθύνονται σε εμάς προσωπικά και μας αποκαλύπτουν στοιχεία από την ιδιωτική μας ζωή, γνωστά ήδη σε εκείνους οι οποίοι απευθύνονται σε εμάς, στοιχεία που αναφέρονται στα χόμπυ, στις συνήθειες, στον τρόπο διαβίωσης και στις προτιμήσεις μας. Και μένουμε έκπληκτοι και διερωτώμεθα πώς είναι δυνατόν τα στοιχεία αυτά να βρίσκονται στα χέρια επιχειρηματιών, διαφημιστών ή οποιονδήποτε άλλων ασχολούνται και έχουν ενδιαφέρον και συμφέρον να μας επηρεάσουν στις επιλογές μας.

Εάν, λοιπόν, βρισκόμαστε σ' αυτό το σημείο της έκθεσης της προσωπικής μας ζωής και των δικαιωμάτων μας στην ηλεκτρονική επεξεργασία, είναι απολύτως αναγκαίο να προχωρήσουμε στην ψήφιση ενός νόμου, ο οποίος θα προστατεύει τον πολίτη από το λεγόμενο "ηλεκτρονικό φακέλωμα", θα δίνει δικαιώματα και θα καθιστά επιτέλους απτή πραγματικότητα τις συνταγματικές διατάξεις.

Το ότι έχουμε αργήσει και μόλις τώρα έρχεται αυτό το νομοσχέδιο, οφείλεται σε πάρα πολλούς λόγους. Η αλήθεια είναι ότι η κυβέρνηση το έχει εξαγγείλει πάρα πολλές φορές -ήταν και στις προγραμματικές δηλώσεις- αλλά παρ' όλα αυτά, η καθυστέρηση επήλθε. Η αλήθεια είναι ότι και η Νέα Δημοκρατία, όταν ήταν κυβέρνηση, κατήρτισε πολλά τέτοια σχέδια. 'Ενα απ'αυτά μάλιστα κατατέθηκε, το οποίο απεσύρθη. Και ήμουν εγώ εκείνη η οποία ως Υπουργός Δικαιοσύνης, το απέσυρα, με την πρόθεση να βελτιωθεί και να καταστεί περισσότερο αποτελεσματικό. Πιστεύω ότι όλες αυτές οι καθυστερήσεις έγιναν με αγαθή πρόθεση, ώστε το νομοσχέδιο να γίνει όσο γίνεται τελειότερο. Δυστυχώς όμως, ενώ εμείς τρέχαμε όλο αυτό το διάστημα για τον καλύτερο νόμο και προσπαθούσαμε να βελτιώσουμε τις διατάξεις του, παράλληλα η έφοδος της ηλεκτρονικής πληροφορίας προχωρούσε πολύ περισσότερο και δημιουργούσε τις καταστάσεις τις οποίες ανέφερα.

Η αλήθεια είναι, κυρίες και κύριοι συνάδελφοι, ότι κανένας ευρωπαϊκός νόμος απ' αυτούς που έχουν ψηφιστεί -είμαστε νομίζω η τελευταία ευρωπαϊκή χώρα που δε διαθέτουμε δίκτυο προστασίας του πολίτη από το ηλεκτρονικό φακέλωμα- δεν ήταν τέλειος, όταν ψηφίστηκε, και κανένας δεν έμεινε χωρίς βελτίωση. Τέσσερα έως πέντε χρόνια είναι η διάρκεια ισχύος του κάθε νόμου που ψηφίστηκε στις ευρωπαϊκές χώρες και

Σελίδα 4715 

χρειάστηκε βελτίωση, τροποποίηση και αλλαγή.

Είναι βέβαιο ότι και αυτός ο νόμος ο οποίος έρχεται, με τις ατέλειες τις οποίες παρουσιάζει και στις οποίες θα αναφερθώ, αν έχω το χρόνο, γρήγορα θα ξανατροποποιηθεί. 'Ομως, αυτή είναι η μοίρα αυτής της νομοθετικής δραστηριότητας στον τομέα των ηλεκτρονικών πληροφοριών. Είναι τόσο ραγδαία η εξέλιξη, είναι τόσο απρόβλεπτες οι τεχνολογικές εξελίξεις, ώστε μοιραία και ο κάθε νόμος θα έχει μία περιορισμένη διάρκεια και γρήγορα θα χρειάζεται προσαρμογή.

Ποιες είναι οι διατάξεις του Συντάγματος και των άλλων συμβάσεων οι οποίες μας επιβάλλουν και μας υποχρεώνουν να ψηφίσουμε αυτό το νόμο;

Το άρθρο 9 του Συντάγματος ορίζει ότι η ιδιωτική και οικογενειακή ζωή είναι απαραβίαστες.

Το άρθρο 5 προστατεύει την ελεύθερη ανάπτυξη της προσωπικότητας.

Το άρθρο 2 του Συντάγματος μιλάει για την αξία του ανθρώπου.

Ποια αξία όμως και ποια αποτελεσματικότητα έχουν αυτές οι συνταγματικές διατάξεις, εάν δεν ψηφιστεί ειδικά ο νόμος ο οποίος υλοποιεί και εφαρμόζει αυτές τις συνταγματικές διατάξεις για την προστασία του πολίτη;

Υπάρχει φυσικά και η διεθνής ευρωπαϊκή σύμβαση, που μας επέβαλε την προσαρμογή. Και τέλος, υπάρχει και το κείμενο της Οδηγίας της ΕΟΚ το οποίο είναι αρκετά λεπτομερειακό και καθορίζει τις κατευθύνσεις προς τις οποίες οφείλουμε να κινηθούμε.

Πάντως, όλα αυτά τα υποδείγματα δεν αναιρούν την υποχρέωσή μας, να προχωρήσουμε με περίσκεψη και να επιλέξουμε εκείνες τις ρυθμίσεις, οι οποίες εξασφαλίζουν την καλύτερη ισορροπία, μεταξύ της ανάγκης προστασίας του πολίτη και του βίου του από την ηλεκτρονική επεξεργασία, και των των αναγκών της ελεύθερης διακίνησης της οικονομίας και της εμπορικής ζωής.

'Ερχομαι στο νομοσχέδιο, κύριοι συνάδελφοι, το οποίο η Νέα Δημοκρατία επί της αρχής και κατ' αρχήν το ψηφίζει ακριβώς για τους λόγους, για τους οποίους σας εξέθεσα αυτήν τη στιγμή, αλλά αυτό δεν εμποδίζει να εκφράσουμε τις παρατηρήσεις μας και τις αντιρρήσεις μας σε διατάξεις, οι οποίες κατά την άποψή μας δεν εξασφαλίζουν και δεν προστατεύουν τον πολίτη αποτελεσματικά έναντι της ηλεκτρονικής πληροφορίας.

Λίγες σκέψεις και επιφυλάσσομαι να είμαι διεξοδικοτέρη, όταν θα συζητήσουμε τα άρθρα.

Ποιες είναι οι ασφαλιστικές δικλείδες προστασίας του πολίτη σε ένα τέτοιο νομοσχέδιο; Πρώτα, ο ίδιος ο πολίτης. Πρέπει ν' αποκτήσει δικαιώματα αυτοπροστασίας του έναντι της ηλεκτρονικής επιβουλής και επίθεσης.

Δεύτερο είναι το κράτος, το οποίο πρέπει να παράσχει στον πολίτη τη δυνατότητα και αυτοπροστασίας και κρατικής προστασίας.

Και το τρίτο είναι οι κυρώσεις, οι οποίες πρέπει να παρέχονται, ο έλεγχος κυρίως, και οι κυρώσεις.

Τι γίνεται με το νομοσχέδιο; Ο ίδιος ο πολίτης ενισχύεται στην προσπάθειά του να αυτοπροστατευθεί; Τρία είναι τα στοιχεία που ενδυναμώνουν τον πολίτη για να μπορέσει να προστατευθεί από το λεγόμενο "ηλεκτρονικό φακέλωμα". Το ένα είναι να μαθαίνει ότι τα προσωπικά του στοιχεία γίνονται αντικείμενο ηλεκτρονικής προστασίας.

Σήμερα, κύριοι συνάδελφοι, κανένας μας δεν ξέρει ποιος φακελώνει ποιον, για να χρησιμοποιήσω τη λαϊκή έκφραση, κανένας μας δεν ξέρει ποιος ξεκινάει να φτιάξει ένα αρχείο προσωπικών πληροφοριών για τον κάθε πολίτη και τι περιέχει μέσα. Και μιλάω περισσότερο για τον ιδιωτικό χώρο και λιγότερο για τον κρατικό.

'Αρα, το πρώτο που πρέπει να εξασφαλίσουμε από το νομοθέτημα, είναι η γνωστοποίηση στον πολίτη ότι κάπου κάποιος ή κάποιοι αρχίζουν και επεξεργάζονται τις προσωπικές του πληροφορίες.

Το δεύτερο στοιχείο είναι να εξαρτήσουμε αυτήν την επεξεργασία από τη συγκατάθεσή του. Αν θέλει ο ίδιος πρέπει να γίνεται αυτή η επεξεργασία και μόνο κατ' εξαίρεση και για ειδικούς λόγους να μπορεί να παρακάμπτεται η συγκατάθεσή του.

Το τρίτο δικαίωμα που πρέπει να του εξασφαλίσουμε είναι η πρόσβαση σε αυτά τα αρχεία, δηλαδή να μπορεί ανά πάσα στιγμή να ανατρέχει σε αυτά τα αρχεία, να μαθαίνει τι συμβαίνει και να μπορεί να επεμβαίνει, να ζητεί διορθώσεις και διαγραφές.

Το νομοσχέδιο περιλαμβάνει αυτά τα δικαιώματα, αλλά νομίζω -εδώ είμαστε, κύριε Υπουργέ, και μπορούμε να βελτιώσουμε την κατάσταση- ότι δεν είναι παντού αποτελεσματικό. 'Ενα παράδειγμα: Το δικαίωμα ενημέρωσης. Λέει ότι ο υπεύθυνος που κάνει ένα αρχείο, οφείλει κατά το στάδιο συλλογής δεδομένων προσωπικού χαρακτήρα να ενημερώνει με τρόπο πρόσφορο και σαφή το υποκείμενο, για τα εξής στοιχεία. Και αναφέρονται.

Τι θα πει "κατά το στάδιο της συλλογής;" Το στάδιο της συλλογής έχει μία μεγάλη διάρκεια και περιλαμβάνει και τη γνωστοποίηση και περιλαμβάνει και άλλα στάδια. Σε ποιο στάδιο θα γίνει αυτή η γνωστοποίηση;

Είχα την πρόνοια και πήρα τον ιταλικό νόμο και τον συνέκρινα με αυτό που ψηφίζουμε εμείς. Ο ιταλικός νόμος είναι ο τελευταίος που ψηφίστηκε μετά την Οδηγία της ΕΟΚ, άρα είναι ο πλέον ενημερωμένος.

Λέει, λοιπόν, στο σημείο αυτό και το φέρνω για παράδειγμα, ότι η γνωστοποίηση γίνεται κατά την έναρξη της συλλογής και προ πάσης γνωστοποιήσεως. Αυτό ως παράδειγμα.

Η συγκατάθεση, πρέπει να είναι, όπως λέει η Οδηγία της ΕΟΚ, ρητή, ελεύθερη, σαφής, με επίγνωση. Δεν βλέπω παραδείγματος χάρη στον ορισμό της συγκατάθεσης τον όρο "εν πλήρη επιγνώσει", κάτι που είναι πολύ σημαντικό για να αντιμετωπισθεί η συγκατάθεσή εκείνου του οποίου οι προσωπικές πληροφορίες αποθηκεύονται.

Αλλά εκείνο, το οποίο κυρίως με έχει προβληματίσει είναι ότι η συγκατάθεση δεν είναι, το κυρίαρχο στοιχείο και ο πρωταρχικός όρος για να επιτραπεί μία ηλεκτρονική επεξεργασία και να ακολουθήσουν οι εξαιρέσεις, αλλά ότι η συγκατάθεση μπαίνει ως μία από τις πολλές προϋποθέσεις, ένεκα των οποίων και με βάση τις οποίες μπορεί να προχωρήσει μία ηλεκτρονική επεξεργασία.

Το δικαίωμα της πρόσβασης εξαρτάται από την καταβολή κάποιου χρηματικού ποσού. 'Εψαξα και τη γερμανική και την ιταλική νομοθεσία. Κανένας δεν πληρώνει έστω και ελάχιστα για να έχει πρόσβαση σε ηλεκτρονικό αρχείο που τον αφορά. Εδώ, κύριε Υπουργέ, αυτό πρέπει να γίνεται ατελώς διότι δεν ξέρουμε μελλοντικά σε πόσα ηλεκτρονικά αρχεία θα περιλαμβάνονται τα προσωπικά μας δεδομένα. Για σκεφθείτε, λοιπόν, κάθε φορά να πρέπει να καταβάλεται ένα χρηματικό ποσό.

Σε άλλο σημείο που αφορά τα ευαίσθητα δεδομένα, με τα οποία θα ασχοληθώ διεξοδικότερα, απαιτείται μεν η συγκατάθεση, αλλά ενώ άλλες νομοθεσίες προβλέπουν γραπτή συγκατάθεση, το νομοσχέδιο λέει "ρητή συγκατάθεση". Νομίζω, κύριε Υπουργέ, ότι και εδώ πρέπει να γίνουμε αυστηρότεροι. 

Εκεί όμως που έχω σοβαρές επιφυλάξεις είναι στις ρυθμίσεις που γίνονται για τα λεγόμενα ευαίσθητα δεδομένα και, γενικότερα για τις ευχέρειες και διευκολύνσεις που δίδονται στα ηλεκτρονικά αρχεία για τους λεγόμενους δημοσιογραφικούς σκοπούς. Νομίζω ότι σ' αυτόν το χώρο και σ' αυτό το σημείο το νομοσχέδιο πηγαίνει πάρα πολύ μακριά και ανοίγει πόρτες, ή νομιμοποιεί ήδη ανοιγμένες πόρτες, που δεν ξέρουμε πώς θα καλυφθούν. Αφήνει έρμαιο τον πολίτη και την ιδιωτική του ζωή στα χέρια κέντρων εξουσίας που, όπως είπα στην αρχή, και ανεξέλεγκτα είναι και αφανή.

Τα ευαίσθητα δεδομένα είναι εκείνα που αφορούν τα φυλετικά χαρακτηριστικά, τη φυλετική εθνική προέλευση, τα πολιτικά φρονήματα, τις θρησκευτικές και φιλοσοφικές πεποιθήσεις, τη συμμετοχή σε ένωση ή σε σωματείο, την υγεία, την κοινωνική πρόνοια και την ερωτική ζωή. Αυτά, λοιπόν, εξαρτώνται από τη συγκατάθεση. Αν υπάρχει συγκατάθεση, δεν υπάρχει πρόβλημα. Για μένα αυτή η συγκατάθεση πρέπει 

Σελίδα 4716 

να είναι γραπτή. 'Οποιος ξεκινάει με ευαίσθητα δεδομένα πρέπει να έχει γραπτή συγκατάθεση. Και βεβαίως πρέπει να είναι απαραίτητη και η άδεια της αρχής. Αλλά πέρα απ' αυτό, υπάρχουν στο νομοσχέδιο και περιπτώσεις στις οποίες μπορεί να γίνει αποδελτίωση και συγκέντρωση και επεξεργασία ευαίσθητων δεδομένων και χωρίς τη συγκατάθεση του προσώπου, εφόσον δικαιολογείται από ορισμένους λόγους, μεταξύ των οποίων είναι η επεξεργασία να αφορά δημόσια πρόσωπα ή πρόσωπα της επικαιρότητος και να πραγματοποιείται για δημοσιογραφικούς σκοπούς στο πλαίσιο καλλιτεχνικής έκφρασης.

Κύριοι συνάδελφοι, εδώ ανοίγει διάπλατα μία πόρτα απέναντι στην οποία δεν ξέρουμε πώς θα προστατευθεί ο πολίτης. Είχα πάλι την ευαισθησία να ψάξω για να δω σε άλλες νομοθεσίες τι γίνεται. Κοίταξα στην ιταλική νομοθεσία, γιατί πιστεύω ότι είναι μία νομοθεσία που είναι πιο κοντά σε εμάς. Εκεί γίνονται δύο ρυθμίσεις πάρα πολύ σημαντικές σ' αυτό το θέμα. Κατ' αρχήν θέματα που αναφέρονται στην υγεία και στη σεξουαλική ζωή βγαίνουν από την ηλεκτρονική επεξεργασία για δημοσιογραφικούς σκοπούς.

Το δεύτερο είναι ότι η διάταξη δεν αναφέρεται σε δημοσιογραφικούς σκοπούς, αλλά στην άσκηση του δημοσιογραφικού λειτουργήματος, κάτι που είναι πολύ διαφορετικό από τους δημοσιογραφικούς σκοπούς. Το σπουδαιότερο είναι ότι η χορήγηση της αδείας γι' αυτόν το σκοπό συνδέεται απαραίτητα με τον κώδικα δεοντολογίας.

Μόνο τότε δίδεται η άδεια και μόνο εφ' όσον ο κώδικας δεοντολογίας προβλέπει τις προϋποθέσεις για την αποδελτίωση και την επεξεργασία ευαίσθητων στοιχείων.

Κύριοι συνάδελφοι, έχω κι άλλες παρατηρήσεις για την αρχή, καθώς και άλλες παρατηρήσεις για τις κυρώσεις, αλλά ο χρόνος δε φτάνει. Θα ήθελα όμως, ειδικά σ' αυτό το σημείο της δημοσιογραφικής επεξεργασίας των προσωπικών πληροφοριών, να κρούσω τον κώδωνα του κινδύνου για τις ρυθμίσεις που περιλαμβάνονται στο νομοσχέδιο και να επισημάνω ότι μόνο τότε θα μπορέσουμε να προστατεύσουμε αποτελεσματικά τον πολίτη, εάν συνδέσουμε αυτού του είδους την αποδελτίωση και επεξεργασία ευαίσθητων προσωπικών πληροφοριών με την τήρηση ενός κώδικα δεοντολογίας.

Τον ακούμε χρόνια από τους δημοσιογράφους και τα δημοσιογραφικά τους όργανα. Συνεχώς ετοιμάζεται κώδικας δεοντολογίας, κώδικα δεοντολογίας δε βλέπουμε και δεν ξέρω πότε θα δούμε. Εάν αυτό είναι ένα στοιχείο που ενδιαφέρει τα δημοσιογραφικά όργανα, ήρθε η ώρα να θεσμοθετήσουμε το άνοιγμα ή τη δυνατότητα ηλεκτρονικής επεξεργασίας προσωπικών πληροφοριών για την άσκηση του δημοσιογραφικού λειτουργήματος, αλλά μόνο σε σχέση με τον κώδικα δεοντολογίας.

ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος του Δημοκρατικού Κοινωνικού Κινήματος κ. Δημήτρης Τσοβόλας, ορίζει με επιστολή του στο Προεδρείο, ως Ειδικό Αγορητή επί του νομοσχεδίου τον κ. Γιώργο Τσαφούλια.

Ο Βουλευτής κ. Γιώργος Αλογοσκούφης ζητεί ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Ο κ. Αυδής, ως Ειδικός Αγορητής του Κομμουνιστικού Κόμματος Ελλάδος, έχει το λόγο.

ΛΕΩΝΙΔΑΣ ΑΥΔΗΣ: Κυρίες και κύριοι συνάδελφοι, η τεχνολογική εξέλιξη έχει καταστήσει δυνατή τη συγκέντρωση και τη διασταύρωση απεριόριστου αριθμού πληροφοριών, που μπορούν να αφορούν απεριόριστο αριθμό προσώπων. Η διασύνδεση των στοιχείων και η ευκολία της ροής αυτών των πληροφοριών από αρχείο σε αρχείο και από τόπο σε τόπο, σε συνδυασμό και με την επίσης απεριόριστη δυνατότητα επεξεργασίας, κάνουν το άτομο διαφανές. Τα στοιχεία της προσωπικής της επαγγελματικής και της πολιτικής ζωής γίνονται, ας πούμε, κοινόχρηστα. Κάθε πράξη του ατόμου μπορεί να καταγράφεται και να τον συνοδεύει σε όλη του τη ζωή ως ένα είδος στίγματος.

Ακόμα και πράξεις, που καθαυτές δεν έχουν καμία σημασία, με την καταγραφή, την αποθήκευση και την επεξεργασία, μπορούν να οδηγήσουν στην αποκάλυψη απόρρητων στοιχείων της προσωπικότητας. Η αγορά ενός φαρμάκου, η αγορά ενός δώρου μπορούν να οδηγήσουν σε πληροφορίες για την κατάσταση της υγείας, για την ερωτική ζωή και για άλλα απόρρητα στοιχεία της προσωπικότητας.

Είναι, λοιπόν, εύκολο να καταλάβει κανείς ότι είναι ρευστή και προβληματική η διάκριση ανάμεσα σε ευαίσθητα και μη ευαίσθητα στοιχεία της προσωπικής ζωής. 'Ενα στοιχείο που ολοκληρώνει την εφιαλτική εικόνα, είναι ότι πρακτικά τα αρχεία δεν είναι δυνατόν να ελεγχθούν, δεν υπάρχει ασφαλής τρόπος ελέγχου του περιεχομένου των αρχείων, των καταγραφών. Και επίσης, πρέπει να λαμβάνεται υπόψη ότι η υποκλοπή των στοιχείων των αποθηκευμένων στα αρχεία είναι δυνατή και από επίσημους φορείς, κρατικούς, αλλά και από ανεπίσημους, τους λεγόμενους "χάκερς".

Η δυνατότητα ελέγχου, η εξουσία στις πληροφορίες είναι μία τεράστια δύναμη. Σε μας είναι γνωστές οι πρωτόγονες μορφές συλλογής πληροφοριών, οι αστυνομικοί φάκελοι, οι φάκελοι που κρατούν οι επιχειρήσεις για το προσωπικό τους, γιατί κρατούν οι επιχειρήσεις φακέλους για το προσωπικό τους, και οι μαύρες λίστες που κυκλοφορούν για κάποιους εργαζόμενους μεταξύ κατηγοριών επιχειρηματιών και στις οποίες λίστες περιλαμβάνονται εκείνοι που αναπτύσσουν συνδικαλιστική ή πολιτική δράση, εκείνοι που είναι ανεπιθύμητοι για πρόσληψη.

Με τις σημερινές δυνατότητες όμως, είναι δυνατή η καταγραφή όλων των ανθρώπων που ενεργοποιούνται πολιτικά ή συνδικαλιστικά, ή που δρουν γενικότερα στο μαζικό χώρο ή που εμφανίζουν αντιστάσεις, ή που ακόμα δεν θέλουν να προσαρμοσθούν στους τύπους κοινωνικής συμπεριφοράς που υπαγορεύουν οι κυρίαρχοι κύκλοι, οι εκάστοτε κρατούντες. 

Οι καταγραφές αυτές μπορούν να κυκλοφορούν σε όλο τον κόσμο, σε όλη την υφήλιο και να γίνονται αντικείμενο πολλαπλών επεξεργασιών. Κάθε πρόσωπο επικίνδυνο για τους κρατούντες, δυνάμει επικίνδυνο, μπορεί να εξουδετερώνεται μέσω της καταγραφής των στοιχείων της προσωπικής του ζωής.

Στα χέρια ενός ταξικού κράτους, μιας ταξικής κοινωνίας και μάλιστα σε συνθήκες έντασης των κοινωνικών αγώνων, η δύναμη της κατοχής των αρχείων προσωπικών στοιχείων στρέφεται βέβαια προεχόντως κατά κύριο λόγο κατά των εργαζομένων και κατά των πολιτικών δυνάμεων που τους εκφράζουν και κατά των ριζοσπαστικών πολιτικών δυνάμεων. Αλλά μπορούν να χρησιμοποιηθούν και συχνά χρησιμοποιούνται και για ξεκαθαρίσματα λογαριασμών και ως όπλο στους εσωτερικούς ανταγωνισμούς της άρχουσας τάξης, στους ανταγωνισμούς των οικονομικών συγκροτημάτων για την κατανομή της εξουσίας.

Η ιστορία των αστυνομικών φακέλων στη Χώρα μας είναι ενδεικτική. Χρησιμοποιήθηκαν κυρίως κατά των προοδευτικών ανθρώπων, κατά των συνδικαλιστών, κατά των συνδικαλισμένων και κατά του μαζικού κινήματος.

Δεν πρέπει να ξεχνάμε όμως τουλάχιστο δύο επεισόδια που είναι σχετικά πρόσφατα. Πριν από μερικά χρόνια επί Κυβερνήσεως ΠΑΣΟΚ, μια εφημερίδα από κάποιο φάκελο ανέσυρε καποια στοιχεία που αφορούσαν την προσωπική ζωή ενός διακεκριμένου στελέχους του Κόμματος του κυβερνητικού, το οποίο το εξουθένωσε με αυτό τον τρόπο. Και επίσης, θα θυμάσθε όλοι έναν ανώτατο δικαστή, κατά του οποίου είχαν χρησιμοποιηθεί κάποια στοιχεία που πάλι αφορούσαν την προσωπική ζωή και τα οποία ανασύρθηκαν ποιος ξέρει πώς. Σκεφτείτε ότι αυτή η κατάσταση, αυτά τα στοιχεία θα είναι καταγραμμένα, θεσμοθετημένα και στη διάθεση όχι μόνο του Κράτους, αλλά και ιδιωτών.

Το συμπέρασμα, λοιπόν είναι ότι, ναι, το ηλεκτρονικό φακέλωμα αφορά κυρίως τους αριστερούς, τους ριζοσπάστες, τους συνδικαλιστές και άλλα άτομα αυτών των κατηγοριών, αλλά κανείς δεν πρέπει να εφησυχάζει. Και ας μου επιτρέψετε να χρησιμοποιήσω μια ποιητική εικόνα δανεισμένη από τον 

Σελίδα 4717 

Καβάφη: "'Ισως αυτή την ώρα εις κανενός γειτόνου σου

το νοικοκυρεμένο σπίτι μπαίνει,

-αόρατος, άυλος- ο Θεόδοτος

φέρνοντας τέτοιο ένα φρικτό κεφάλι".

Σε τελική ανάλυση, κυρίες και κύριοι συνάδελφοι, οι πολιτικοί και κοινωνικοί αγώνες γίνονται για την ανάδειξη της αξίας του ανθρώπου και για τη δυνατότητα πλήρους ανάπτυξης της προσωπικότητας του ανθρώπου.

Δεν είναι, λοιπόν, καθόλου παράξενο ότι στον αγώνα για την προστασία της προσωπικής ζωής, στο μέτωπο που σχηματίζεται κατά του ηλεκτρονικού φακελώματος, συναντιούνται και συμπίπτουν άνθρωποι που ξεκινούν από διαφορετικές αφετηρίες, που παρά τις προσωπικές και κοσμοθεωρητικές τους διαφορές θέλουν να προστατεύσουν την ανθρώπινη αξία. Στο μέτωπο αυτό που αυξάνει και μεγαλώνει όσο ο Λαός πληροφορείται την αληθινή ουσία αυτού του νομοσχεδίου, συναντιούνται κομμουνιστές και φιλελεύθεροι, αριστεροί και συντηρητικοί, υλιστές και θρησκευόμενοι ή άλλοι ιδεαλιστές. Βλέπετε, κατά βάθος στο Λαό υπάρχουν πολλά περισσότερα κοινά σημεία αναφοράς από όσα φαίνονται εκ πρώτης όψεως.

Το συζητούμενο νομοσχέδιο είναι το έβδομο κατά σειρά, αν δεν απατώμαι, και αν είναι ασφαλής η πληροφόρησή μου, που έχει ετοιμαστεί για το θέμα. Προηγούμενα κυβερνητικά νομοσχέδια έχουν αποσυρθεί μετά από δισταγμούς των εκάστοτε Υπουργών της Δικαιοσύνης. Οι δισταγμοί αφορούσαν τους ακρωτηριασμούς της προσωπικής ελευθερίας, που εισάγουν οι σχετικές ρυθμίσεις.

Η σημερινή Κυβέρνηση προχωρεί στο αποφασιστικό βήμα για δύο λόγους. Ο πρώτος είναι γιατί οφείλει να το πράξει ως τον Οκτώβριο του 1998, σύμφωνα με την Οδηγία 96/46 ΕΟΚ του Ευρωπαϊκού Κοινοβουλίου και του Συμβουλίου της Ευρωπαϊκής 'Ενωσης.

Και ο δεύτερος και κυριότερος λόγος είναι η επερχόμενη Συνθήκη Σένγκεν η οποία στο άρθρο 117 προβλέπει ότι για να ισχύσει η επεξεργασία και η διαβίβαση δεδομένων προσωπικού χαρακτήρα στον αστυνομικό τομέα, είναι απαραίτητο να υπάρχει ένας νόμος όπως αυτός που έχει εισαχθεί στη Βουλή.

Με το σημερινό λοιπόν, νομοσχέδιο η Κυβέρνηση εκπληρώνει μια υποχρέωση απέναντι στην Ευρωπαϊκή 'Ενωση και επιχειρεί το αποφασιστικό βήμα προς την ευρωπαϊκή ολοκλήρωση των αστυνομιών και προς την Ευρώπη των φακελωμένων λαών.

Το Ελληνικό Σύνταγμα περιέχει ρητές και προωθημένες διατάξεις για την προστασία της προσωπικότητας της οικογενειακής ζωής και του απορρήτου της επικοινωνίας. Επιτάσσει το σεβασμό της αξίας του ανθρώπου και του δικαιώματος ανάπτυξης της προσωπικότητας. Μάλιστα οι διατάξεις αυτές δεν υπόκεινται σε αναθεώρηση. Τα δικαιώματα της ιδιωτικής ζωής και του ασύλου της κατοικίας και το απόρρητο της επικοινωνίας μπορούν να περιοριστούν μόνο με τις εγγυήσεις της δικαστικής αρχής. Αυτή είναι η συνταγματική κατάσταση σήμερα. 

Το νομοσχέδιο όμως που εισάγεται προς ψήφιση, ορίζει στο άρθρο 1 ότι αντικείμενό του είναι η θέσπιση των προϋποθέσεων για την επεξεργασία δεδομένων προσωπικού χαρακτήρα. Με τη διάταξη αυτή πανηγυρικά και με τις επιμέρους διατάξεις πρακτικότερα αναγνωρίζεται ότι η επεξεργασία προσωπικών δεδομένων επιτρέπεται. Αυτή είναι η αρχή που εισάγεται, αν και δεν ομολογείται ρητά. Απλώς καθορίζονται οι όροι και οι προϋποθέσεις. Αντί να εισαχθούν διατάξεις που θα προστατεύουν την ανθρώπινη αξία και την προσωπικότητα και την ιδιωτική ζωή από τους νέους κινδύνους που περιέγραψαν στην αρχή, απ' αυτούς τους αυξημένους κινδύνους, το νομοσχέδιο θέτει όρια στη προστασία και στην πραγματικότητα διασφαλίζει την επεξεργασία δεδομένων προσωπικού χαρακτήρα. Πρόκειται δηλαδή για το αντίθετο αυτού που εξαγγέλλει ο τίτλος του νομοσχεδίου. Η προστασία της ελευθερίας του ατόμου δεν ενισχύεται. Αντίθετα εισάγεται ένας περιορισμός με μια διαδικασία που επιεικώς θα τη χαρακτήριζα διαδικασία διολίσθησης.

Το Σύνταγμα, είπα, επιτρέπει τους περιορισμούς με δικαστικές εγγυήσεις. Το νομοσχέδιο αναθέτει τη σχετική ευθύνη σε μια ανεξάρτητη αρχή. Δεν είναι ώρα τώρα να μιλήσουμε γενικά για τις ανεξάρτητες αρχές. Σε σχέση όμως με το νομοσχέδιο πρέπει να τονίσουμε δύο πράγματα:

Πρώτον, ότι ανεξάρτητη αρχή σημαίνει σε τελική ανάλυση όργανο που δεν έχει πολιτική ευθύνη που δε λογοδοτεί επομένως ούτε αμέσως ούτε εμμέσως στο Λαό. Αυτό είναι το ένα στοιχείο.

Το δεύτερο στοιχείο είναι ότι όσο βαρύγδουποι και αν είναι οι τίτλοι ή τα ονόματα εκείνων που θα κληθούν να στελεχώσουν την ανεξάρτητη αρχή, πάντως προϋπόθεση για το διορισμό τους είναι ότι αποδέχονται το νομοσχέδιο και επομένως τα όρια της ανεξαρτησίας τους ταυτίζονται με τα όρια της νομοθετικής ρύθμισης την οποία αναλαμβάνουν να εξυπηρετήσουν. Επομένως πολύ μικρή εγγύηση είναι τα ονόματα εκείνων που θα στελεχώσουν την ανεξάρτητη αρχή. 

Το νομοσχέδιο, ακολουθώντας τις ρυθμίσεις, τις οδηγίες της Ευρωπαϊκής Κοινότητας, δεν περιλαμβάνει στις ρυθμίσεις του, δε θεωρεί δηλαδή υποκείμενο προσωπικών δεδομένων, τα νομικά πρόσωπα. Ξέρουμε ότι σήμερα η κοινωνική δράση εκδηλώνεται κυρίως ως συλλογική δράση και ότι τα νομικά πρόσωπα και οι ενώσεις οι άτυπες, είναι οι φορείς μέσω των οποίων ασκούνται τα δικαιώματα τα πολιτικά,τα δικαιώματα τα συνδικαλιστικά, τα δικαιώματα τα κοινωνικά. Για το λόγο αυτό, τουλάχιστον η προοδευτική επιστήμη θεωρεί ότι τα νομικά πρόσωπα είναι φορείς και των ατομικών δικαιωμάτων των συνταγματικών.

Πέρα από τη θεωρητική ανάλυση είναι φανερό ότι τα στοιχεία της δράσης των νομικών προσώπων τα οποία μπορούν να συλλέγονται ελευθέρως, αφού δε θεωρούνται υποκείμενα τα νομικά πρόσωπα, αφορούν σε τελική ανάλυση στοιχεία δράσης, στοιχεία του βίου των φυσικών προσώπων που δρουν μέσω των νομικών προσώπων. Τα πρακτικά ίδρυσης σωματείων, τα πρωτόκολλα ψηφοφορίας, τα καταστατικά των σωματείων, οι κατάλογοι συνδρομητών, πολιτικών Κομμάτων, πολιτικών οργανώσεων, ενώσεων ατύπων, συνδικάτων, όλα αυτά αποτελούν στοιχεία από τα οποία οι αστυνομικές αρχές οι εργοδότες και κάθε άλλος ενδιαφερόμενος μπορεί να αρύεται στοιχεία κρίσιμα για τη ζωή, για την τοποθέτηση, για τη συνδικαλιστική δράση των ανθρώπων που τον ενδιαφέρουν.

Βέβαια, θα μου πει κανείς ότι μπορεί μεν να μην προστατεύονται τα νομικά πρόσωπα, αλλά τα πρόσωπα τα φυσικά, στα οποία αφορούν αυτά τα στοιχεία, μπορούν να επιζητήσουν προστασία. Αυτό δεν είναι απολύτως βάσιμο, διότι, για σκεφθείτε το μοναχικό, τον απομονωμένο, τον απληροφόρητο εργαζόμενο μιας επιχείρησης, να ξεκινά ένα δικαστικό αγώνα με τον κολοσσό, ο οποίος κατέχει το ηλεκτρονικό αρχείο, για να μη μιλάμε για το κράτος. Αυτά δεν γίνονται. Και είναι γνωστό ότι δε γίνονται και βέβαια, το νομοσχέδιο δεν είναι τυχαίο, που δε λαμβάνει καμία πρόνοια για τους εργαζόμενους και, θα έλεγα, ότι μάλλον στόχος του νομοσχεδίου είναι να χειραγωγήσει, να ποδηγετήσει τον εργαζόμενο Λαό.

Ακολουθεί την εξής μέθοδο το νομοσχέδιο: Ως προς τα γενικά, τα δεδομένα προσωπικού χαρακτήρα, καθιερώνει δικαίωμα συλλογής και επεξεργασίας, το οποίο απλώς υπάγεται σε ορισμένους όρους. Και οι όροι αυτοί ορίζονται. Είναι η συναίνεση του υποκειμένου, η ανάγκη εκτέλεσης σύμβασης, η ανάγκη εκπλήρωσης υποχρέωσης, η ανάγκη εκτέλεσης έργου δημοσίου συμφέροντος, η ικανοποίηση υπέρτερου εννόμου συμφέροντος. Για τα ευαίσθητα δεδομένα καθιερώνει μία απαγόρευση, αλλά και οκτώ εξαιρέσεις, μέσα στις οποίες περιλαμβάνονται, εκτός άλλων η συγκατάθεση, και η προϋπόθεση ότι είναι απαραίτητα τα στοιχεία αυτά, τα ευαίσθητα, για την εξυπηρέτηση των αναγκών εθνικής ασφάλειας.

'Οταν κριθεί νόμιμη η συλλογή και η επεξεργασία είτε των ευαίσθητων, είτε των μη ευαίσθητων, από κει και πέρα είναι κοινή η τύχη ως προς τις διασυνδέσεις των αρχείων, ως προς τη διασυνοριακή ροή, την ενημέρωση, την αντίρρηση. 

Από αυτή την κατάστρωση συνάγεται ότι επιτρέπεται η επεξεργασία των ευαίσθητων δεδομένων για σκοπούς αστυ-

Σελίδα 4718 

νομικούς και της Ελλάδας και των ευρωπαϊκών χωρών και όλων των μητροπόλεων και όλων των χωρών των ανεπτυγμένων του καπιταλιστικού κόσμου, οι οποίες θα πληρούν ασφαλώς τον όρο της επαρκούς προστασίας που θέτει το νομοσχέδιο για τη ροή πληροφοριών.

Δεύτερον, η συναίνεση νομιμοποιεί την επεξεργασία. Δε δικαιούται κανείς να αμφιβάλλει ότι, τουλάχιστον στις περιπτώσεις της σύμβασης εργασίας, που έχουν ιδιαίτερη σημασία, γιατί οδηγούν στην ποδηγέτηση της εργατικής τάξης, η συναίνεση μπορεί να είναι -και ασφαλώς θα είναι- όρος για την πρόσληψη ενός εργαζόμενου. Και πηγαίνετε να πείτε στον άνεργο ότι θα πρέπει να αρνηθεί και να αμυνθεί και να αντισταθεί, όταν δεν μπορεί να βρει δουλειά και όταν ο εργοδότης για την πρόσληψή του απαιτεί να συναινέσει για την καταγραφή ορισμένων στοιχείων. Και δε θα είναι δύσκολο, βέβαια, ο εργοδότης να επικαλεσθεί κάποιο συμφέρον για τη συλλογή και τη συγκέντρωση αυτών των προσωπικών στοιχείων και για να λάβει επομένως τη συναίνεση του μισθωτού, ο οποίος μπορεί να μην είναι τυπικά δούλος, αλλά θα εξαναγκάζεται να γίνει εθελόδουλος.

'Ενα εντυπωσιακό στοιχείο του νομοσχεδίου που πρέπει να σημειώσετε, είναι η εξίσωση ανάμεσα στις κρατικές υπηρεσίες και στους ιδιώτες. Είχαμε ιδιωτικοποίηση υπηρεσιών, είχαμε ιδιωτικοποίηση ΔΕΚΟ, τώρα έχουμε και ιδιωτικοποίηση φακελώματος. Δεν είναι παράξενο αυτό, διότι το ηλεκτρονικό φακέλωμα, σύμφωνα με την Οδηγία της ΕΟΚ, κατά ρητή μνεία της Οδηγίας της ΕΟΚ, επιβάλλεται για λόγους οικονομικούς. Είναι παρακολούθημα, είναι συμπλήρωμα της ελεύθερης αγοράς.

Από το νομοσχέδιο αναδεικνύεται ως θεότητα, περίπου ισοδύναμη με την εθνική ασφάλεια, η δημοσιογραφία. Βέβαια, όταν λέμε για δημοσιογραφία, εμείς οι παλιότεροι θα πρέπει να ξεχάσουμε αυτήν τη δημοσιογραφία που ξέραμε, το δημοσιογράφο που μαχόταν για κάποιες ιδέες, που ήταν στρατευμένος σε κάποιους κοινωνικούς αγώνες και μαχόταν για κάποιες ιδέες. Τώρα, ο κανόνας στη δημοσιογραφία, χωρίς να λείπουν οι τιμητικές εξαιρέσεις, είναι τα μεγάλα MEDIA, τα οποία είναι οικονομικά συγκροτήματα, συνδεδεμένα με άλλα συγκροτήματα και με τις εξουσίες και πολύ συχνά έχουμε και περιπτώσεις που είναι και προϊστάμενοι της εξουσίας αυτά τα οικονομικά συγκροτήματα. 

Είναι, λοιπόν, κατά την άποψή μας, ένα νομοσχέδιο ψευδεπίγραφο, που νομιμοποιεί τις καταγραφές, αντί να τις απαγορεύει. Πρόκειται για κατάλυση του απορρήτου της προσωπικής ζωής. Πρόκειται για υπαγωγή όλων των Ελλήνων στις διαθέσεις των υπερεθνικών διευθυντηρίων του καπιταλισμού. Πρόκειται για πολτοποίηση της προσωπικότητας. Πρόκειται για ένα νομοσχέδιο που, κάτω από τη μάσκα των ανώδυνων φλυαριών για την προστασία της προσωπικότητας, κρύβει το απεχθές πρόσωπο της νέας τάξης της βαρβαρότητας και του εξανδραποδισμού. 

Εμείς θα το καταψηφίσουμε και υποσχόμαστε να αντισταθούμε.

(Χειροκροτήματα από την Πτέρυγα της Νέας Δημοκρατίας)

(Χειροκροτήματα από τα Θεωρεία)

(Κωδωνοκρουσίες)

ΠΡΟΕΔΡΕΥΩΝ (Παναγιώτης Σγουρίδης): Παρακαλώ να μη χειροκροτούν στα θεωρεία και θα παρακαλούσα τα όργανα της τάξης να επιβλέπουν, ώστε να μην υπάρχει θόρυβος από τα θεωρεία.

'Eχω την τιμή να ανακοινώσω προς το Σώμα ότι:

1. Οι Υπουργοί Εξωτερικών και Εθνικής 'Αμυνας κατέθεσαν σχέδιο νόμου: "Κύρωση Πρόσθετου Πρωτοκόλλου στη Σύμβαση για την απαγόρευση ή περιορισμό χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα".

2. Ο Αναπληρωτής Υπουργός Εξωτερικών και οι Υπουργοί Εθνικής Οικονομίας και Οικονομικών, Ανάπτυξης, Περιβάλλοντος, Χωροταξίας και Δημόσιων 'Εργων, Εθνικής Παιδείας και Θρησκευμάτων, Γεωργίας, Εργασίας και Κοινωνικών Ασφαλίσεων, Υγείας και Πρόνοιας, Δικαιοσύνης, Πολιτισμού, Εμπορικής Ναυτιλίας, Δημόσιας Τάξης και Μεταφορών και Επικοινωνιών κατέθεσαν σχέδιο νόμου: "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών - Μελών τους αφενός, και της Δημοκρατίας της Μολδαβίας αφετέρου".

3. Οι Υπουργοί Εθνικής 'Αμυνας και Εξωτερικών κατέθεσαν σχέδιο νόμου: "Κύρωση του τελικού κειμένου της 'Εκτακτης Διάσκεψης των Χωρών οπυ μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη".

4. Οι Υπουργοί Ανάπτυξης και Εξωτερικών κατέθεσαν σχέδιο νόμου: "Κύρωση Σύμβασης για την πυρηνική ασφάλεια".

5. Οι Υπουργοί Πολιτισμού, Εξωτερικών, Ανάπτυξης, Εθνικής Παιδείας και Θρησκευμάτων και Τύπου και Μέσων Μαζικής Ενημέρωσης κατέθεσαν σχέδιο νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Γεωργίας για συνεργασία στους τομείς της εκπαίδευσης, της επιστήμης και του πολιτισμού".

6. Οι Υπουργοί Πολιτισμού, Εξωτερικών, Ανάπτυξης, Εθνικής Παιδείας και Θρησκευμάτων και Τύπου και Μέσων Μαζικής Ενημέρωσης κατέθεσαν σχέδιο νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αρμενίας για συνεργασία στους τομείς της εκπαίδευσης, του πολιτισμού και της επιστήμης".

Παραπέμπονται όλα στις αρμόδιες Διαρκείς Επιτροπές.

Ο κ. Κουβέλης, ως Κοινοβουλευτικός Εκπρόσωπος του Συνασπισμού, έχει το λόγο για είκοσι λεπτά.

ΦΩΤΗΣ ΚΟΥΒΕΛΗΣ: Κυρίες και κύριοι συνάδελφοι, είναι κοινή η παραδοχή ότι η σύγχρονη τεχνολογία επιτρέπει τη συγκέντρωση και επεξεργασία πληροφοριών και στοιχείων που αφορούν το άτομο και μάλιστα με τρόπο και δυνατότητες πέραν του φανταστικού.

Σήμερα ο πολίτης, με όλα εκείνα που τον εκφράζουν και τον προσδιορίζουν ως προσωπικότητα, είναι μία απλή εγγραφή στους σύγχρονους ηλεκτρονικούς υπολογιστές. 

Είναι εφιαλτικό, κυρίες και κύριοι συνάδελφοι, να σκέπτεται κάποιος ότι όλα τα στοιχεία της ζωής του ατόμου ακόμα και εκείνα που αφορούν στον σκληρό πυρήνα της ιδιωτικής του ζωής, είναι δυνατόν να συγκεντρώνονται, να καταγράφονται, να τίθενται σε επεξεργασία και στη δεδομένη στιγμή να αξιοποιούνται από εκείνους που ελέγχουν το σύστημα πληροφοριών. Πρόκειται ουσιαστικά για αιχμαλωσία του ατόμου, μία αιχμαλωσία ενδεχομένως όχι άμεσα ορατή αλλά ωστόσο σταθερή, εξαιρετικά επικίνδυνη για τα δικαιώματά του και βεβαιότατα ισόβια.

Σε άλλες χώρες, που προηγήθηκαν τεχνολογικά, ο δημόσιος διάλογος για την προστασία του ατόμου από την επεξεργασία δεδομένων προσωπικού χαρακτήρα έχει αναπτυχθεί πριν από πολλά χρόνια. Σε αρκετές μάλιστα χώρες η υπεράσπιση και η προστασία της ιδιωτικής ζωής απετέλεσε αίτημα αλλά και διεκδίκηση που πήρε και χαρακτηριστικά κινήματος. 

Δυστυχώς στη Χώρα μας το ζήτημα αυτό δεν προεβλήθη στις πραγματικές του διαστάσεις και δεν κινητοποίησε την Kοινωνία σε εκείνο το βαθμό που αντιστοιχεί στη σοβαρότητα του ζητήματος, αν εξαιρέσουμε τις διαμαρτυρίες και τα διαβήματα κινήσεων πολιτών, κληρικών και κάποιων οργανώσεων για τα ανθρώπινα δικαιώματα και για τις ατομικές ελευθερίες.

Κυρίες και κύριοι συνάδελφοι, δεν αφορίζουμε την τεχνολογία και την εξέλιξή της, τα επιτεύγματά της, όμως, είναι εύκολο να εκτραπούν και αντί να υπηρετούν τον πολίτη και τις ανάγκες του, είναι δυνατόν να τον αντιστρατεύονται και να προσβάλουν τα δικαιώματα και τις ελευθερίες του. Να προσβάλουν ακόμη και εκείνα τα δικαιώματα που αναφέρονται στην απολύτως ιδιωτική του ζωή.

Κυρίες και κύριοι συνάδελφοι, όσοι σήμερα εφησυχάζουν, να είναι βέβαιοι ότι ο κίνδυνος από την καταγραφή και την επεξεργασία δεδομένων προσωπικού χαρακτήρα είναι υπαρκτός και εν δυνάμει απειλεί όλους. Η ζωή του ατόμου δε θα είναι μόνο στη διάθεση κάποιων γνωστών και αναγνωρισμένων

Σελίδα 4719 

οργάνων της Πολιτείας. Θα είναι στη διάθεση και άλλων ποικιλώνυμων προσώπων και επιχειρήσεων με σκοπούς κατ' επίφαση θεμιτούς.

Θέλω να σας διαβεβαιώσω ότι δεν αντιμετωπίζουμε το όλο ζήτημα ούτε με προκαταλήψεις ούτε με τις εμπειρίες ενός παρελθόντος που σημαδεύτηκε με προσβολές των ατομικών ελευθεριών και των πολιτικών δικαιωμάτων. Αντιμετωπίζουμε το ζήτημα στη βάση των νέων δεδομένων και με γνώμονα τη διακηρυσσόμενη άλλωστε απ' όλους, υποχρέωση σεβασμού και προστασίας των ατομικών ελευθεριών. Η ανθρώπινη αξία είναι αυτή που θέλουμε να προστατευθεί. Δεν προστατεύεται, όμως, κυρίες και κύριοι συνάδελφοι.

Το συζητούμενο σχέδιο νόμου δεν προστατεύει το άτομο και δεν αποτελεί το θεσμικό αντίποδα προστασίας του ατόμου από την επεξεργασία προσωπικών δεδομένων. Αντί να διευρύνει τα όρια προστασίας των δικαιωμάτων του ατόμου, ουσιαστικά αναγνωρίζει το δικαίωμα επεξεργασίας στοιχείων του ατόμου, έστω και κατ' εξαίρεση, που αφορούν τα πολιτικά φρονήματά του, τις θρησκευτικές ή φιλοσοφικές πεποιθήσεις του, τη συμμετοχή του σε ένωση, σωματείο και συνδικαλιστική οργάνωση, την υγεία του, αλλά ακόμη και την ερωτική του ζωή.

Είναι δυνατή η επεξεργασία αυτών των ευαίσθητων στοιχείων, όπως ορίζει το σχέδιο νόμου, από αναγνωρισμένα ιδρύματα, σωματεία ή ένωση προσώπων χωρίς κερδοσκοπικό σκοπό, με πολιτικό, θρησκευτικό, φιλοσοφικό ή συνδικαλιστικό χαρακτήρα, για να εξυπηρετήσει το νόμιμο σκοπό του και υπό τον όρο ότι αφορά μόνο τα μέλη του. Αντιλαμβάνεται ο καθένας, όμως, πόσο εύκολη είναι η παγίδευση του ατόμου και πόσο δυνατή η εκτροπή του νομίμου σκοπού αυτών των ενώσεων στην παράνομη συμπεριφορά και στην παράνομη ενέργεια.

Κυρίες και κύριοι συνάδελφοι, είναι δυνατή η επεξεργασία των ευαίσθητων δεδομένων, σύμφωνα με το σχέδιο νόμου, όταν κρίνεται απαραίτητη για την εξυπηρέτηση των αναγκών της Εθνικής Ασφάλειας. Πώς ορίζονται, όμως, οι ανάγκες της Εθνικής Ασφάλειας; Από ποιον και με ποιους όρους;

Είναι βέβαιο ότι η ασάφεια και η ρευστότητα αυτών των εννοιών είναι εύκολο να επιστρατευθεί προκειμένου να ελέγξει όχι μόνο τη δραστηριότητα, αλλά και το φρόνημα πολιτών που, χωρίς να παρανομούν, επιλέγουν τη δική τους πολιτική έκφραση και δράση, που ενδεχομένως τη δεδομένη στιγμή να ενοχλεί ή και να αντιπαρατίθεται σε εκείνα που οι εκάστοτε κρατούντες θεωρούν ανεκτό ή παραδεκτό.

Είναι δυνατή η επεξεργασία ευαίσθητων δεδομένων όταν, σύμφωνα με το σχέδιο νόμου, αφορά δημόσια πρόσωπα ή πρόσωπα της επικαιρότητας και πραγματοποιείται αποκλειστικά για δημοσιογραφικούς σκοπούς ή στο πλαίσιο καλλιτεχνικής έκφρασης -όπως λέει το σχέδιο νόμου- και δεν παραβιάζει ουσιωδώς το δικαίωμα προστασίας της ιδιωτικής ζωής τους, εφόσον είναι απολύτως αναγκαία για να εξασφαλισθεί το δικαίωμα πληροφόρησης.

Αλήθεια ποιος απ' όλους εμάς δεν ανησυχεί απ' αυτήν τη δήθεν προστασία; Πώς και από ποιον, κύριοι συνάδελφοι, ορίζεται η έννοια του δημοσίου προσώπου ή του προσώπου της επικαιρότητας, αλλά και ο δημοσιογραφικός σκοπός και το δικαίωμα πληροφόρησης; Δικαιολογημένα εγείρεται το ερώτημα, γιατί αυτή η προνομία στα Μέσα Μαζικής Ενημέρωσης. Στο όνομα, λοιπόν, της δημοσιότητας, της επικαιρότητας, της καλλιτεχνικής έκφρασης και της πληροφόρησης, καταλύεται κάθε στοιχείο προστασίας της ιδιωτικής ζωής, όχι μόνο των πράγματι δημοσίων προσώπων, αλλά και όλων εκείνων που αυθαίρετα θα αναγορεύονται σε δημόσια πρόσωπα.

Πιστεύω ότι δε θα σπεύσουν κάποιοι να αντικρούσουν τον ισχυρισμό μου αυτό στο όνομα της ελευθεροτυπίας. Δε γενικεύω την αναφορά και τους φόβους μου. Στην εξαίρεση, κύριοι συνάδελφοι, αναφέρομαι. Στην εξαίρεση εκείνη, που είναι δυνατόν να παρέχει τη δυνατότητα να ευτελίζονται προσωπικότητες, να διαπομπεύονται ιδιωτικές ζωές, στην εξαίρεση, που δε διστάζει στο όνομα της δήθεν πληροφόρησης να λεηλατεί την ανθρώπινη ύπαρξη και την ευαισθησία της. 'Εχουμε εγχώριες εμπειρίες, ας αξιοποιήσουμε και τις εμπειρίες από τον ευρωπαϊκό χώρο, αλλά και από τη διεθνή πραγματικότητα. Αν το πράξουμε, είναι βέβαιο ότι θα αντισταθούμε και θα αποκρούσουμε τη ρύθμιση αυτή.

Κύριοι συνάδελφοι, σύμφωνα με το σχέδιο νόμου, η διαβίβαση δεδομένων προσωπικού χαρακτήρα, αλλά και ευαίσθητων δεδομένων, σε χώρες της Ευρωπαϊκής 'Ενωσης είναι ελεύθερη, ενώ σε χώρες που δεν ανήκουν στην Ευρωπαϊκή 'Ενωση, ύστερα από άδεια της προβλεπόμενης από το νομοσχέδιο Αρχής, η οποία αρχή θα κρίνει ότι η χώρα που ζητεί τα δεδομένα εξασφαλίζει ικανοποιητικό επίπεδο προστασίας του ατόμου. Και πάλι δικαιούμαι να επισημαίνω, μαζί με σας, την ασάφεια και τη ρευστότητα των εννοιών που απειλεί τα δικαιώματα του πολίτη. Και πώς ορίζεται, κύριοι συνάδελφοι, το ικανοποιητικό επίπεδο προστασίας των δικαιωμάτων του ατόμου; Και πάλι η δυνατότητα ελέγχου της αυστηρά ιδιωτικής ζωής του πολίτη, όχι μόνο από τη χώρα του, αλλά και από την Ευρωπαϊκή 'Ενωση και από άλλες χώρες της διεθνούς κοινότητας. Τι θα πει, κύριοι συνάδελφοι, ικανοποιητικό επίπεδο προστασίας του ατόμου; Πώς κρίνεται και ποιος είναι πρόθυμος να δηλώσει ότι δε θα υπάρξουν σκοπιμότητες για την κρίση περί του δήθεν ικανοποιητικού επιπέδου προστασίας του ατόμου;

Κύριοι συνάδελφοι, η ψήφιση του συζητουμένου νομοσχεδίου αποτελεί εκπλήρωση, όπως άλλωστε έχει ειπωθεί, εκπλήρωση της υποχρέωσης της Χώρας μας σύμφωνα με την Οδηγία 95/46 της Ευρωπαϊκής 'Ενωσης και προετοιμασία επικύρωσης της Συνθήκης Σένγκεν, που χαρακτηρίζεται από μεγάλο, μα πάρα πολύ μεγάλο, δημοκρατικό έλλειμμα. Αυτό, όμως, δε σημαίνει ότι δεν πρέπει να προβάλουμε τις αντιρρήσεις μας. Υπάρχει το Σύνταγμα της Χώρας, που προβλέπει συγκεκριμένες εγγυήσεις για θεμελιώδη δικαιώματα του ατόμου. Να τα επικαλεσθούμε όλα αυτά, να επικαλεσθούμε την ανάγκη δικαστικής προστασίας, που επίσης προβλέπεται από το Σύνταγμα, για να αποκρούσουμε τις ρυθμίσεις της Συνθήκης του Σέγκεν. Δε συμφωνούμε και καταψηφίζουμε το σχέδιο νόμου, το οποίο άλλωστε σε μερικές του διατάξεις, υπερβαίνει και τα προβλεπόμενα και από την ίδια τη Συνθήκη Σένγκεν. Αν, όμως, η Κυβέρνηση θέλει πράγματι να ελαχιστοποιήσει έστω και αυτήν την ώρα τα αρνητικά και τους κινδύνους προσβολής των δικαιωμάτων και ελευθεριών του πολίτη, οφείλει να δεχθεί ότι στην Αρχή προστασίας δεδομένων προσωπικού χαρακτήρα, που θεσπίζεται με το σχέδιο νόμου, πρέπει να μετέχουν εκπρόσωποι της Γενικής Συνομοσπονδίας Εργατοϋπαλλήλων Ελλάδος, της Κεντρικής 'Ενωσης Δήμων και Κοινοτήτων, της Συντονιστικής Επιτροπής των δικηγορικών συλλόγων του Κράτους, αλλά και άλλων κοινωνικών οργανώσεων, που είναι δυνατόν να αναζητήσουμε και με αποτελεσματικότητα και φερεγγυότητα να εκπροσωπούνται σ'αυτήν την Αρχή. Οφείλει να δεχθεί την εγγύηση από την παρουσία και τη συμμετοχή στην αρχή, αυτή της Δικαστικής Εξουσίας. Οφείλει να δεχθεί τη διακομματική συμμετοχή και το διακομματικό έλεγχο.

Κυρίες και κύριοι συνάδελφοι, εμείς καταψηφίζουμε επί της αρχής το σχέδιο νόμου και στην κατ' άρθρον συζήτηση διεξοδικά θα εκθέσουμε τις απόψεις μας και θα επισημάνουμε όλα εκείνα που, κατά τη γνώμη μας, εγκυμονούν κινδύνους, πάρα πολλούς κινδύνους για τα ατομικά δικαιώματα και τις ελευθερίες του πολίτη.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, οι Βουλευτές κα Ελένη Ανουσάκη, κα Νόρα Κατσέλη και ο κ. Σμυρλής-Λιακατάς, ζητούν ολιγοήμερη άδεια απουσίας στο εξωτερικό. Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Ο κ. Τσαφούλιας Ειδικός Αγορητής του Δημοκρατικού Κοινωνικού Κινήματος, έχει το λόγο για είκοσι λεπτά.

ΓΕΩΡΓΙΟΣ ΤΣΑΦΟΥΛΙΑΣ: Σκέπτομαι αν στη φιλοσοφική του βάση αυτό το νομοσχέδιο έχει τον επιφανειακό σκοπό της προστασίας του ατόμου, όπως αναγράφεται, από την

Σελίδα 4720 

επεξεργασία δεδομένων προσωπικού χαρακτήρα. 

Να πιστέψουμε ότι πράγματι η Οδηγία της Ε.Ο.Κ. είναι έτσι τοποθετημένη, ώστε να διασφαλίσει τη λειτουργικότητα ενός μηχανισμού, που θα προστατεύει το άτομο από την πληροφόρηση, ή θα πρέπει να πιστέψουμε ότι αυτό έχει ένα ιδιαίτερο βάθος και αποτελεί έναν μηχανισμό λειτουργίας προϋποθέσεων για να διατηρηθεί το κοινό, οικονομικό, πολιτικό, φιλελεύθερο κατεστημένο στον ευρωπαϊκό χώρο; Μήπως είναι ένα εργαλείο βάσει του οποίου θα εξασφαλιστεί σε πολιτική βάση ένα ενωποιημένο πολιτικό κοινωνικό σύστημα, που θέλουν εκείνοι να διατηρήσουν, ή πράγματι θα αποτελέσει τη διασφάλιση του ατόμου;

Εγώ πιστεύω ότι οι διατάξεις, όπως έχουν τεθεί στο νομοσχέδιο, δεν είναι δυνατόν να μου δώσουν την αντίληψη ότι πράγματι αυτό δεν έχει ένα βαθύτερο στόχο παρά μόνο τη διασφάλιση του ατόμου από την επεξεργασία των δεδομένων προσωπικού χαρακτήρα.

Είναι δεδομένη η ακατάσχετη επιστημονική και τεχνική πρόοδος στον τομέα των πληροφοριών που αφορούν το άτομο με τις πεποιθήσεις του τις πολιτικές, τις θρησκευτικές, τις φιλοσοφικές, τη συμμετοχή τους σε πολιτικά Κόμματα, σε συνδικαλιστικές οργανώσεις και κάθε είδους συλλογικές κινήσεις, τις επαγγελματικές του ενασχολήσεις, τη συμπεριφορά σε κάθε τομέα ατομικής και κοινωνικής δραστηριότητας, την κατάσταση της υγείας του, την ποινική και πειθαρχική του κατάσταση από απόψεως διώξεων και κυρώσεων που μπορεί να συσχετισθούν με οποιαδήποτε συμπεριφορά του, την περιουσία του, τις μετακινήσεις του και το οικογενειακό του περιβάλλον.

Η ηλεκτρονική τεχνολογία και η επιστήμη της πληροφορικής είναι σαφέστατο ότι έχουν τεθεί στην υπηρεσία της λειτουργίας της ταχυτάτης εκμετάλλευσης των πληροφοριών εν σχέσει με τα άλλα στοιχεία. Θα μπορούσε να πει κανείς ότι οι κάτοχοι ανεπισήμων πληροφοριών εν σχέσει με τα ανωτέρω, που φτάνουν μέχρι τη λειτουργία της ιδιωτικής μας ζωής, μπορεί να πλήξουν ύπουλα κάποιον άνθρωπο κάποια φορά, όπως έχουν αυτή τη στιγμή τα πράγματα, χωρίς αποτελεσματικότητα.

Αντίθετα, με το υπό κρίση νομοσχέδιο δίνεται δυνατότητα να νομιμοποιηθεί ο τρόπος επίθεσης και καταστροφής κάποιων ανθρώπων που αποτελούν στόχο επίθεσης μέσω πλέον ενός επισήμου και νομικά κατοχυρωμένου ηλεκτρονικού φακελώματος, με πλήρη αποτελεσματικότητα. Η ανεπίσημη, ανομιμοποίητη, διάσπαρτη και ανέλεγκτη λειτουργία της πληροφορικής εν σχέσει με τα ανωτέρω δημιουργεί από το 1968 μέχρι σήμερα εμπόδια στο ευρωπαϊκό και διεθνές κατεστημένο, να ελέγχει και να κατευθύνει μέσω του δικού του ηλεκτρονικού φακελώματος τα πράγματα, ως αυτά τα κατεστημένα βούλονται και σύμφωνα μάλιστα με τη νέα διαμορφωθείσα τάξη πραγμάτων.

Ως εκ τούτου ας μην μιλάμε ότι το μεγαλύτερο κακό γίνεται σήμερα ως έχουν τα πράγματα, αφού το χειρότερο από όλα θα προκύψει από τον τρόπο που θα αντιμετωπισθεί το πρόβλημα όσον αφορά την προστασία του ατόμου, από την επεξεργασία δεδομένων του, από τη νέα νομοθετική ρύθμιση, αφού μέσω της ρύθμισης αυτής θα υπάρχουν τα παράθυρα που προκύπτουν από το νομοσχέδιο για να εξοντώνονται άνθρωποι και προσωπικότητες κατά προδιαγεγραμμένο κατευθυνόμενο και αποτελεσματικό τρόπο.

Επομένως στον ανταγωνισμό επικράτησης συστήματος, που θα ελέγχονται υπό τούτου τα πράγματα, εν σχέσει με την επεξεργασία προσωπικών δεδομένων αναμφισβήτητα παρεμβαίνει και αντιπαρατίθεται ως καλύτερο σύστημα, η νομιμοποίηση του ηλεκτρονικού φακελλώματος μέσω νομοσχεδίου ως το κρινόμενον, έναντι της κρατούσης σήμερα ανέλεγκτης δια τω ανωτέρω πρόβλημα κατάστασης.

Προς τούτο από τα τέλη της δεκαετίας του '60 οι σύγχρονες πολιτείες και οι διεθνείς οργανισμοί ήρχισαν να οργανώνουν το ηλεκτρονικό φακέλωμα, που το αποκαλούν κοινωνική άμυνα έναντι της λειτουργίας της πληροφορικής. Αμέσως μετά το 1970 η Δημοκρατία της 'Εσσης, θέσπισε την πρώτη ειδική νομοθεσία για την προστασία του ατόμου από την επεξεργασία προσωπικών πληροφοριών. Επηκολούθησαν εν συνεχεία και άλλα κράτη της Ευρώπης και το Συμβούλιο αυτής που πρότασή του εγκρίθηκε το 1975. Ο Ο.Ο.Σ.Α. υιοθέτησε και εκείνος σχετική διακήρυξη. Τελευταία καταρτίστηκε και σχετική Οδηγία της Κομισιόν.

Το 1983 συγκροτήθηκε σχετική επιτροπή και το 1988 κατατέθηκε στη Βουλή σχετικό νομοσχέδιο αλλά λένε δεν πρόλαβε να συζητηθεί. Στις 19-6-90 κατέθεσαν Βουλευτές του ΠΑ.ΣΟ.Κ. περίπου τη συζητουμένη πρόταση. Το Υπουργείο Δικαιοσύνης καθυστέρησε -ο κ. Γιαννόπουλος δεν ήταν τότε Υπουργός Δικαιοσύνης- και ως εκ τούτου -λένε- δε συζητήθηκε. Το Φεβρουάριο του 1991 κατατέθηκε νέα πρόταση από το Θανάση τον Κανελλόπουλο, η οποία και αυτή δε συζητήθηκε. Δεν πρόλαβαν, λένε.

Οι φόβοι της εκ μιας τέτοιας νομοθετικής ρύθμισης, δυνατότητος καταχρηστικής εκμετάλλευσης ηλεκτρονικών μέσων δια περιορισμόν, άλλως και κατάργηση των συνταγματικών δικαιωμάτων των πολιτών και της ελευθερίας των και της προστασίας της προσωπικότητός των, της ιδιωτικής, οικογενειακής και επαγγελματικής ζωής των, απέτρεψαν μέχρι τώρα, κατά τη γνώμη μας, την ψήφιση του σχετικού νομοσχεδίου.

Το Ελληνικό Σύνταγμα περιέχει ρητές και προωθημένες διατάξεις για την προστασία της προσωπικότητας, της ιδιωτικής και οικογενειακής ζωής και του απορρήτου της επικοινωνίας. Κατά το άρθρο 110, παράγραφορς 1 του Συντάγματος, οι διατάξεις που αφορούν την προστασία της προσωπικότητος και την ανθρώπινη αξία, δεν επιδέχονται αναθεώρηση. Για τα δικαιώματα και τα συμφέροντα που αναφέρονται στα άρθρα 9 και 19 του Συντάγματος, δηλαδή για την ιδιωτική και οικογενειακή ζωή, το άσυλο της κατοικίας και το απόρρητο της επικοινωνίας, περιορισμοί επιτρέπονται μόνο με τις εγγυήσεις της παρουσίας της δικαστικής αρχής.

Σήμερα, όπως είπαμε παραπάνω, η τεχνολογική εξέλιξη έχει επιτρέψει τη συγκέντρωση και επεξεργασία πλήθους πληροφοριών και στοιχείων, ώστε η παραβίαση των απορρήτων στοιχείων της προσωπικότητος είναι ήδη δυνατή και με τρόπο έμμεσο, ακόμη δηλαδή και με την επεξεργασία στοιχείων, που καθ' αυτά δεν είναι απόρρητα. Αυτό είναι το αποτέλεσμα της ονομαζόμενης τεχνολογικής επανάστασης. Αυτή η εξέλιξη θα έπρεπε να υποχρεώσει το νομοθέτη σε θέσπιση νόμου, με τον οποίο θα προστάτευε την ανθρώπινη αξία, την ιδιωτική και οικογενειακή, από τους νέους κινδύνους, ζωή. Αντίθετα, όμως, κινείται το υπό κρίση νομοσχέδιο. Αντί δηλαδή να διευρύνει την έκταση των απορρήτων και να προσαρμόσει την προστασία της προσωπικότητος στα νέα δεδομένα, θέτει περιθώρια στην προστασία και κατ' ουσίαν διασφαλίζει την επεξεργασία των δεδομένων προσωπικού χαρακτήρα.

Αυτός είναι ο σκοπός, ο οποίος διατυπώνεται ρητά στην Οδηγία της Ευρωπαϊκής Επιτροπής, η οποία μετατρέπει σε εσωτερικό δίκαιο το νομοσχέδιο.

Στο άρθρο 1 του νομοσχεδίου ορίζεται ποιες είναι οι προϋποθέσεις για την επεξεργασία των προσωπικών δεδομένων, δηλαδή αναγνωρίζει επίσημα το νομοσχέδιο, ότι η επεξεργασία των προσωπικών δεδομένων επιτρέπεται και καθορίζει τους όρους και τις προϋποθέσεις. Επίσης η δικαστική εγγύηση που προβλέπει και επιβάλλει στα άρθα 9 και 19 τούτου, εξαφανίζεται. Δεν υπάρχει δικαστική εγγύηση και ιδρύεται απλώς μια ανεξάρτητη αρχή, ανεξάρτητη διιοικητική αρχή. Μέχρι ασφαλιστικά μέτρα προβλέπει το νομοσχέδιο, ότι μπορούν να ληφθούν. Δημόσια τάξη -ασφάλεια μνημονεύει. Στίγματα λεκτικά της εποχής του μετεμφυλιακού δεξιού κράτους.

Στο νομοσχέδιο υπάρχουν εξειδικευμένες ευχέρειες για την επεξεργασία των στοιχείων των εργαζομένων, που τούτο σημαίνει ότι οι μαύροι πίνακες που υπάρχουν και λειτουργούν, θα συγκεκριμενοποιηθούν και ως εκ τούτου θα είναι σύμφωνοι με την τελευταία τεχνολογία. Η ψήφιση του κρινομένου νομοσχεδίου είναι αναγκαία προϋπόθεση -προδικασία για την εφαρμογή της συνθήκης του Σένγκεν, η οποία όταν επικυρωθεί θα έχει αυξημένη τυπική ισχύ ως εσωτερικός νόμος του Κράτους μας, εκδοθεί παρά το Σύνταγμα, όμως: Θα υπερι-

Σελίδα 4721 

σχύσει η άνω συνθήκη των κοινών νόμων και του Συντάγματος και επομένως οι όποιες θετικές ρυθμίσεις του νομοσχεδίου θα υποχωρούν προ της ρυθμίσεως της συνθήκης αυτής. Η μόνη διασφάλισή μας είναι το Σύνταγμα. Η επίσημη δικαιολογία για την υπογραφή της Συνθήκης του Σένγκεν είναι η προστασία από το έγκλημα μέσα στα σύνορα της Ευρωπαϊκής 'Ενωσης, που σύμφωνα με τους μελετητές της προϋποθέτει την άμεση και ανεμπόδιστη ροή πληροφοριών ανάμεσα στις αστυνομικές αρχές των χωρών - μελών. Αυτό είναι σύμφωνο με το γερμανικό θεσμικό πλαίσιο από το οποίο βασικά έχει εμπνευστεί η φιλοσοφία για τη λειτουργία της Συνθήκης Σένγκεν.

Ο ηλεκτρονικός υπολογιστής του Στρασβούργου, (σύστημα πληροφοριών Σένγκεν), λειτουργεί πανηγυρικά. Φακελώνεται ο κόσμος με βάση την καχυποψία των λαστυνομικών αρχών των ευρωπαϊκών κρατών, αρκεί να πουν ότι κάποιος έχει διάθεση να διαπράξει έγκλημα. Είναι αρκετό για το φακέλωμά του. Και τότε ας πάει αυτός ο δυστυχής να αποδείξει την αθωότητά του.

Ο κύριος Γενικός Γραμματέας του Υπουργείου Δικαιοσύνης, που ασχολείται με τη Δικαιοσύνη, θα έπρεπε ίσως να έχει κάποια προσοχή σε αυτά που διατυπώνω. Εάν κάποιος κάνει παρέα με έναν άλλο άνθρωπο που υποψιάζονται οι αστυνομικές αρχές ως ύποπτο, φακελώνεται και αυτός. Οι σχετικές διατάξεις της συνθήκης προσδιορίζουν τον τρόπο της συνεργασίας των κρατών μελών όσoν αφορά την παρακολούθηση χωρίς τύπους. Το πολιτικό άσυλο, όπως διαμορφώνεται στη διατύπωσή του στη συνθήκη, κύριε Υπουργέ, δεν έχει καμία σχέση με σχετική διάταξη του Ελληνικού Συντάγματος. Γι' αυτό η Κοινοβουλευτική Επιτροπή Πολιτικών Ελευθεριών του Ευρωκοινοβουλίου προσπαθεί να δείξει τρόπους προσαρμογής του εθνικού δικαίου, των χωρών μελών στις αποφάσεις Σένγκεν. Ειλικρινά για τον Ελλαδικό Χώρο και για την Πατρίδα μας, κύριε Υπουργέ, ειδικά για σας, αυτό το υπό ψήφιση νομοσχέδιο έχει μία ιδιαιτερότητα και μία μεγάλη σημασία έναντι των άλλων κρατών-μελών, διότι οι τραυματικές εμπειρίες του προσφάτου παρελθόντος από τις συνέπειες ενός εμφυλίου πολέμου σηματοδοτούν στη μνήμη μας τα βάσανα του Λαού μας στις σκληρές εκείνες εποχές κατά τις οποίες δόθηκαν μεγάλοι αγώνες για την ελευθερία, την ισότητα και τη Δικαιοσύνη. Νομίζω αυτή η ιδιαιτερότητα και αυτή η ευαισθησία μπορεί να ήταν τα στοιχεία της μέχρι τούδε καθυστέρησης, της ψήφισης ενός τέτοιου νομοσχεδίου εν συνδυασμό, βέβαια, και με τους άλλους λόγους που αναπτύξαμε παραπάνω για τον ίδιο σκοπό. Αυτό το υπό ψήφιση νομοσχέδιο έχει σχέση και με την πρόθεση των τραπεζιτών της Ευρωπαϊκής 'Ενωσης, που θέλουν να επιβάλουν την πλήρη κυριαρχία τους στην Ευρώπη των λαών. Τα δεκαεπτά - δεκαοκτώ εκατομμύρια ανέργων, που στο τέλος του 1998 θα υπερβαίνουν τα είκοσι εκατομμύρια μαζί με τους εξαθλιωμένους και τους πολιτικούς πρόσφυγες, που μέχρι σήμερα δεν έχουν ανάψει τη φωτιά της αναμενόμενης μεγάλης κοινωνικής έκρηξης, αποτελούν τον πονοκέφαλο των τραπεζιτών της Ευρωπαϊκής 'Ενωσης και των εντολοδόχων τους.

Και ένας τρόπος, που θεωρείται σαν ένα προληπτικό φάρμακο για το μεγάλο "βοριά" που έρχεται, είναι και η προσπάθεια ψήφισης τέτοιων νομοσχεδίων από τα κράτη-μέλη, με βάση τη σχετική Oδηγία της Ευρωπαϊκής 'Ενωσης.

Η ιστορία, έχει καταδείξει, ότι τέτοια χαρτιά γίνονται ανίσχυρα, την ώρα που η μεγάλη λαίλαπα της λαϊκής έκρηξης διαβαίνει το σκαλοπάτι της ιστορικής της αποστολής. Ναι, δεν είναι για γέλια, ούτε μπορεί κανένας να μην υποψιάζεται, ότι αυτά τα είκοσι εκατομμύρια ανέργων, οι εξαθλιωμένοι, οι πρόσφυγες, αυτοί που δίνουν κάθε μέρα μάχη για τη ζωή, τη μάχη για τη διατήρησή τους, τη μάχη με το θάνατο, δε θα είναι αιώνια οι δούλοι των τραπεζιτών, της Ευρωπαϊκής 'Ενωσης και των εντολοδόχων τους. Δε θα είναι συνέχεια εκείνοι, που θα δημιουργούν τον εφησυχασμό σε εμάς, που προσαρμοζόμαστε σε μια ευρωπαϊκή κατάσταση, την οποία τη θεωρούμε θέσφατο, "ευαγγέλιο" της λειτουργίας της κοινωνικής αποστολής μας. 'Οχι, δεν είναι έτσι.

Επομένως, αυτά τα νομοσχέδια, αυτά τα χαρτιά, είναι αδύνατον να βαστήξουν κοινωνικές εκρήξεις και ιστορικές λαίλαπες. Αντί για το νομοσχέδιο αυτό, το καλύτερο φάρμακο σε τέτοιες περιπτώσεις είναι η εφαρμογή της αρχής της κοινωνικής Δικαιοσύνης, η καταπολέμηση της ανεργίας, η παροχή ψωμιού στους εξαθλιωμένους και η προστασία των προσφύγων. Μέσα από μια τέτοια ειρηνική επανάσταση, για το καλό των λαών της Ευρώπης, δημιουργούνται όλες εκείνες οι προϋποθέσεις, για να μην έχουμε καμία ανάγκη από ψήφιση τέτοιων νομοσχεδίων.

Στο σημείο αυτό θα ήταν καλό να μνημονεύσω, ότι η θυσία όλων μας και των συντακτών της Οδηγίας της Κομισιόν, για το καλό των συνανθρώπων μας που πάσχουν, είναι η καλύτερη συνταγή, από οποιοδήποτε τέτοιο νομοσχέδιο και από οποιαδήποτε Συνθήκη Σένγκεν.

Λένε ότι το 1994 έχουν φακελωθεί ως υπόπτοι τρία εκατομμύρια από τον υπολογιστή του Στρασβούργου. Μήπως αυτοί οι ύποπτοι είναι οι άνεργοι, οι εξαθλιωμένοι, οι αδύναμοι, οι πρόσφυγες, οι άνθρωποι που ζουν κάτω από το όριο της πείνας και που δε θα μπορέσει ο γιγαντιαίος ηλεκτρονικός υπολογιστής του Στρασβούργου να τους καθυποτάξει; Γι'αυτό είπα ότι το νομοσχέδιο αυτό συνδέεται με τη δημιουργία ενότητος, στη βάση των λαών, κοινωνικού και πολιτικού συστήματος, ηθελημένου, προδιαγεγραμμένου εκ των προτέρων, βάσει της λειτουργίας των συμφερόντων των τραπεζιτών και των εντολοδόχων τους και όλων εκείνων των κυκλωμάτων, που δημιουργούν αυτήν τη στιγμή, σ'αυτή την ιστορική περίοδο, το θέμα Ευρωπαϊκή 'Ενωση.

Και τα λέω αυτά, διότι στο άρθρο 7 λέει "Κατ'εξαίρεση, η επεξεργασία είναι απαραίτητη για την εξυπηρέτηση των αναγκών της Εθνικής Ασφάλειας". Ποιες είναι οι ανάγκες της Εθνικής Ασφάλειας; Πού προδιαγράφονται οι ανάγκες της Εθνικής Ασφάλειας σε τούτο το κείμενο; Τι είναι Εθνική Ασφάλεια; Τι είναι προστασία της Εθνικής Ασφάλειας στη συγκεκριμένη περίπτωση;

Και ξέρετε τι άλλο λέει, κύριε Υπουργέ; "Για την εγκληματολογική και σωφρονιστική πολιτική, όταν εκτελείται από δημόσια αρχή και αφορά τη διακρίβωση εγκλημάτων". Δηλαδή θα γίνεται προσπάθεια για διακρίβωση του εγκλήματος, με αυτό το στοιχείο, του προσωπικού δεδομένου, μέσω αυτού του νομοσχεδίου; Θα γίνεται μέσω αυτού του συστήματος, της λειτουργίας της πληροφορικής και θα αντικασταθούν το Σύνταγμα, θα αντικατασταθούν οι νόμοι για την εξακρίβωση του εγκλήματος και την κύρωσή του; Και αυτό μήπως αποτελεί κάποια απόδειξη στα ιδιαίτερα των δικαστών, που θα δικάζουν το αδίκημα; Μήπως αυτό θα είναι ένα στοιχείο, το οποίο θα προκύπτει από αυτά τα χαρτιά;

Ποιος σας είπε ότι αυτά είναι τελείως διασφαλισμένα από απόψεως μυστικότητος; Οι περί τα ηλεκτρονικά ενδιατρίβοντες λέγουν ότι δεν υπάρχει ακόμα σύστημα επεξεργασίας δεδομένων προσωπικού χαρακτήρα με ηλεκτρονικό υπολογιστή, το οποίο να είναι απαραβίαστο.

Παράδειγμα οι λεγόμενοι hackers, οι οποίοι "έσπασαν" τους κωδικούς αριθμούς της ΝΑSA και του Αμερικανικού Πενταγώνου και κατόρθωσαν να αναγνώσουν απόρρητα στοιχεία της Αμερικανικής Υπηρεσίας Αεροναυτικής και Διαστήματος, καθώς επίσης και του Αμερικανικού Πενταγώνου. Θα βάλετε αυτούς που θα τους εκλέξει...; Ξέρετε τι λέει, κύριε Υπουργέ εδώ; Αυτοί που διορίζονται, ποιος τους επιλέγει; Επιλέγει πρόσωπα, λέει, έγκυρα, εγνωσμένου κύρους κλπ. Αυτά τα πρόσωπα που θα ξέρουν τα πάντα και θα έχουν συμφέροντα, με τις Αηβασιλιάτικες κυρώσεις; Ποιες κυρώσεις; Εδώ παραβιάζονται τα πάντα. Εδώ κρύβονται συμφέροντα. Είναι δυνατόν να διασφαλιστεί το απόρρητο; Είναι δυνατόν να διασφαλιστούν αυτά τα οποία μέχρι αυτήν τη στιγμή λέτε ότι αποτελούν αντικείμενο προστασίας;

Και δεν είναι μόνο αυτό. Εξαιρείται η επεξεργασία που αφορά δημόσια πρόσωπα ή πρόσωπα της επικαιρότητος. Πραγματοποιείται αποκλειστικά για δημοσιογραφικούς σκοπούς ή στο πλαίσιο καλλιτεχνικής έκφρασης και δεν παραβιάζει ουσιωδώς το δικαίωμα προστασίας της ιδιωτικής ζωής των, 

Σελίδα 4722 

εφόσον είναι απολύτως αναγκαίο να εξασφαλιστεί το δικαίωμα πληροφόρησης. Ευαίσθητα στοιχεία για πολιτικούς, για ανθρώπους του πνεύματος, για συγγραφείς. Θα τίθενται στην υπηρεσία αυτού του κυκλώματος, αυτού του συστήματος και δε θα ρωτάει ποτέ κανέναν για τίποτα, γιατί θα δίνει τις πληροφορίες. Δε θα ρωτάει ποτέ και δεν υπάρχει υποχρέωση ενημέρωσης, όποια συλλογή γίνεται αποκλειστικά για δημοσιογραφικούς σκοπούς και αφορά δημόσια πρόσωπα. Σε κανέναν δε θα δίνει λογαριασμό.

Με αυτά τα δεδομένα, πιστεύω ότι προκύπτει πλήρως η εικόνα αυτού του χάσματος που χωρίζει τον αγώνα των λαών για δικαιοσύνη, για δημοκρατία, για αλήθεια, από εκείνα τα οποία πράττονται πίσω από τις πλάτες τους. Γι'αυτό πιστεύω ότι το Κοινοβούλιο δεν πρέπει να ψηφίσει αυτό το νομοσχέδιο. Και γι'αυτούς τους λόγους το καταψηφίζουμε πέρα για πέρα, εκτός του ότι θα πολεμήσουμε για τα άρθρα του.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θα σας δώσω το λόγο αμέσως μετά.

Κυρίες και κύριοι συνάδελφοι, έχω την τιμή να ανακοινώσω προς το Σώμα το αποτέλεσμα της διεξαχθείσης μυστικής ψηφοφορίας επί των αιτήσεων άρσεως ασυλίας των συναδέλφων που αναφέρονται στην ειδική ημερήσια διάταξη.

Εψήφισαν διακόσιοι είκοσι οκτώ (228) συνάδελφοι.

Για τον κ. Σγουρίδη:

Υπέρ της άρσεως ασυλίας εψήφισαν δύο (2).

Κατά της άρσεως ασυλίας, διακόσιοι τέσσερις (204).

Παρών, ένας (1).

Λευκά, δεκαέξι (16).

'Ακυρα, πέντε (5).

Για τον κ. Θεόδωρο Κατσίκη:

Υπέρ της άρσεως ασυλίας εψήφισαν δώδεκα (12).

Κατά της άρσεως ασυλίας, εκατόν ενενήντα δύο (192).

Παρών, τρεις (3).

Λευκά, έξι (6).

'Ακυρα, πέντε (5).

Για την κα Βάσω Παπανδρέου:

Υπέρ της άρσεως ασυλίας εψήφισαν εκατόν τρεις (103).

Κατά της άρσεως ασυλίας, εκατόν έντεκα (111).

Παρών, δύο (2).

Λευκά, επτά (7).

'Ακυρα, πέντε (5).

Για τον κ. Γεώργιο Ρόκο:

Υπέρ της άρσεως ασυλίας εψήφισαν επτά (7).

Κατά της άρσεως ασυλίας, διακόσιοι εννέα (209).

Παρών, ένας (1).

Λευκά, έξι (6).

'Ακυρα, πέντε (5).

Για τον κ. Δημήτριο Ν.Κωστόπουλο:

Υπέρ της άρσεως ασυλίας εψήφισαν τρεις (3).

Κατά της άρσεως ασυλίας, διακόσιοι δώδεκα (212).

Παρών, ένας (1).

Λευκά, επτά (7).

'Ακυρα, πέντε (5).

Επομένως, όλες οι αιτήσεις άρσεως ασυλίας των συναδέλφων που αναφέρονται στην Ειδική Ημερήσια Διάταξη, απορρίπτονται.

Ο κύριος Υπουργός έχει το λόγο για τριάντα λεπτά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Ενα λεπτό μόνο, κύριε Πρόεδρε, για να κάνω κάποιες τροποποιήσεις.

ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, είναι τροποποιήσεις που επέρχονται στο νομοσχέδιο, ύστερα από παρατηρήσεις στη Διαρκή Επιτροπή της Βουλής. Τα έχουμε μοιράσει, τα έχετε, κύριοι συνάδελφοι. Αν δεν τα έχετε όλοι, τα έχουν οι Κοινοβουλευτικοί Εκπρόσωποι και οι ομιλητές. Θα τα διαβάσω εγώ και εσείς να παρακολουθείτε.

Το εδάφιο α' της παραγράφου 1 του άρθρου 5 τροποποιείται ως εξής: "Το υποκείμενο των δεδομένων έχει δώσει τη συγκατάθεσή του".

Ο τίτλος του άρθρου 6 τροποποιείται ως εξής: "Γνωστοποίηση".

Το εδάφιο α' της παραγράφου 2 του άρθρου 7 τροποποιείται ως εξής: "Το υποκείμενο έδωσε τη συγκατάθεσή του, εκτός εάν..."

Το δεύτερο εδάφιο της παρ.4 του άρθρου 11 μετατρέπεται σε παρ.5 του ιδίου άρθρου.

Η πρώτη πρόταση της παρ.2 του άρθρου 15 τροποποιείται ως εξής: "Η αρχή αποτελεί ανεξάρτητη δημόσια αρχή, έχει δικό της προϋπολογισμό και εξυπηρετείται από δική της γραμματεία".

Η τρίτη πρόταση του εδαφίου η' της παρ.1 του άρθρου 19 τροποποιείται ως εξής: "Κατ' εξαίρεση η αρχή δεν έχει πρόσβαση στα στοιχεία ταυτότητας συνεργατών που περιέχονται σε αρχεία, που τηρούνται για λόγους Eθνικής Aσφάλειας ή για τη διακρίβωση ιδιαίτερα σοβαρών εγκλημάτων".

Η παρ.9 του άρθρου 19 τροποποιείται ως εξής: "'Ενδικα βοηθήματα κατά των αποφάσεων της αρχής μπορεί να ασκεί και το Δημόσιο. Το ένδικο βοήθημα ασκεί ο κατά περίπτωση αρμόδιος Υπουργός".

Η πρώτη πρόταση της παρ.2 του άρθρου 23 τροποποιείται ως εξής: "Η κατά το άρθρο 932 του Αστικού Κώδικος χρηματική ικανοποίηση λόγω ηθικής βλάβης για παράβαση του παρόντος νόμου, ορίζεται κατ'ελάχιστο στο ποσό των δύο εκατομμυρίων δραχμών, εκτός αν ζητήθηκε από τον ενάγοντα μικρότερο ποσό ή η παράβαση οφείλεται σε αμέλεια".

Αυτά έχω για διορθώσεις, τις οποίες δέχθηκα στη συζήτηση της Διαρκούς Επιτροπής της Βουλής και παρακαλώ να το έχετε υπόψη σας. Κατά τα άλλα εγώ θα ομιλήσω στο τέλος.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό. Ο κ. Καμμένος έχει το λόγο.

ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, κυρίες και κύριοι συνάδελφοι, η ηρωϊδα Ρολλάν της Γαλλικής Επαναστάσεως, την ώρα που εδολοφονείτο, είπε "Ελευθερία, πόσα εγκλήματα διαπράττονται στο όνομά σου!"

Θυμήθηκα αυτήν τη φράση, όταν είδα τον τίτλο του παρόντος νομοσχεδίου, διότι το παρόν νομοσχέδιο προσπαθεί να προστατεύσει τους 'Ελληνες πολίτες από το ηλεκτρονικό φακέλωμα, αλλά δε γίνεται τίποτε άλλο από το να θεμελιώνει αυτό το ηλεκτρονικό φακέλωμα, χτυπώντας βαθιά και τον Ελληνισμό και την Ορθοδοξία και τα ατομικά δικαιώματα, όπως και τα ανθρώπινα δικαιώματα.

Αυτό το νομοσχέδιο είναι η αρχή του τέλους. Είναι το νομοσχέδιο εκείνο που στήνει το "1984" τον Τζωρτζ 'Οργουελ. Θα ήταν χρήσιμο και για σας, κύριε Υπουργέ, αλλά και για σας, αγαπητή συνάδελφο -Εισηγήτρια της Νέας Δημοκρατίας- να δείτε αυτήν την ταινία από την αρχή. Διότι αυτό το συγκεκριμένο νομοσχέδιο δεν κάνει τίποτε άλλο από το αναγνωρίζει ως αρχή αυτό που ονομάζει το "1984" ο μεγάλος αδελφός". Τον "μεγάλο αδελφό" εγκαθιστούμε. 'Ενα "μεγάλο αδελφό" που λέγεται αρχή στο νομοσχέδιο και δε θα κάνει τίποτε άλλο από το να παρεμβαίνει στα προσωπικά στοιχεία των Ελλήνων πολιτών. Να φακελώνει τους 'Ελληνες πολίτες στα ευαίσθητα εκείνα στοιχεία που δρουν στην υγεία, στη σεξουαλικότητα, στα προσωπικά και πολιτικά δικαιώματα. Μάλιστα, αυτές τις πληροφορίες να μην τις δίνει σε ελληνικά κέντρα απλώς, αλλά ο κάθε Γερμανός χωροφύλακας να μπορεί να μπαίνει στα προσωπικά αρχεία των Ελλήνων πολιτών, και πολιτικών και στρατιωτικών.

Ευρωπαϊκή 'Ενωση: Στην Ευρωπαϊκή 'Ενωση με το παρόν νομοσχέδιο -εγώ ομιλώ ως Βουλευτής Κόμματος που είναι ευρωπαϊκό- καταλύουμε την εθνική μας υπόσταση, δίνοντας τα στοιχεία των Ελλήνων πολιτών, πραγματικά δινόμαστε σε μία αρχή των Βρυξελλών, που θα μπορεί ανά πάσα στιγμή να εκμεταλλεύεται τους 'Ελληνες πολίτες και κανένας 'Ελληνας πολιτικός ό,τι και αν συμβεί δε θα μπορεί να κάνει πίσω.

Τι θα συνέβαινε εάν είχε υπογραφεί το παρόν νομοσχέδιο και ψηφισθεί η Συνθήκη Σένγκεν, όταν προχθές ο Γεώργιος 

Σελίδα 4723 

Παπανδρέου Υφυπουργός των Εξωτερικών, αντιστάθηκε στους Γερμανούς που επιθυμούσαν το ψευδοκράτος του Ντενκτάς να είναι ισότιμος ομιλητής μαζί με την Κύπρο και την Ελλάδα; Τι θα έκανε η ελληνική αρχή όταν πλέον δε θα υπήρχε εθνική υπόσταση;

Θέλεις να είσαι Ευρωπαίος πολίτης ή όχι, με ρώτησε κάποιο μεγάλο στέλεχος της παρατάξεως, όταν του είπα ότι δε θα ψηφίσω το παρόν νομοσχέδιο και θα αντισταθώ στη Συνθήκη Σένγκεν. Και αν τεθεί θέμα κομματικής πειθαρχίας, θα αποχωρήσω από το Κόμμα μου, θα παραιτηθώ από Βουλευτής.

Γιατί αυτό το νομοσχέδιο είναι νομοσχέδιο από εκείνα που βάζουμε υποθήκη το μέλλον και το αύριο των παιδιών μας και των εγγονιών μας, είναι νομοσχέδιo, το οποίο δεσμεύει τους 'Ελληνες πολίτες του αύριο. Και τέτοιο δικαίωμα, κυρίες και κύριοι συνάδελφοι, δεν έχουμε.

Μιλάμε για την εποχή της ηλεκτρονικής. Και θα μπορούσα να συστήσω στους αγαπητούς συναδέλφους, προκειμένου να προστατέψουμε από τα ηλεκτρονικά φακελώματα, από τα αρχεία και από την τεχνολογία τους 'Ελληνες πολίτες, να ανοίξουν λίγο το INTERNET, να δουν παιδάκια πέντε ετών σε σεξουαλικές πράξεις, να δουν γυναίκες από τις χώρες της πρώην Ανατολικής Ευρώπης οι οποίες πωλούνται μέσω του ΙNTERNET, να δουν ανωμαλίες, όργια, διακίνηση ναρκωτικών, πώληση στα σπίτια ναρκωτικών μέσω των ηλεκτρονικών αυτών συστημάτων, τα οποία δεν προστατεύουμε με το παρόν νομοσχέδιο.

Και, βέβαια, μπορεί όλα αυτά που λέω εγώ ή όλα αυτά που λένε οι αγαπητοί συνάδελφοι των άλλων Kομμάτων και των άλλων παρατάξεων να είναι υπερβολικά. "Φασίστες είστε" -μου λέει ο κύριος Υπουργός- "εσείς που δεν ψηφίζετε το νομοσχέδιο και εσείς που αντιδράτε στην κομματική γραμμή". Μήπως είναι φασίστες και η Ιερά Σύνοδος της Ελλάδας, που αντιδρά; Καταθέτω στα Πρακτικά της Βουλής την απόφαση της Ιερά Συνόδου, που αντιτίθεται στο ηλεκτρονικό φακέλωμα.

(Στο σημείο αυτό ο Βουλευτής κ. Παναγιώτης Καμμένος καταθέτει για τα Πρακτικά την προαναφερθείσα απόφαση η οποία βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Μήπως είναι φασίστες και εκείνοι οι μοναχοί στο 'Αγιο 'Ορος, οι οποίοι μίλησαν για την αντίθεση που έχει η Ορθόδοξη πίστη σε αυτά τα σχέδια της νέας εποχής; Καταθέτω στα Πρακτικά της Βουλής την απόφαση της Ιεράς Κοινότητας του Αγίου 'Ορους του 'Αθω.

(Στο σημείο αυτό ο Βουλευτής κ. Παναγιώτης Καμμένος καταθέτει για τα Πρακτικά την προαναφερθείσα απόφαση η οποία βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Μήπως είναι φασίστες και η Γ.Σ.Ε.Ε., όπου ο Γενικός Γραμματέας της Γιώργος Μαυρίκος με ένα κείμενό του αντιτίθεται και στη φασιστική συνθήκη Σένγκεν, αλλά και στο παρόν νομοσχέδιο, που δε διασφαλίζει τίποτα; Τo καταθέτω και αυτό στη Βουλή των Ελλήνων προς μελέτη.

(Στο σημείο αυτό ο Βουλευτής κ. Παναγιώτης Καμμένος καταθέτει για τα Πρακτικά το προαναφερθέν κείμενο το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Μήπως είμαστε φασίστες όλοι μαζί και είναι φασίστας και ο σεβασμιότατος Μητροπολίτης Δημητριάδος Χριστόδουλος, που αποκαλύπτει ακόμα μία ανατριχιαστική πλευρά του ηλεκτρονικού φακελώματος;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε συνάδελφε, εάν δεν έχετε και του Αιγιαλείας, να σας το δώσω.

ΠΑΝΑΓΙΩΤΗΣ ΚΑΜΜΕΝΟΣ: Και του Αιγιαλείας να το κρατήσετε.

Μας λέει, λοιπόν, ο Μητροπολίτης Δημητριάδος Χριστόδουλος, ότι κάποιος Αυστραλός που ασχολείται με τους υπολογιστές έχει ρίξει την ιδέα να χρησιμοποιηθεί το σύστημα του bar-code στα νοσοκομεία και ειδικότερα στα μαιευτήρια, προκειμένου να εμφυτεύεται στα βρέφη που γεννιώνται. Η φιλοσοφία της προτάσεως, όπως λέει, στηρίζεται στην αντιμετώπιση του προβλήματος της ταυτότητας κάθε ατόμου, προβλήματος που συχνά οι ταυτότητες δημιουργούν, όταν χάνονται ή όταν παραχαράσσονται και η λύση του bar-code μέσα από το σώμα κάθε νεογέννητου ανθρώπου θα είναι μία ισόβια σφράγιση, ανεξίτηλη και αποχάρακτη.

Βεβαίως, αυτό έχει προχωρήσει. Δεν είναι σενάρια επιστημονικής φαντασίας κάποιων που πιστεύουμε στην Ορθοδοξία ή κάποιων χριστιανικών οργανώσεων. 'Εγινε στην Ελλάδα, κύριε Υπουργέ, κυρίες και κύριοι συνάδελφοι. Και με απόφαση που δεν είδε την αντίδραση του Υπουργείου σας, κύριε Υπουργέ, ήδη σε σκυλιά και σε γάτες έχουν εμφυτευθεί τσιπς τα οποία πιστοποιούν την ταυτότητά τους, μπαίνουν πλέον σε αρχείο δοκιμαστικό και αργότερα θα μπουν στα νεογέννητα.

Καταθέτω δημοσιεύματα της εφημερίδας "ΑΔΕΣΜΕΥΤΟΣ ΤΥΠΟΣ", όπου λέει τα εξής: "Η ηλεκτρονική ταυτότητα είναι ένα μικροτσίπ" -και το λέει αυτό ο κτηνίατρος κ. Στεφανίδης- "που εμφυτεύεται από τον κτηνίατρο με μία απλή μέθοδο κάτω από το δέρμα του ζώου στην τραχηλική χώρα. 'Εχει το μέγεθος κόκκου ρυζιού και φέρει έναν αριθμό μοναδικό σε ολόκληρο τον κόσμο. Ο αριθμός αυτός αποστέλλεται στον Πανελλήνιο Κτηνιατρικό Σύλλογο". Αυτό έχει γίνει εδώ και έξι μήνες, κύριε Υπουργέ.

(Στο σημείο αυτό ο Βουλευτής κ. Παναγιώτης Καμμένος καταθέτει για τα Πρακτικά τα προαναφερθέντα δημοσιεύματα τα οπία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Βέβαια, είπατε στη Διαρκή Επιτροπή, ότι κάνατε εξήντα έξι συνεδριάσεις στο Υπουργείο για να φτιάξετε αυτόν το νόμο, επί έξι ώρες την κάθε μία. Το εξακόσια εξήντα έξι, όμως, λέτε ότι ουδεμία σχέση έχει με το παρόν νομοσχέδιο.

Και βεβαίως υπάρχουν ακόμα θέσεις του προέδρου της Εταιρείας Πληροφορικής και Υπολογιστών, του κ. Σγουροβασίλη, που λέει ότι το φακέλωμα των πολιτών είναι πολύ εύκολο με το σύστημα και με το νομοσχέδιο αυτό και μπορεί να συγκεντρώσει πλήθος στοιχείων της προσωπικής ζωής εκάστου, πράγμα κατ'εξοχήν ανελεύθερο και φασιστικό.

Για να μπω, όμως, στο νομοσχέδιο, θέλω να πω ότι το συγκεκριμένο νομοσχέδιο συνιστά, αμέσως ή εμμέσως, απειλή κατά του προσώπου, του 'Εθνους και της κοινωνίας, απειλή άμεση κατά της Ελληνορθοδόξου πίστεώς μας.

Θα ξεκινήσω από το τέλος και θα αρχίσω για την απειλή που αποτελεί για την Ορθόδοξη Εκκλησία του κλήρου και των μοναχών.

Αποτελεί, γιατί τα δεδομένα ορθοδόξων μπορεί να γίνουν όπλα στα χέρια εχθρών της πίστεως. Η Εκκλησία βάλλεται υπό πάντων. Υπό των αιρέσεων, υπό των προπαγάνδων, υπό των τηλεοπτικών σειρών και εντύπων, που βλέπουμε να διασύρουν επισκόπους, μοναχούς, θεολόγους, που έγιναν στόχοι βίαιας επίθεσης και κατασυκοφαντήσεως και πολλές φορές άδικα.

Κανείς δε μας καθησυχάζει ότι, αληθινά ή πλαστά, όπως πολλάκις έγινε, στοιχεία μοναχών και κληρικών δε θα χρησιμοποιηθούν, για να δημιουργήσουν προβλήματα σε βάρος προσώπων, αγωνιστών προς σκανδαλισμό του κόσμου και εξάνδρωσης της Ορθοδόξου Εκκλησίας.

Αποτελεί απειλή, γιατί υπάρχει μέγας κίνδυνος για την Ελληνορθοδοξία από το σχέδιο της λεγόμενης "πλανητικής καθάρσεως" ή της "νέας εποχής", η οποία σχεδιάζει την εξόντωση των ορθοδόξων. 

Και έχουμε δει κείμενα επιστημονικά στις εφημερίδες, όχι απλώς μοναχών, όχι απλώς ιερωμένων και ορθοδόξων χριστιανών, αλλά και πολιτικών, που αντίθετη πολιτική ή φιλοσοφία έχουν.

Αποτελεί, βεβαίως, απειλή κατά του προσώπου, γιατί νομοθετείται διευρυμένο σφαιρικό ηλεκτρονικό φακέλωμα. Στα άρθρα θα σας πω, άρθρο προς άρθρο, πού γίνεται. 

Γιατί δεν εξασφαλίζεται το απόρρητο των προσωπικών δεδομένων και μάλιστα, των λεγόμενων ευαίσθητων. Γιατί το υποκείμενο, το πρόσωπο δηλαδή που αφορούν τα δεδομένα, δε θα έχει εύκολη πρόσβαση και ενημέρωση για το ηλεκτρονικό του φακέλωμα και έλεγχο της ακρίβειας των στοιχείων. Γιατί το πρόσωπο θα είναι ανυπεράσπιστο, προ των εγκλημάτων 

Σελίδα 4724 

καταχρηστικών και παρανόμων χρήσεων των δεδομένων από τους ηλεκτρονικούς υπολογιστές.

Αποτελεί απειλή κατά του 'Εθνους, γιατί αποτελεί προϋπόθεση κυρώσεως της Συμφωνίας Σένγκεν, συμφωνίας προδοτικής, συμφωνίας που βλάπτει, όχι απλώς την εθνική μας ανεξαρτησία, αλλά βλάπτει ακόμη και την ίδια την ιδέα του Ελληνισμού. Γιατί καθιερώνεται Μητρώο Απορρήτων Εθνικών Αρχείων. Αρχείων, που τηρούν τα Υπουργεία Εθνικής 'Αμυνας και Δημόσιας Τάξης, καθώς και η Εθνική Υπηρεσία Πληροφοριών, που θα καταχωρίζονται στο ειδικό μητρώο της αρχής, με κίνδυνο διαρροής και συνέπειες, την καταστροφή του 'Εθνους.

Και θα ήθελα να σας ερωτήσω: Μήπως στις Η.Π.Α. ο δεκαεξάχρονος μαθητής δεν μπήκε μέσα στα αρχεία του Πενταγώνου και κόντεψε να προκαλέσει πυρηνικό πόλεμο; Δεν εκλάπη το σύνολο των αρχείων των αγγλικών μυστικών υπηρεσιών;

Αποτελεί απειλή κατά του 'Εθνους, γιατί νομοθετείται αντισυνταγματική παραβίαση των ατομικών ελευθεριών. Γιατί απειλείται η Εθνική Ασφάλεια, εφόσον τα προσωπικά δεδομένα και μάλιστα τα ευαίσθητα, των στρατιωτικών, αστυνομικών, πολιτικών θα είναι δυνατό να διαρρεύσουν και νομίμως να μεταφρασθούν και να πέσουν στα χέρια των εχθρών.

Θα σας πω και ένα απλό: Ο κ. Κόκκαλης τώρα φτιάχνει το αρχείο το ηλεκτρονικό του Υπουργείου των Οικονομικών. Θα έχει στα χέρια του όλα τα οικονομικά στοιχεία ημών των Βουλευτών και των οικογενειών μας και από εκεί και πέρα, θα απειλεί όποιον θέλει και όποιον "γουστάρει".

Αποτελεί απειλή κατά της κοινωνίας και κατά του δημοκρατικού πολιτεύματος. Γιατί διαιρείται η κοινωνία σε αθώους και σε ενόχους ή, αν θέλετε, σε ημέτερους, ύποπτους και συνήθως ύποπτους.

Τελειώνω, κύριε Πρόεδρε, με μία φράση. Θα γίνονται στόχος και θα εξοντώνονται ποικιλοτρόπως κοινωνικές προσωπικότητες, οικονομικοί παράγοντες, λόγω ανταγωνισμού και άλλων σκοπιμοτήτων. Οι άνθρωποι, οι πολίτες θα γίνονται μέσα επιτεύξεως ανόμων σκοπών. Η αρχή, η υπηρεσία αυτή γίνεται κράτος εν κράτει. Υπάρχει ο φόβος απειλής κατά του δημοκρατικού πολιτεύματος, αφού τα αντικειμενικά ή πλαστά δεδομένα σε βάρος των προσωπικοτήτων χρησιμοποιηθούν από ομάδες ολοκληρωτισμού, δικτατορίες ή τυραννίες. Σκεφθείτε, αν αυτά τα αρχεία βρισκόντουσαν σε χέρια ολοκληρωτικών καθεστώτων, τι θα γινόταν, πώς θα αλλοιωνόταν η κοινωνία.

Γι'αυτού τους λόγους, κύριε Υπουργέ, δηλώνω ότι καταψηφίζω το παρόν νομοσχέδιο. Καταψηφίζω κάθε τέτοιο νομοσχέδιο, που βάζει το πρώτο σκαλί για τη Συνθήκη Σένγκεν, μια συνθήκη καθηλώσεως του 'Εθνους, της Πατρίδας και των ατομικών ελευθεριών!

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο κ. Γιακουμάτος έχει το λόγο.

Πάντως, οι κοινοβουλευτικοί άνδρες δεν έχουν να φοβηθούν τίποτε, γιατί, ούτως ή άλλως, με τη δήλωση του "πόθεν έσχες", αυτά τα έχουν δηλώσει όλα και αυτά και των οικογενειών τους.

ΠΑΝΑΓΙΩΤΗΣ ΚΑΜΜΕΝΟΣ: Και της υγείας και της σεξουαλικότητάς τους!

ΠΡΟΕΔΡΕΥΩΝ (Παναγιώτης Σγουρίδης): Τα έχουν δηλώσει, όμως, μέσα εκεί. Για τα αρχεία των οικονομικών μιλάτε. Για να μη δίνεται η εντύπωση ότι εμείς φοβόμαστε να κρύψουμε τίποτε.

ΣΤΡΑΤΗΣ ΚΟΡΑΚΑΣ: Φαίνεται πως δεν κατανοήσατε το νομοσχέδιο, κύριε Πρόεδρε. Δεν καλύπτονται.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γιακουμάτο.

ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, κύριοι συνάδελφοι, το συζητούμενο σήμερα νομοσχέδιο έχει έναν ψευδεπίγραφο τίτλο. Και θα έλεγα κάθε άλλο, παρά ανταποκρίνεται στην αλήθεια και στην πραγματικότητα ότι τάχατες-τάχατες θα προστατεύσει. Και μιλάει για την προστασία του ατόμου.

Ουδέν ψευδέστερο αυτού,κύριε Υπουργέ. Αυτό το νομοσχέδιο, για να πούμε καθαρές κουβέντες και για να δώσουμε καθαρές λύσεις και όχι μόνο για να πάρουμε την ηγεσία του ΠΑΣΟΚ, είναι το πρώτο και το τελευταίο σκαλί της κύρωσης της Ευρωπαϊκής Συνθήκης του SHENGEN. Με άλλα λόγια, είναι ένας μανδύας που θέλουμε για να περάσουμε το ηλεκτρονικό φακέλωμα.

Και έχω τις αντιρρήσεις μου, κύριε Υπουργέ, γιατί πιστεύω ότι έχει αν θέλετε, βαθύ δημοκρατικό έλλειμμα. Είναι αντισυνταγματικό. Περιορίζει την ελευθερία του ατόμου και παραβιάζει το απόρρητο και την προσωπικότητα. Δηλαδή ουσιαστικά πλήττεται το τεκμήριο της αθωότητας του πολίτη. Και δίνει, κύριε Υπουργέ, τη δυνατότητα όχι στην κυρά Βαγγελιώ τη μάνα μου, όχι στον πολίτη τον αθώο, τον ανυποψίαστο, αλλά σε ισχυρά οικονομικά κέντρα να μπορούν να παρεμβαίνουν. 'Εχει κάνει μεγάλη πρόοδο η τεχνολογία, κύριε Υπουργέ, την ξέρετε. Μπορεί να μπαίνει στα κινητά τηλέφωνα. Μπαίνει σε όλα τα κέντρα. Αντιλαμβάνεσθε ότι έτσι δεν υπάρχει προστασία του απορρήτου. Δεν υπάρχει προστασία της προσωπικότητας του πολίτη. Αλλά,αυτό είναι λιγότερο που με επαναστατεί, κύριε Υπουργέ. Και όχι καταψηφίζω, αλλά θα έλεγα, ότι "μουντζώνω" αυτό το νομοσχέδιο, για το εξής:

Υπάρχει είτε θέλετε είτε όχι συναίσθημα χριστιανικό σε αυτόν τον Τόπο.

Είτε είσθε μερικοί εκσυγχρονιστές, αλτρουϊστές, τουρίστες που περνάτε, πρέπει να καταλάβετε ότι η Χώρα αυτή είναι μία βαθιά θρησκευόμενη Χώρα. 'Εμεινε ελεύθερη και ο λαός ανάδελφος από τη βαθιά πίστη προς το Θεό. Δεν είμαι θρησκόληπτος και αφήνω τις ταμπέλες εσάς να αντιπροσωπεύουν και εκείνους που υπονομεύουν αυτό το σύστημα, είτε είναι θρησκευτικό, είτε κοινωνικό, είτε οικονομικό.

Εδώ, κύριε Υπουργέ, είναι ξεκάθαρα. Δεν το λέω εγώ. Λέει η Ιερά Σύνοδος ότι είναι εφιαλτική απειλή το ηλεκτρονικό φακέλωμα. Και στο κάτω-κάτω της γραφής, ξέρω ότι διακατέχεσθε από χριστιανικά συναισθήματα, κύριε Υπουργέ και το έχετε δηλώσει πολλά χρόνια -σας παρακολουθώ, είμαστε και στην ίδια εκλογική περιφέρεια, στη Β' Αθηνών- ξέρω ότι κάνετε το σταυρό σας, πάτε στην εκκλησία. Δεν μου λέτε: Αρνείσθε ότι υπάρχει η Αποκάλυψη; Αρνείσθε το 13 κεφάλαιο του Ευαγγελιστή Ιωάννη που λέει για το 666;

Και εγώ θα πω κάτι. Εγώ δεν έχω καμία θρησκευτική μανία. Λύστε μου την απορία γιατί το 666 δεν είναι 667, δεν είναι 665; Είναι τυχαίο; Δηλαδή μπορεί ο καθένας να γελάει, να λέει ό,τι θέλει. Λύστε μου αυτήν την απλή απορία πώς η Αποκάλυψη, πώς το 666....

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν διδαχθήκαμε "σύνολα" την εποχή εκείνη γι'αυτό και δεν τα ξέρουμε αυτά.

ΓΕΡΑΣΙΜΟΣ ΓΙΑΚΟΥΜΑΤΟΣ: Σύνολα δεν ξέρατε, αλλά ξέρουν αυτοί που το έφτιαξαν, κύριε Υπουργέ. Εσείς είστε το τελευταίο γρανάζι μιας δικτατορίας οικονομικής, μίας δικτατορίας κοινωνικής, ιδεολογικής, που υλοποιείτε αυτό που εδώ και χιλιάδες χρόνια το έχει γράψει η Αποκάλυψη. Αυτό είναι το δικό μου ερώτημα.

Κύριε Υπουργέ, κοντολογής, δεν θα καθήσω να συζήτησω για όλα αυτά που παραβιάζονται. Θα σας πω ότι αυτήν την απλή απορία μου δεν μπορεί να τη λύσει κανείς. 'Εχω ρωτήσει τεχνικούς, έχω ρωτήσει ειδικούς, γιατί φτιάχτηκε αυτό το σύστημα με το 666 που είναι γνωστό περί τίνος ομιλεί, και είναι γνωστό ότι κλήρος -επιτέλους σεβαστείτε τον- αντιδρά. Αντιδρά και ο κλήρος και ο Λαός.

Εγώ ως Βουλευτής υπακούω στη συνείδηση και στο Σύνταγμα που μου δίνει το δικαίωμα να ψηφίζω κατά συνείδηση και πραγματικά καταψηφίζω αυτό το νομοσχέδιο και θα το πολεμήσω από οποιοδήποτε μετερίζι και για δημοκρατικό έλλειμμα, αλλά και για το χριστιανικό μου συναίσθημα που προσβάλλεται βάναυσα και επειδή βλέπω πραγματικά μία δικτατορία, δικτατορία του λόγου μέσα από τα μέσα Μαζικής Ενημέρωσης. Αυτή η επανάσταση η ηλεκτρονική πρέπει κάπου 

Σελίδα 4725 

να μας προβληματίσει και σε μερικά πράγματα. Δεν είμαστε αντίθετοι. Αλλά όταν σήμερα οπτικά και ακουστικά ερεθίζουμε τον 'Ελληνα πολίτη μέσω της τηλεόρασης που τα θετικά, δυστυχώς, δεν αξιοποιούνται, όταν σήμερα φέρνουμε να φακελλώσουμε με αυτόν το νόμο, όταν συνεχώς προχωρούμε σε τέτοιες μεθόδους, κύριε Υπουργέ, παρακαλώ πολύ δώστε μου την απάντηση για το 666, δώστε μου την απάντηση για όλα αυτά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν έχει μέσα ο νόμος 666.

ΓΕΡΑΣΙΜΟΣ ΓΙΑΚΟΥΜΑΤΟΣ: Και το κινητό σας τηλέφωνο, κύριε Υπουργέ, αν μπλοκαριστεί, το 666 βγάζει. Και το ηλεκτρονικό φακέλωμα έχει το 666. Η συμφωνία του Σένγκεν γι' αυτό μιλάει. Αν δεν το καταλαβαίνετε, εγώ υποκριτής και φαρισαίος δεν υπήρξα. Να ξεκαθαρίσετε εδώ και να μου πείτε, ήταν τόσο σοφός ο Ευαγγελιστής Ιωάννης και έβλεπε αυτήν την κατάντια που σήμερα βλέπουμε;

'Εχουν περάσει τα χρόνια μας, κύριε Υπουργέ και βλέπουμε ότι μ' αυτά που νομοθετούμε εδώ, έχουμε ξεχάσει τις αξίες μας. 

Και θυμίζω και κάτι στον Πρόεδρο της Βουλής. Βιάζεσθε, κύριε Πρόεδρε, και φέρνετε διάφορα νομοσχέδια, ό,τι είναι εκσυγχρονιστικό, ό,τι είναι σιωνιστικό, ό,τι είναι εξυπηρετικό του συμφέροντος. Σας ενημερώνω, για να μη λέτε ότι το έκανα απροειδοποίητα. Την Τρίτη που θα ψηφιστεί αυτό το νομοσχέδιο, εγώ, εάν δεν έχετε βάλει μέσα στο χώρο της Βουλής την εικόνα του Χριστού, όπως το ζητάμε εγώ και άλλοι συνάδελφοι, θα την τοποθετήσω μόνος μου την Τρίτη το πρωί. 'Εχω κάνει ερώτηση στον Υπουργό και στον Πρωθυπουργό. 'Εχω εξαντλήσει τα κοινοβουλευτικά μου όρια και δεν μπορώ πλέον να αναμένω άλλο. Να ενημερώσετε, λοιπόν, κύριε Αντιπρόεδρε, τον Πρόεδρο της Βουλής ότι την Τρίτη το πρωί θα φέρω την εικόνα του Χριστού, να την καταθέσω και σεις, αν θέλετε, πετάχτε την. 

ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος του Δημοκρατικού Κοινωνικού Κινήματος έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, το συζητούμενο νομοσχέδιο με τον ψευδεπίγραφο τίτλο "Προστασία του ατόμου από την επεξεργασία δεδομένων προσωπικού χαρακτήρα", στην ουσία νομιμοποιεί την ηλεκτρονική συλλογή, επεξεργασία και διακίνηση των προσωπικών πληροφοριών. Αποτελεί κατά συγκεκριμένο τρόπο το τελευταίο και καθοριστικό βήμα για την πλήρη προσχώρηση της Χώρας μας στη Συνθήκη Σένγκεν, που από πολλά ευρωπαϊκά κινήματα για τα δημοκρατικά και ανθρώπινα δικαιώματα έχει χαρακτηριστεί ως τερατούργημα.

Η επίσημη δικαιολογία για την υπογραφή της Συνθήκης του Σένγκεν είναι η προστασία από το έγκλημα μέσα στα σύνορα της Ευρωπαϊκής 'Ενωσης. Και σύμφωνα με τους εμπνευστές της προϋποθέτει μεταξύ άλλων την άμεση και ανεμπόδιστη ροή πληροφοριών ανάμεσα στις αστυνομικές αρχές των χωρών μελών της Ενωμένης Ευρώπης. 'Ομως, ουσιαστικά πρόκειται για ένα ενιαίο αστυνομικό δόγμα με βάση το γερμανικό νομικό πλαίσιο, που είναι και το πιο αυταρχικό στο χώρο της Ενωμένης Ευρώπης.

Καρδιά της Συνθήκης Σένγκεν είναι το σύστημα πληροφοριών, ο γιγαντιαίος ηλεκτρονικός υπολογιστής που είναι εγκατεστημένος στο Στρασβούργο και ήδη έχει αρχίσει αυτό που θα μπορούσε να χαρακτηριστεί ως το μεγαλύτερο φακέλωμα της ιστορίας μας. Το 1994 οι φακελωμένοι "ύποπτοι" έφθασαν τα διόμισι εκατομμύρια άτομα. Οι υπεύθυνοι του συστήματος πληροφοριών Σένγκεν για τα τέλη του 1997 υπολογίζουν να φθάσουν στα δέκα εκατομμύρια υπόπτους και στο 2000 στα σαράντα εκατομμύρια. Οι υποψήφιοι για φακέλωμα δεν είναι όσοι έχουν ποινικό μητρώο, αλλά όσοι σύμφωνα με απλή υποψία αστυνομικών αρχών οποιασδήποτε χώρας μέλους κρίνεται ότι προτίθενται να διαπράξουν αξιόποινη πράξη. Το τεκμήριο αθωώτητας των πολιτών που αποτελεί βασική αρχή του δικαίου μας, αλλά και κάθε χώρας στην Ευρώπη, παραχωρεί τη θέση του στο τεκμήριο ενοχής. 'Ετσι ο πολίτης θα πρέπει να αποδείξει ότι είναι αθώος και όχι να αποδείξουν οι αρχές ότι είναι ένοχος.

Οι αποδείξεις αντικαθίστανται από τις απλές υπόνοιες, όχι για πράξεις και συμπεριφορές που συνέβησαν, αλλά γι' αυτές που είναι πιθανόν να συμβούν στο μέλλον και έτσι φακελώνονται και παρακολουθούνται.

Καταργούνται δηλαδή κυρίες και κύριοι συνάδελφοι κορυφαίες αρχές του κράτους δικαίου.Η συνθήκη προβλέπει ακόμη ότι υπό διακριτική παρακολούθηση θα τίθενται και όσοι συναναστρέφονται υπόπτους ή όσοι ο έλεγχος και η διασταύρωση των διαφόρων στοιχείων της προσωπικότητάς τους αποκαλύπτει οποιαδήποτε παρεκτροπή.

Με άλλα λόγια οποιοσδήποτε πολίτης μη αρεστός στην εκάστοτε ποικιλόμορφη εξουσία θα τίθεται υπό "διακριτική παρακολούθηση". ' Ετσι θεσμοθετείται δικαίωμα της αστυνομίας να κατασκευάζει υπόπτους απεριορίστου αριθμού και για τη Χώρα μας και τις χώρες της Ευρώπης.Εξάλλου σύμφωνα με τα άρθρα 39 , 40 και 41 της Συνθήκης καθιερώνεται η αστυνομική συνεργασία των εθνικών αρχών ασφαλείας των κρατών μελών της Ευρωπαϊκής Ενωσης, η διασυνοριακή παρακολούθηση, η διασυνοριακή επίσης καταδίωξη η οποία μάλιστα μπορεί να γίνει σε άλλο συμβαλλόμενο κράτος χωρίς προηγούμενη άδεια.Αυτά αναφέρει ρητώς η σύμβαση.' Οποιος θεωρηθεί ύποπτος ή ανεπιθύμητος ή υπό απέλαση σε μία χώρα μέλος αυτομάτως θεωρείται τέτοιος και στις άλλες χώρες μέλη της ενωμένης Ευρώπης.

Αυτές οι διατάξεις δίνουν ένα καίριο πλήγμα στο δικαίωμα του πολιτικού ασύλου που δεν εναρμονίζονται με το άρθρο 5 παρ. 2 του Συντάγματός μας σύμφωνα με το οποίο "απαγορεύεται η έκδοση αλλοδαπού που διώκεται για τη δράση του υπέρ της ελευθερίας".

Αν αναλογισθεί κανείς π.χ. Κούρδοι και άλλοι πολιτικοί πρόσφυγες που ζουν στη Χώρα μας, στη Γερμανία θεωρούνται και χαρακτηρίζονται "τρομοκράτες" γίνεται αντιληπτός ο περιορισμός του δικαιώματος πολιτικού ασύλου και της μετανάστευσης . 

Δεν είναι λοιπόν τυχαίο που η Κοινοβουλευτική Επιτροπή Πολιτικών Ελευθεριών και Εσωτερικών Υποθέσεων του Ευρωκοινοβουλίου καλεί τα Εθνικά Κοινοβούλια των Χωρών-Μελών να επαγρυπνούν ώστε η προσαρμογή του εθνικού δικαίου στις αποφάσεις Σένγκεν να γίνεται με πλήρη σεβασμό των διεθνών νομικών συμφώνων σ' ό,τι αφορά το άσυλο και τη μετανάστευση. Δηλαδή ακόμα και αυτή η επιτροπή αποδέχεται αυτά που προανέφερα.

Κυρίες και κύριοι συνάδελφοι το συζητούμενο νομοσχέδιο νομοθετεί ουσιαστικά μετά τα προαναφερόμενα το φακέλωμα του πολίτη και μάλιστα κατά επικίνδυνο και αντιδημοκρατικό τρόπο. Μία πρακτική πολύ γνωστή στην Ελλάδα και μέχρι το πρόσφατο σχετικά παρελθόν που έχει αφήσει πολλές τραυματικές εμπειρίες στον Ελληνικό Λαό και για τις δημοκρατικές ελευθερίες και τα δικαιώματα του πολίτη και συνολικά των αντιφρονούντων.

Η πανηγυρική καταστροφή όπως θυμόμαστε όλοι των φακέλλων διακηρύχθηκε τότε πριν δέκα πέντε χρόνια και ορθώς ως μήνυμα και ως πράξη ανάδειξης και του σεβασμού της αξιοπρέπειας του ανθρώπου και των ατομικών δικαιωμάτων καθώς και περιορισμό της αυθαιρεσίας των κατασταλτικών μηχανισμών. Σήμερα δυστυχώς δέκα πέντε χρόνια μετά το φακέλωμα, η ταξινόμηση των πολιτών σε υπόπτους και μη επανέρχεται και μάλιστα με την πιο αποκρουστική της μορφή με Κυβέρνηση δήθεν του ΠΑΣΟΚ.

Η Συνθήκη Σένγκεν δεν αφήνει περιθώρια να πιστέψει σοβαρά κανείς ότι μπορεί να είναι συμβατή με το διεθνές αλλά και το εσωτερικό δίκαιο. Το υπό ψήφιση νομοσχέδιο κατά την άποψη τουΔημοκρατικού Κοινωνικού Κινήματος σηματοδοτεί περιστολή ελευθεριών και ατομικών δικαιωμάτων που κατακτήθηκαν ύστερα από μακροχρόνιους κοινωνικούς και πολιτικούς αγώνες.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Αυτό, γιατί αν τελικά επικυρωθεί από το Ελληνικό Κοινοβούλιο η Συνθήκη Σένγκεν θα αποτελέσει αναπόσπαστο μέρος 

Σελίδα 4726 

του εσωτερικού δικαίου

και θα κατισχύσει κάθε άλλης αντίθετης εσωτερικής διάταξης. 

'Ετσι όμως οδηγούμαστε, κυρίες και κύριοι συνάδελφοι, σε συνταγματική ουσιαστικά αναθεώρηση, γεγονός που ρητά απαγορεύεται από το άρθρο 110 του ιδίου του Συντάγματος, το οποίο αποκλείει την αναθεώρηση διατάξεων, που αφορούν στις βασικές ατομικές ελευθερίες.

Η συγκέντρωση εξ'άλλου όλων των απορρήτων δεδομένων του κάθε πολίτη σε μια αρχή, η οποία δεν υπόκειται σε κανένα απολύτως διοικητικό έλεγχο, είναι φανερό ότι οδηγεί σε ένα καθεστώς κρατικής ηλεκτρονικής τρομοκρατίας.

Ακόμη και τα επονομαζόμενα ευαίσθητα δεδομένα, όπως η φυλετική, η εθνική προέλευση, τα πολιτικά φρονήματα, οι θρησκευτικές ελευθερίες, οι πολιτικές, φιλοσοφικές, ή θρησκευτικές πεποιθήσεις, η συμμετοχή σε ένωση ή σωματείο και συνδικαλιστική οργάνωση, η υγεία και η ζωή, δηλαδή όλα εκείνα τα στοιχεία που συνθέτουν την υπόσταση του ατόμου ως κοινωνικού υποκειμένου, αποτελούν αντικείμενο επεξεργασίας ηλεκτρονικών υπολογιστών στο όνομα δήθεν των ασαφών και απροσδιόριστων εννοιών, όπως αυτές του εγκλήματος ή της κρατικής ασφάλειας. Αυτά ρυθμίζονται ρητά.

Το Μάαστριχτ των τραπεζιτών, θέλει, κατά την άποψή μας, με άλλα λόγια να επιβάλει την πλήρη κυριαρχία του στην Ευρώπη των λαών και των πολιτών, στη δημοκρατική με άλλα λόγια Ευρώπη. Το υπερεθνικό κράτος του νεοφιλελευθερισμού αισθάνεται να απειλείται από τις μεγάλες στρατιές των ανέργων, των οικονομικά εξαθλιωμένων, των πολιτικών και οικονομικών προσφύγων, που το ίδιο, κράτος υπερεθνικό του νεοφιλελευθερισμού, έχει δημιουργήσει και θα δημιουργεί πιο έντονα από εδώ και πέρα, όπως αποκαλύπτονται καθημερινά. Και έχει, κατά συνέπεια, απόλυτη ανάγκη του υπερεθνικού παρακράτους της Συνθήκης του Σένγκεν για να τις ελέγξει, χρησιμοποιώντας εθνικές κυβερνήσεις ως απλούς δυστυχώς εντολοδόχους, όπως στην προκειμένη περίπτωση και την ελληνική Κυβέρνηση.

Το ρόλο αυτό ανέλαβαν δώδεκα χρόνια μετά την υπογραφή της Συνθήκης Σένγκεν οι "εκσυγχρονιστές" -εντός εισαγωγικών- του ΠΑΣΟΚ, όταν κανείς από τους προκατόχους τους δεν είχε τολμήσει να το κάνει, θέλοντας έτσι η σημερινή Κυβέρνηση να αποδείξει έμπρακτα την υπακοή της στις εντολές του διευθυντηρίου του Μάαστριχτ και των Βρυξελλών άκριτα και χωρίς κανένα περιορισμό.

Κυρίες και κύριοι της σημερινής Κυβέρνησης, επιστρέψτε στους εντολείς σας -αν θέλετε να επιτελέσετε το δημοκρατικό σας καθήκον- το νομοσχέδιο αυτό και διαμηνύστε τους ότι οι λαοί και οι πολίτες στη Χώρα μας αγωνίζονται για να είναι ο 21ος αιώνας που ανατέλλει, αιώνας της διεύρυνσης των δικαιωμάτων του ατόμου και διασφάλισης της ανθρώπινης αξιοπρέπειας και όχι του περιορισμού των ατομικών δικαιωμάτων και της δημοκρατίας στη Χώρα μας, που ήταν η κοιτίδα της δημοκρατίας και του πολιτισμού.

Για όλους τους παραπάνω λόγους, κυρίες και κύριοι συνάδελφοι, το Δημοκρατικό Κοινωνικό Κίνημα, όπως ανέπτυξε και ο Ειδικός Αγορητής, ο κ. Τσαφούλιας, καταψηφίζει το νομοσχέδιο επί της αρχής και δεν θα μπει στη λογική βέβαια να κάνει προτάσεις διορθωτικές σε ένα νομοσχέδιο, το οποίο στη βάση του, στον πυρήνα του, περιορίζει τα ατομικά δικαιώματα της ελευθερίας και τη δημοκρατία και θέτει κάθε πολίτη σε ένα καθεστώς τρομοκράτησης, φακελώματος και ασφαλώς, τους λαούς τους θέτει υπό περιορισμούς, για να μπορέσουν οι νεοφιλελεύθεροι, φανεροί ή κρυφοί, να περάσουν τα σχέδια εκείνων που υπηρετούνται μέσα από τη Συνθήκη του Σένγκεν, αλλά και μέσα από το συγκεκριμένο νομοσχέδιο. 

'Αλλωστε, θα καταθέσω για τα Πρακτικά της Βουλής την αντίθεση πάνω σ'αυτό το νομοσχέδιο, αλλά και στη Συνθήκη Σένγκεν, οργανώσεων κορυφαίων πανεπιστημιακών από τη Θεσσαλονίκη, δικηγορικών συλλόγων μεταξύ των οποίων και της Αθήνας.

Πράγματι λυπάμαι διότι έρχεται αυτό το νομοσχέδιο, που περιορίζει τα ατομικά δικαιώματα και τη δημοκρατία και τις δημοκρατικές ελευθερίες, αλλά και τις θρησκευτικές ελευθερίες και πλήττει ενδεχομένως και την ορθοδοξία, από μια κυβέρνηση την οποία υπηρέτησα επί είκοσι δύο χρόνια όταν δεν το τόλμησαν κυβερνήσεις συντηρητικές που είναι γνωστό στον Ελληνικό Λαό για τις συντηρητικές αντιλήψεις στο παρελθόν.

'Εχω εδώ μπροστά μου και θα καταθέσω στα Πρακτικά την ανακοίνωση της Ιεράς Κοινότητας του Αγίου 'Ορους που βάζει το θέμα σε μια πολύ σοβαρή βάση. Θα καταθέσω επίσης διαμαρτυρίες-καταγγελίες καθηγητών πανεπιστημίου από τη Θεσσαλονίκη σειρά με ονόματα και άλλων φορέων που εστάλησαν και σε όλα τα κόμματα αλλά και σε μας. 

(Στο σημείο αυτό, ο Πρόεδρος του ΔΗ.Κ.ΚΙ. κ. Δημήτριος Τσοβόλας καταθέτει στα Πρακτικά τα προαναφερθέντα έγγραφα τα οποία έχουν ως εξής:

ΙΕΡΑ ΚΟΙΝΟΤΗΣ ΚΑΡΥΑΙ 11/24.2.1997

ΑΓΙΟΥ ΟΡΟΥΣ

ΑΘΩ

ΑΡΙΘ. ΠΡΩΤ. 92/32/245

ΑΝΑΚΟΙΝΩΣΗ

ΓΙΑ ΤΟ ΝΟΜΟΣΧΕΔΙΟ ΠΡΟΣΤΑΣΙΑΣ ΤΟΥ ΑΤΟΜΟΥ ΑΠΟ ΤΗΝ ΕΠΕΞΕΡΓΑΣΙΑ ΔΕΔΟΜΕΝΩΝ ΠΡΟΣΩΠΙΚΟΥ ΧΑΡΑΚΤΗΡΑ, ΤΟ ΕΥΡΩΠΑΙΚΟ ΣΥΣΤΗΜΑ ΠΛΗΡΟΦΟΡΙΩΝ ΣΕΝΓΚΕΝ ΚΑΙ ΤΗΝ ΚΥΡΩΣΗ ΚΑΙ ΕΦΑΡΜΟΓΗ ΑΠΟ ΤΗΝ ΕΛΛΑΔΑ ΤΗΣ ΣΥΜΦΩΝΙΑΣ ΣΕΝΓΚΕΝ.

Η Ιερά Κοινότης Αγίου 'Ορους, έχοντας πληροφορηθή ότι επίκειται η ψήφιση από τη Βουλή των Ελλήνων του νομοσχεδίου "για την προστασία του ατόμου από την επεξεργασία δεδομένων προσωπικού χαρακτήρα", με επόμενο βήμα την κύρωση της Ευρωπαϊκής Συνθήκης του Σένγκεν, θεωρεί χρέος της να επισημάνη τα κάτωθι:

Επαινούμε κατ'αρχήν την προσπάθεια της πολιτείας να εκσυγχρονισθή η ελληνική νομοθεσία και να τεθούν κανόνες και όρια στην εν πολλοίς ανεξέλεγκτη μέχρι σήμερα διείσδυση της πληροφορικής στη ζωή μας. Πληροφορούμθα όμως παραλλλως και τα εξής:

1. Με τις τεράστιες δυνατότητες της σημερινής τεχνολογίας στην πράξη κανένας νόμος και καμμιά διαδικασία δεν είναι δυνατόν να ελέγξη την συλλογή, επεξεργασία και διακίνηση των σχεδόν "άυλων" αυτών ηλεκτρονικών πληροφοριών.

2. Η ψήφιση του νομοσχεδίου "για την προστασία του ατόμου από την επεπξεργασία δεδομένων προσωπικού χαρακτήρα" έχει τεθή από την Ευρωπαϊκή 'Ενωση ως προϋπόθεση για την κύρωση από την Βουλή της Ευρωπαϊκής Σύμβασης Σένγκεν, στην οποία η ελληνική κυβέρνηση έχει προσχωρήσει με συμφωνία στις 6 Νοεμβρίου 1992. Η σύμβαση αυτή μεταξύ άλλων καταργεί τους ελέγχους στα σύνορα και αντί αυτών θεσμοθετεί το λεγόμενο Σύστημα Πληροφοριών Σένγκεν (Σ.Π.Σ.), με σκοπό την πάταξη του εγκλήματος μέσα στα όρια του ενιαίου πιά, από την άποψη αυτή, ευρωπαϊκού εδάφους. Το Σύστημα Πληροφοριών Σένγκεν θεσμοθετεί την δημιουργία και την διασυνοριακή σύνδεση ηλεκτρονικών αρχείων με προσωπικά δεδομένα πολιτών, που είτε παρέβησαν τον νόμο είτε είναι πιθανόν να τον παραβούν.

3. 'Εχει γίνει πολύς λόγος για το δημοκρατικό έλλειμμα αυτής της Σύμβασης, ενώ έχουν εκφρασθή σοβαρές επιφαυλάξεις και από νομικά σώματα όπως το Ευρωπαϊκό Κοινοβούλιο και το Ολλανδικό Συμβούλιο της Επικρατείας.

Συγκεκριμένα με την Σύμβαση και το Σύστημα Πληροφοριών Σένγκεν διευκολύνεται η παραβίαση του προσωπικού απορρήτου και πλήττεται ουσιαστικά το τεκμήριο της αθωότητος του πολίτη. Επίσης δίνεται η δυνατότητα στους οικονομικά ισχυρούς που θα έχουν πιά νόμιμη πρόσβαση στα προσωπικά δεδομένα των εργαζομένων να τους εκμεταλλεύωνται ποικιλοτρόπως. Η βασισμένη σε προσωπικές πληροφορίες διαφήμιση μπορεί να πάρη τυρρανικές διαστάσεις. 

4. Εξ άλλου για την Ελλάδα, που δεν έχει χερσαία σύνορα με καμμιά χώρα μέλος της Ε.Ε., τα εθνικα οφέλη από την Σύμβαση αυτή είναι μηδαμινά.

Αντίθετα είναι ευνόητοι οι κίνδυνοι από διατάξεις όπως η 

Σελίδα 4727 

διασυνοριακή καταδίωξη εγκληματιών καιπαρακολούθηση υπόπτων, εάν ληφθούν υπόψιν και τα εντελώς διαφορετικά συμφέροντα των εταίρων μας στο θέμα των σχέσεων με τα γειτονικά μας κράτη. Σημειούται ότι η Βρεττανία και η Ιρλανδία για τους ίδιους λόγους επέλεξαν να μη μετάσχουν στην Σύμβαση.

5. Και από καθαρά ορθόδοξη χριστιανική άποψη υπάρχουν σοβαρές ανησυχίες και επιφυλάξεις για ενδεχόμενη καταπάτηση των θρησκευτικών ελευθεριών και προσβολή του χριστιανικού αισθήματος, όπως ακριβώς έγινε και με την σχεδόν άνευ αντιστάσεως επιβολή στη χώρα μας της λεγόμενης Παγκόσμιας Κωδικοποίησης Προϊόντων (UPC) με τον γνωστό δυσώνυμο αριθμό της Αποκαλύψεως 666. Κατά μία σοβαρή άποψη δεν είναι καθόλου φαντασίωση ο ενδεχόμενος κίνδυνος ένα τέτοι ευρωπαϊκός και κατόπιν παγκόσμιο σύστημα πληροφοριών, όπως το Σύστημα Πληροφοριών Σένγκεν, να χρησιμοποιηθή και από αντιχριστιανικές δυνάμεις με απώτερο στόχο την επιβολή μιας παγκόσμιας πολιτικο-οικονομικής και κατόπιν πνευματικής δικτακτορίας, όπως αυτή περιγράφεται στο ιγ' κεφάλαιο της Αποκαλύψεως. Αντίθετα μάλλον, η σημερινή πρόοδος της τεχνολογίας και πληροφορικής και η διεθνής προώθηση τέτοιων Συστημάτων Πληροφοριών είναι αυτά που κάνουν κατανοητή και πραγματοποιήσιμη την όντως εφιαλτική αυτή περιγραφή του Ευαγγελιστή Ιωάννη.

Εάν οι ανωτέρω πληροφορίες και επιφυλάξεις είναι ακριβείς, δηλώνουμε την πλήρη και σαφή αντίθεσή μας στην ψήφιση του νέου νομοσχεδίου. Η Ορθόδοξη Εκκλησία μεριμνά φιλανθρώπως για την σωτηρία του ανθρώπου και την ελευθερία του προσώπου του, χωρίς την οποία ο άνθρωπος είναι αδύνατο να "εκκλησιοποιηθή" και να σωθή. Γι' αυτό και ανέκαθεν πρωτοπόρησε στους αγώνες του 'Εθνους για την ελευθερία. Ειδικώτερα μάλιστα ο Αγιορειτικός Μοναχισμός, ως πνευματική εμπροσθοφυλακή της Εκκλησίας και ως θεματοφύλακας των ιερών παραδόσεων του Γένους, είναι αναγκασμένος να διαμυνήση την ζωηρή ανησυχία του για τον απτό πλέον κίνδυνο ενός θεσμοθετημένου και γενικού ηλεκτρονικού φακελώματος με όλες τις προαναφερθείσες αρνητικές συνέπειες για την θεόσδοτη ελευθερία του ανθρωπίνου προσώπου και την εν Χριστώ σωτηρία του.

Το νομοσχέδιο "για την προστασία του ατόμου από την επεξεργασία δεδομένων προσωπικού χαρακτήρα", στην πράξη, φαίνεται δυστυχώς πώς νομιμοποιεί την ηλεκτρονική συλλογή, επεξεργασία και διακίνηση των προσωπικών πληροφοριών, ενώ σύμφωνα με όσα αναφέρθηκαν η "προστασία" που κατ'όνομα εισάγει για τον πολίτη αποδεικνύεται, με τα σημερινά δεδομένα της πατρίδας μας, απλά θεωρητική. Η ενδεχόμενη υπερψήφισή του από την Βουλή θα αποτελέση το τελευταίο σκαλοπάτι για την κύρωση της Σύμβασης του Σένγκεν και την οριστική ίσως απώλεια του προσωπικού απορρήτου και του σεβασμού της ελευθερίας μας.

Γιαυτό καλούμε όλους τους υπευθύνους να επανεξετάσουν με προσοχή το ζήτημα μέσα από αυτό το πρίσμα και παρακαλούμε την ελληνική κυβέρνηση να αποσύρη τουλάχιστον επί του παρόντος το νομοσχέδιο από την Βουλή.

"'Απαντες οι εν τη κοινή Συνάξει Αντιπρόσωποι και Προϊστάμενοι

των είκοσιν Ιερών Μονών του Αγίου 'Ορους 'Αθω.

ΔΙΑΜΑΡΤΥΡΙΑ

ΜΕΛΩΝ ΔΕΔΠ ΤΟΥ ΑΡΙΣΤΟΤΕΛΕΙΟΥ ΠΑΝΕΠΙΣΤΗΜΙΟΥ ΘΕΣΣΑΛΟΝΙΚΗΣ ΚΑΤΑ ΤΟΥ ΝΟΜΟΣΧΕΔΙΟΥ ΓΙΑ ΤΗΝ "ΠΡΟΣΤΑΣΙΑ ΤΟΥ ΑΤΟΜΟΥ ΑΠΟ ΤΗΝ ΕΠΕΞΕΡΓΑΣΙΑ ΔΕΔΟΜΕΝΩΝ ΠΡΟΣΩΠΙΚΟΥ ΧΑΡΑΚΤΗΡΑ"

Με το κείμενο αυτό θέλουμε να δηλώσουμε την έντονη ανησυχία μας για την απειλή της ελευθερίας και της αξιοπρέπειας του προσώπου, που φαίνεται να επιχειρεί το προς ψήφιση νομοσχέδιο για την "προστασία του ατόμου από την επεξεργασία δεδομένων προσωπικού χαρακτήρα".

Το εν λόγω σχέδιο νόμου, που πρόκειται να συζητηθεί τις αμέσως επόμενες μέρες στη Βουλή, νομοθετεί ουσιαστικά το ηλεκτρονικό φακέλωμα του πολίτη. Ακόμη ειδικότερα, ενώ εμφανίζεται θεωρητικώς να τον προστατεύει, στην πράξη νομιμοποιεί την ηλεκτρονική συλλογή, επεξεργασία και διακίνηση των προσωπικών του πληροφοριών.

Το σύγχρονο ηλεκτρονικό φακέλωμα περιλαμβάνει και τα "ευαίσθητα δεδομένα", δηλαδή τη "φυλετική ή εθνική προέλευση, τα πολιτικά φρονήματα, τις θρησκευτικές ή φιλοσοφικές πεποιθήσεις, τη συμμετοχή σε ένωση, σωματείο και συνδικαλιστική οργάνωση, την υγεία... την ερωτική ζωή, καθώς και τα σχετικά με ποινικές διώξεις και καταδίκες". ('Αρθρο 2, β).

Με κάποιες προϋποθέσεις χορηγείται άδεια για Αρχεία - βάσεις και για διάθεση "ευαίσθητων δεδομένων" όχι μόνο σε κρατικές υπηρεσίες του Εσωτερικού και του Εξωτερικου αλλά και σε ιδιώτες, ενώ επιτρέπεται και η διασύνδεση Αρχείων, ('Αρθρο 8), με αποτέλεσμα το ηλεκτρονικό φακέλωμα να γίνεται πλήρες. Παράλληλα η δυνατότητα χρήσεως των Αρχείων αυτών από το Ε.Κ.Α.Μ. ('Αρθρο 8,3) προσδίδει στο ηλεκτρονικό φακέλωμα και ολοκληρωτικό χαρακτήρα.

'Εχουμε την γνώμη ότι η συγκέντρωση όλων των απορρήτων δεδομένων του φυσικού προσώπου σε μια Αρχή, η οποία "δεν υπόκειται σε οποιονδήποτε διοικητικό έλεγχο", ('Αρθρο 15,2), καθώς και η δυνατότητα διαρροής αλλά και το ενδεχόμενο πλαστογραφήσεως των παραπάνω προσωπικών "ευαίσθητων δεδομένων" με ηλεκτρονικές παρεμβάσεις δημιουργούν κλίμα έντονης ανασφάλειας στον πολίτη. Αν μάλιστα όλα αυτά συνδυαστούν και με την αναπόφευκτη υλοποίηση της χρήσεως των ηλεκτρονικών ταυτοτήτων καθίσταται πλέον ορατός ο κίνδυνος για την προώθηση ενός αόρατου ολοκληρωτισμού.

ΟΝΟΜΑΤΕΠΩΝΥΜΟ ΙΔΙΟΤΗΤΑ

1. Αναστάσιος Νάστης Καθηγητής

2. Αναστάσιος Παπασταύρου Καθηγητής

3. Κων/νος Μάτης Αναπλ. Καθ.

4. Ιωάννης Ισπικούδης Λέκτορας

5. Ζωή Κούκουρα Επικ. Καθηγήτρια

6. Δημήτριος Χρηστίδης Αναπλ. Καθηγητής"

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Επίσης θα καταθέσω διαμαρτυρίες μελών ΔΕΠ του Αριστοτελείου Πανεπιστημίου Θεσσαλονίκης κατά του νομοσχεδίου για την "Προστασία του ατόμου από την επεξεργασία δεδομένων προσωπικού χαρακτήρα".

(Στο σημείο αυτό ο Πρόεδρος του ΔΗΚΚΙ κ. Δημήτριος Τσοβόλας καταθέτει στα Πρακτικά τις προαναφερθείσες διαμαρτυρίες οι οποίες βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Επίσης, θα παραπέμψω και στις δηλώσεις καταγγελίες γι'αυτό, του Δικηγορικού Συλλόγου αλλά και πολλών άλλων οι οποίοι πάλεψαν και παλεύουν για ελευθερίες και για ατομικά δικαιώματα.

Καλούμε την Κυβέρνηση καλόπιστα να αποσύρει αυτό το νομοσχέδιο και ασφαλώς να μην επικυρώσει σε καμιά περίπτωση και τη Σύμβαση του Σένγκεν όπως άλλωστε το έκαναν και άλλες χώρες μέσα στην Ενωμένη Ευρώπη, οι οποίες σέβονται και το πολίτευμα το δημοκρατικό και τις ελευθερίες αλλά και τα δημοκρατικά δικαιώματα των πολιτών.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός):Ο κ. Καρατζαφέρης έχει το λόγο.

ΓΕΩΡΓΙΟΣ ΚΑΡΑΤΖΑΦΕΡΗΣ:Αναρωτιέμαι τι είναι φαρισαϊσμός. 'Οταν κάποιος πιστεύει σε κάποιον όταν το δείχνει έμπρακτα αυτό, κύριε Υπουργέ, όταν ακολουθεί τα βήματά του ύστερα από πολλά χρόνια πώς δεν δέχεται τις γραφές του, πώς δεν δέχεται αυτά που έχει γράψει;

Θυμάμαι πριν από δεκαπέντε μήνες όλο το ΠΑΣΟΚ ακολουθώντας τον τότε Αρχηγό του το μακαρίτη τον Ανδρέα Παπανδρέου είχε πάει στην Πάτμο να τιμήσει τον Ιωάννη. Και μου κάνει εντύπωση λοιπόν πώς τιμήσατε τον 'Αγιο και δεν τιμάτε τις γραφές του, αυτό που έγραψε, χίλια εννιακόσια χρόνια πριν.

Και αν, κύριε Υπουργέ, δεν ερευνάτε τας γραφάς κατά την Ευαγγελική ρήση, τουλάχιστον ερευνήστε τα πρωτόκολλα του προηγούμενου αιώνα που μεθοδεύουν αυτήν την πορεία στην οποία έλαχε να είσαστε εσείς Υπουργός ο οποίος δεν είσαστε ανυποψίαστος. Μπορεί να σας κατηγορήσουν για πολλά, αλλά

Σελίδα 4728 

κανείς δεν θα σας κατηγορήσει για έλλειψη ευφυίας και για έλλειμμα δημοκρατικότητας. Πώς λοιπόν εσείς δεχτήκατε να φέρετε αυτό το νομοσχέδιο τη στιγμή που το απέφυγαν πολλοί πριν από σας και άνθρωποι οι οποίοι δεν θα είχαν και πολιτικό κόστος, όπως Υπουργοί Δικαιοσύνης, Βουλευτές Επικρατείας; Πολύ φοβάμαι ότι όσο ευφυής είσθε, όσο δημοκράτης είσθε, τόσο πιο μεγάλη θα είναι κάποια στιγμή η οδύνη και η ντροπή από το αποτέλεσμα της εφαρμογής αυτού του νόμου που φέρνετε εσείς στη Βουλή.

Καταλαβαίνω βεβαίως ότι βρίσκεσθε εν ομηρία μέσα στην πορεία προς το Μάαστριχτ, μια πορεία της οποίας το αντίτιμο καθημερινά ερχόμαστε να το καλύψουμε με πολύ σκληρό νόμισμα, όχι μόνο από τις θυσίες του Ελληνικού Λαού αλλά και από τις ανθρώπινες θυσίες πάνω στο συναίσθημα όπως ακούσθηκε και από άλλους συναδέλφους, πάνω στο χριστιανικό συναίσθημα. 

Είναι αδιανόητο πώς επιτρέπουμε αυτήν τη διολίσθηση σε κάποιες αξίες. Και δεν είσαστε από εκείνους ο οποίος ψηφίζεται, κύριε Υπουργέ, από το Κολωνάκι. Δεν είσαστε εκείνος που είσαστε ο εκλεκτός των φερομένων "επαϊόντων". Είσαστε ένας Υπουργός Βουλευτής της λαϊκής βάσης η οποία έχει αγανακτήσει, μια λαϊκή βάση η οποία σας παρακολουθεί από το Περιστέρι και σήμερα αρνείσθε να τη δείτε κατάματα.

Πριν από λίγο ήλθαν και μου έδωσαν ένα έγγραφο που λέει ότι έχουν την τιμή να γνωρίσουν σε όλους εμάς ότι σήμερα στις 12.3.97 που συζητείται στη Βουλή των Ελλήνων το επίμαχο θέμα της Συνθήκης του Σένγκεν, κλήρος και λαός συνεκεντρώθη έξωθεν της Βουλής και διαμαρτύρεται εντόνως κατά της επαράτου και αντεθνικής και ανελεύθερης Συνθήκης του Σένγκεν.

Ειδική επιτροπή φορέων εκ των διαμαρτυρομένων έξω από τη Βουλή σας παρακαλεί να ανακοινώσετε το παρόν στη συζήτηση της Βουλής ότι ο χριστιανικός και φιλελεύθερος κόσμος της Ελλάδος, κλήρος και λαός είναι αποφασισμένος να αντιδράσει δυναμικά σε περίπτωση που θα ψηφισθεί ο αντισυνταγματικός αυτός νόμος. Είναι μία επιτροπή εκ μέρους του Ελληνορθοδόξου Κινήματος Σωτηρίας, του Συλλόγου του Πανελλήνιου Αγώνος Αγίου Κωνσταντίνου και Ελένης, του Πανεθνικού Συναγερμού Σωτηρίας, του Σεβασμιωτάτου Μητροπολίτη Χίου και Ψαρών, των γνήσιων Ορθοδόξων και πολλών άλλων. 

'Ολοι αυτοί δεν είναι 'Ελληνες πολίτες; 'Ολοι αυτοί δεν έχουν δικαίωμα στην ευαισθησία; Γιατί αυτή η πρόκληση; Τι είναι εκείνο το οποίο μας οδηγεί σώνει και καλά δέσμιους στα δεσμά της Ευρωπαϊκής 'Ενωσης; Μήπως πρέπει να παρακολουθήσουμε το θέμα λίγο πιο βαθιά; Ποιος ωφελείται από αυτόν τον αφελληνισμό; Ποιος ωφελείται από εκείνη την άρνηση να γράψουμε στις ταυτότητές μας ποιο θρήσκευμα έχουμε; Ποιος είναι εκείνος που ωφελείται, κύριε Υπουργέ, ή είναι τόσο ισχυρός, επιτέλους, που φοβούμεθα την πρόκληση, μια πρόκληση την οποία έζησα εγώ πριν από τρεις μήνες στο πρόσωπό μου; Μήπως οδηγούμεθα δέσμιοι προς μία κατεύθυνση; Για ποιο λόγο; Γιατί το χαρτονόμισμα που έχετε εσείς στην τσέπη σας και εγώ, το χιλιάρικο πρέπει να έχει επάνω το "666"; Για ποιο λόγο; Επιτέλους τυχαίως μπήκε; Τυχαίως μπήκε ο σατανάς και το "666" στο χαρτονόμισμά μας που το φέρνουμε όλοι μας στην τσέπη μας; Δηλαδή, κάποιος άνθρωπος δεν το είδε; Πώς μπορούν και παρεισφρύουν; Πώς τώρα στο δεκαχίλιαρο μπήκε το CNN κύριε Υπουργέ;

Δεν είναι τυχαία και δεν έγιναν από τυπογραφικό λάθος. Οδηγούμεθα σε μία ομηρία που τώρα μπορεί να σκοντάφτω πάνω στο χαμόγελό σας και ενδεχομένως στο σκωπτικό σας ύφος, αλλά θα διαπιστώσετε ότι δέσμιοι, αλυσοδεμένοι οδηγούμεθα. Είμαι από εκείνους που πίστευα πολύ στην Ευρωπαϊκή 'Ενωση, αλλά άλλο η ΕΟΚ του 1979, στην οποία μας έβαλε η Παράταξή μου και άλλο το Μάαστριχτ. 'Εχω αναθεωρήσει πολλά πράγματα. 'Εχω αναθεωρήσει πολλά από εκείνα τα οποία πίστευα. Βλέπω, λοιπόν, ότι οδηγούμεθα σ' ένα αφελληνισμό και αυτό με προβληματίζει.

Δεν βλέπετε ότι συμφωνεί όλη η Βουλή; Και ακούσατε πριν από λίγο τον Πρόεδρο του ΔΗ.Κ.ΚΙ., ακούσατε στην επιτροπή το Κ.Κ.Ε., ακούσατε το Συνασπισμό; Ποιος συμφωνεί επιτέλους; Δεν βλέπετε ότι οδηγούμεθα σ' ένα ηλεκτρονικό φακέλωμα; Κοδοϊδευόμαστε ότι όλα τα στοιχεία θα είναι στη δυνατότητα χρήσης του οποιουδήποτε; Του οποιουδήποτε είναι, κύριε Υπουργέ, μην κοροϊδευόμαστε.

Ξέρετε ότι είμαι μέλος σε μία ειδική ευαίσθητη επιτροπή της Βουλής που αποτελείται μόλις από πέντε άτομα. Πήγαμε σε μία από εκείνες τις άβατες υπηρεσίες της Χώρας. Και μπροστά σ' ένα τεράστιο υπολογιστή, κύριε Υπουργέ, έκανε το εξής ερώτημα ένας Βουλευτής της Αριστεράς: Τι κατασκευής είναι αυτό το μηχάνημα; Αμέσως γύρισα και είπα, χωρίς να ξέρω τίποτε, ότι είναι της τάδε χώρας. Και απαντάει ο διοικητής ότι είναι της τάδε χώρας, αυτής την οποία υπαινίσσομαι και για την οποία σας μιλάω και τα πρωτόκολλα της οποίας ερχόμαστε να υπηρετήσουμε μετά από ένα αιώνα.

Επιτέλους, δεν καταλαβαίνουμε ότι οδηγούμεθα δέσμιοι; Δεν καταλαβαίνουμε ότι υπάρχει ένας κίνδυνος μεγάλος; Εγώ δεν σας λέω τίποτε και κάνω μία πρόκληση, αν θέλετε, στην ευαισθησία σας την οποία θεωρώ δεδομένη σ' αυτά τα θέματα. Δείτε τα. Κινδυνεύουμε από αυτό το φακέλωμα και εμείς και εσείς και ιδιαίτερα τα παιδιά μας.

Σας είπαν πριν από λίγο οι συνάδελφοι ότι δεν θα μείνει τίποτα κρυφό και δεν θα τα ξέρουμε εμείς και θα τα ξέρει ο χρήστης. Και δεν θα τα ξέρει μόνο ο χρήστης, όπου έχουμε ανάγκη να περάσουμε, κύριε Υπουργέ τα σύνορα, αλλά θα τα ξέρει ο οποιοσδήποτε χρήστης πολλά μίλια από εδώ. Ο οποιοσδήποτε θα πατάει το κουμπί και θα μαθαίνει τί κάνει ο Γιαννόπουλος το βράδυ, από τι πάσχει, τι πρόβλημα έχει αυτός, ή τι πρόβλημα έχει η οικογένειά του και τα παιδιά του. Για ποιο λόγο, λοιπόν, εγώ να γίνω κτήμα όλων αυτών των κυρίων οι οποίοι θέλουν τις πληροφορίες για μένα; Και πώς θα ενεργώ ελεύθερα όταν θα ξέρω ότι είμαι υπόδουλος, όμηρος των οποιωνδήποτε χρήσεων όλων αυτών των κυρίων, όταν σήμερα φοβούμαστε να πούμε τα πράγματα με το όνομά τους μήπως και αύριο το πρωϊ χρειασθεί να έρθουμε σε αντιπαράθεση ευθείαν με όλους αυτούς; Φανταστείτε όταν αύριο θα ξέρει και πέντε πράγματα από όλα αυτά τα ίχνη που αφήνουμε όλοι μας στην πορεία μας. Γιατί όποιος δρα, κύριε Υπουργέ, αφήνει και κάποια ίχνη.

Κύριε Υπουργέ, πρέπει να αναθεωρήσετε, να συσκεφθείτε, πρέπει να δείτε για ποιο λόγο αντιδρούμε όλοι εμείς. Δεν είμαστε, αν θέλετε, οι ακραίοι, δεν είμαστε η εύκολη ετικέτα που εξυπηρετεί κάποιους για να προχωρήσουν. Γιατί αν κάποιους από μας τους πείτε με ευκολία φασίστες, που ενδέχεται να περάσει, αν θέλετε, από το μυαλό κάποιου, πώς θα πει έτσι για το ΔΗ.Κ.ΚΙ. πώς θα πει έτσι για το Κ.Κ.Ε., πώς θα πει έτσι για το Συνασπισμό; Επομένως, υπάρχει ένα καμπανάκι. Ανεξάρτητα από ποια κίνητρα ο καθένας ωθείται, όλοι σας χτυπάμε το καμπανάκι, κύριε Υπουργέ. Δείτε το πριν είναι αργά, πριν όλοι είμαστε όμηροι αυτής της προσπάθειας για το Μάαστριχτ, πριν είμαστε όμηροι αυτών των πρωτοκόλλων για τα οποία σας μίλησα. Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας).

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, το λόγο παρακαλώ για ένα μόνο λεπτό.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ο κύριος Αρχηγός του ΔΗΚΚΙ είπε ότι και άλλες χώρες της Ευρώπης πήραν πίσω αυτά τα νομοσχέδια. 'Εχω να πληροφορήσω τη Βουλή ότι η Αγγλία, η Γαλλία, η Γερμανία, η Πορτογαλία, η Ισπανία, το Βέλγιο, η Ολλανδία, η Φιλανδία, η Αυστρία, η Σουηδία, το Λουξεμβούργο, η Δανία, η Ιταλία προσφάτως, έχουν ψηφίσει αυτό το νόμο και μένει μόνο η Ελλάδα. Και φέραμε αυτό το νομοσχέδιο για να ευθυγραμμιστούμε βεβαίως με την Ευρωπαϊκή 'Ενωση, γιατί έτσι πρέπει να κάνουμε και τίποτε άλλο.

ΓΕΡΑΣΙΜΟΣ ΓΙΑΚΟΥΜΑΤΟΣ: Η Γαλλία όχι.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Ολες οι χώρες.

ΠΡΟΕΔΡΕΥΩΝ (Νικόλαος Κατσαρός): Ο κ.Ψωμιάδης έχει

Σελίδα 4729 

το λόγο. Απών, διαγράφεται.

Κύριοι συνάδελφοι, έχω την τιμή να ανακοινώσω στο Σώμα ότι με την υπ'αριθμ. 1116/905/12.3.97 απόφαση του κυρίου Προέδρου της Βουλής συγκροτήθηκε σύμφωνα με το άρθρο 46 παρ. 6 σε συνδυασμό με τα άρθρα 25 παρ. 9 και 31 παρ. 6 του Κ.τ.Β. Επιτροπή με αντικείμενο την οργάνωση του εορτασμού της συμπλήρωσης πενήντα χρόνων από την ενσωμάτωση της Δωδεκανήσου.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε.

Η σχετική απόφαση θα κοινοποιηθεί στις κυρίες και τους κυρίους Βουλευτές και έχει ως εξής:

"ΒΟΥΛΗ ΤΩΝ ΕΛΛΗΝΩΝ

ΔΙΕΥΘΥΝΣΗ ΝΟΜΟΘΕΤΙΚΟΥ ΕΡΓΟΥ

ΤΜΗΜΑ ΚΟΙΝΟΒΟΥΛΕΥΤΙΚΩΝ ΕΠΙΤΡΟΠΩΝ

Αρ. Πρωτ. 1116

Διεκπ. 905

Αθήνα 12 Μαρτίου 1997

ΑΠΟΦΑΣΗ

Ο ΠΡΟΕΔΡΟΣ ΤΗΣ ΒΟΥΛΗΣ

'Εχοντας υπόψη:

1. Τη συμπλήρωση πενήντα χρόνων από το ιστορικό γεγονός της ενσωμάτωσης της Δωδεκανήσου και την ανάγκη ανακήρυξης του έτους 1997 ως έτους Δωδεκανήσου.

2. Την ομόφωνη απόφαση της Ολομέλειας της Βουλής κατά την ειδική συνεδρίαση της 4-3-1997 για την επέτειο της ενσωμάτωσης της Δωδεκανήσου στον Εθνικό Κορμό,

3. Τις διατάξεις του άρθρου 46 παρ. 6 σε συνδυασμό με τα άρθρα 25 παρ. 9 και 31 παρ. 6 του Κανονισμού της Βουλής.

4. Τις υποδείξεις των Κοινοβουλευτικών ομάδων του Κομμουνιστικού Κόμματος Ελλάδος, του Συνασπισμού της Αριστεράς και της Προόδου και του Δημοκρατικού Κοινωνικού Κινήματος,

ΑΠΟΦΑΣΙΖΟΥΜΕ

συγκροτούμε Επιτροπή, σύμφωνα με το άρθρο 46 παρ. 6 του Κανονισμού της Βουλής με αντικείμενο την οργάνωση του εορτασμού της συμπλήρωσης 50 χρόνων από την ενσωμάτωση της Δωδεκανήσου, αποτελούμενη από τον Πρόεδρο της Βουλής και τους Αντιπροέδρους αυτής, τους Βουλευτές Δωδεκανήσου κ.κ. Κ. Σκανδαλίδη, Κ. Σφυρίου, Β. Παπανικόλα και Αν. Καραμάριο, τους κυρίους Στ. Κόρακα, Βασ. Αράπη-Καραγιάννη και Σπ. Δανέλλη ως εκπροσώπους των Κοινοβουλευτικών Ομάδων του Κομμουνιστικού Κόμματος Ελλάδος, του Συνασπισμού της Αριστεράς και της Προόδου και του Δημοκρατικού Κοινωνικού Κινήματος αντιστοίχως, που δεν περιλαμβάνουν στα μέλη τους βουλευτή του νομού, σύμφωνα με τις υποδείξεις αυτών και τον κ. Παναγιώτη Τζωρτζόπουλο, Γενικό Γραμματέα της Βουλής.

Η επιτροπή θα προεδρεύεται από τον Πρόεδρο της Βουλής και εν απουσία του από Αντιπρόεδρο κατά σειρά εκλογής.

ΑΠΟΣΤΟΛΟΣ ΧΡ. ΚΑΚΛΑΜΑΝΗΣ"

ΠΡΟΕΔΡΕΥΩΝ (Νικόλαος Κατσαρός): Ο κ.Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κυρίες και κύριοι συνάδελφοι, δεν υπάρχει αμφιβολία ότι η πληροφορική και η τεχνολογική εξέλιξη καθορίζουν πλέον τη ζωή μας. Είναι η πληροφορική το σημαντικότερο επίτευγμα της τεχνολογίας στη σύγχρονη εποχή. Μ'αυτή κλείνει ο εικοστός αιώνας και με αυτή αρχίζει ο νέος αιώνας, ο εικοστός πρώτος. Η πληροφορική πλέον συμβουλεύει κατά τρόπο επιτυχή το κράτος, την οικονομία, την πολιτική, αλλά και κάθε κακοποιό στοιχείο. Η λογική και ο πολιτικός ρεαλισμός, κύριοι συνάδελφοι, μας επιβάλλει να αναγνωρίσουμε ότι οφείλουμε να συμβιώσουμε μαζί της. Και στις τεράστιες δυνατότητες, εξουσιαστικές, θα έλεγα, που έχει, να βρούμε τρόπους ελέγχου ώστε να χρησιμοποιήσουμε τις δυνατότητες αυτές για το καλό των ανθρώπων και της ανθρώπινης κοινωνίας.

'Οταν ο ανθρώπινος νους, κύριοι συνάδελφοι, διέσπασε το άτομο, πανηγύρισε η ανθρωπότης,διότι ετίθετο μία τεράστια εγκλωβισμένη δύναμη στη διάθεση της ανθρωπότητας. Και πράγματι τότε διεκηρύχθη σαν το μεγαλύτερο γεγονός που συνέβη μέχρι τότε στην τεχνολογική εξέλιξη, διότι αυτή η δύναμη θα ετίθετο στη διάθεση της ανθρωπότητος για ειρηνικούς σκοπούς.

Μετ'ολίγον, όμως, γνωρίσαμε ως ανθρωπότητα το Ναγκασάκι και τη Χιροσίμα. Στις ημέρες μας γνωρίσαμε το Τσερνόμπιλ και ανησυχούμε κάθε μέρα τι γίνεται και τι θα γίνει και τι μπορεί να γίνει στη Βουλγαρία με το Κοζλοντούϊ.

'Ολα αυτά, κύριοι συνάδελφοι, τι σημαίνουν; Σημαίνουν ότι κάθε τεχνολογική κατάκτηση περιέχει μέσα της και το καλό και το κακό, αυτό που έλεγαν οι αρχαίοι ημών πρόγονοι "ουδέν κακόν αμιγές καλού".

Οφείλουμε, λοιπόν, όλοι όσοι από το λαό οριστήκαμε να τον υπηρετούμε, να πράξουμε ό,τι είναι δυνατόν, ό,τι μπορούμε, ώστε από την όποια τεχνολογική κατάκτηση να πέρνουμε το καλό και να βάζουμε φραγμούς σε κάθε τεχνολογική εξέλιξη που προκαλεί το κακό στον άνθρωπο.

Αν δεν είχα μελετήσει, κύριε Υπουργέ, πιστεύω καλά, το συζητούμενο νομοσχέδιο, θα έπρεπε να πω από την αρχή ότι επιτέλους η Πολιτεία κινείται προς τη σωστή κατεύθυνση για να τεθούν κανόνες και όρια στην αναξέλεγκτη διείσδυση της πληροφορικής στην ιδιωτική μας ζωή. Δυστυχώς όμως, το νομοσχέδιο παρά τον τίτλο του -αν θέλετε εγώ να το δεχτώ και επειδή το φέρνετε εσείς, κύριε Υπουργέ, είναι ένας λόγος παραπάνω- το πνεύμα του σκοπεύει προς τον ανωτέρω σκοπό. Η αλήθεια όμως ποια είναι;

Με το νομοσχέδιο γίνεται πλέον νόμιμη η επεξεργασία των προσωπικών στοιχείων των πολιτών μέχρι και των λεγομένων ευαίσθητων στοιχείων. Η δυνατότητα προσβάσεως στα στοιχεία είναι εφικτή στους ισχυρούς είτε της εξουσίας, είτε της οικονομίας. Διότι, κύριε Υπουργέ, φαντάζεστε τη συντριπτική πλειοψηφία των ελλήνων να έχει τη δυνατότητα προσβάσεως στις βάσεις των στοιχείων;

Οφείλουμε εδώ να πούμε ξεκάθαρα ότι όσον αφορά εμάς τους πολιτικούς δεν υφίσταται κανένα θέμα, διότι εμείς υποχρεωτικά είμεθα και θα πρέπει να είμεθα στη γυάλα. Θελήσαμε να γίνουμε λυχνίες επί όρους κείμενες και αφού το θελήσαμε, ορθώς τα πάντα πρέπει να είναι γνωστά. Δεν συζητώ περί αυτού και πρέπει να το ξεκαθαρίσουμε στον Ελληνικο Λαό. 'Ο,τι αφορά τον 'Ελληνα πολιτικό δεν πρέπει να είναι κρυφό. Το θελήσαμε, λοιπόν και αφού το θελήσαμε δεν μας αφορά. Αλλά ο Ελληνικός Λαός που προσπαθεί κάτω από τόσες αντίξοες συνθήκες να επιβιώσει, να έχει και αυτό το πρόσθετο πρόβλημα;

Μου έρχεται στη μνήμη, κύριοι συνάδελφοι, ένα περιστατικό και αξίζει, κύριε Υπουργέ, να το προσέξετε. 'Ηταν ένας εκλεκτός συμπολίτης μου, ο οποίος είχε προταθεί για να πολιτευθεί και πράγματι θα ήταν κόσμημα για το Κοινοβούλιο αν ήταν στην Αίθουσα αυτή. 'Οταν, λοιπόν, έμαθα ότι δεν θέλει να συμμετάσχει στο συνδυασμό, τον βρήκα και τον ρώτησα: "Γιατί αγαπητέ φίλε Βασίλη;" και η απάντησή του ήταν η εξής: "Εγώ συνήθισα να ζω ήσυχα, συνήθισα να ζω νόμιμα, συνήθισα να ζω κατά ένα τρόπο που δεν θέλω τα του οίκου μου να τα γνωρίζουν οι άλλοι. Το πρώτο που έχω να κάνω είναι να κάνω μία δήλωση του πόθεν έσχες και δεν έχω καμία διάθεση, όχι γιατί είναι κλοπιμαία αυτά που έχω, όχι γιατί τα έχω παράνομα, αλλά γιατί εν πάση περιπτώσει δεν θέλω". Αρνήθηκε, κύριε Υπουργέ, να αναμιχθεί στα κοινά μόνο γι' αυτό. Σκεφθείτε να του πούμε αύριο ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Δεν είναι ισχυρό επιχείρημα αυτό.

ΗΛΙΑΣ ΒΕΖΔΡΕΒΑΝΗΣ: 'Οχι, δεν είναι, κύριε Υπουργέ. Είναι ένα παράδειγμα. Εγώ δεν το έφερα ως ισχυρό επιχείρημα να καταρρίψει το νομοσχέδιό σας. Το νομοσχέδιό σας καταρρίπτεται από όλα τα άλλα που αναφέρω.

Θέλω να σας φέρω στο κλίμα του απλού, του μέσου έλληνα πολίτη. Και εσείς δεν είστε -το είπε και προηγουμένως άλλος συνάδελφος- από τα ψηλά τζάκια. Είστε από το Λαό και είναι τιμή σας που εκλέγεσθε από αυτό το Λαό. Επομένως τα γνωρίζετε, αλλά απλώς σας έφερα ένα παράδειγμα, χωρίς να είναι αυτό το κύριο επιχείρημα που θα καταρρίψει το 

Σελίδα 4730 

νομοσχέδιό σας.

Ο απλός πολίτης, λοιπόν, δεν έχει τις δυνατότητες τουλάχιστον να προστατευθεί από τις ανακρίβειες που τυχόν θα τον αφορούν στα δελτία που θα βρίσκονται μέσα στη βάση των στοιχείων.

Ο πολίτης μένει ανυπεράσπιστος προ των καταχρηστικών και παρανόμων χρήσεων από τους ηλεκτρονικούς υπολογιστές και κυρίως από το "θηρίο" των Βρυξελλών. Ο ιδιωτικός βίος παραδίδεται στο φιλοθεάμον κοινό με όλες τις κοινωνικές συνέπειες. Και η επιβλέπουσα αρχή, κύριοι συνάδελφοι, που τη θεσμοθετούμε εμείς, εδώ, με τη δική μας τη ψήφο, γίνεται η υπερεξουσία που αποφασίζει για τον οποιονδήποτε διασυρμό.

Η Εκκλησία μας, η κιβωτός του 'Εθνους μας είναι ένα από τα πρώτα θύματα αυτού του νομοσχεδίου. Και αφού, κύριοι συνάδελφοι, ομίλησα περί Εκκλησίας, κρίνω σκόπιμο να πω ότι δεν μας συγκινεί το γεγονός ότι το 'Αγιο 'Ορος λέει όχι, η Ελλαδική Εκκλησία λέει όχι, τα εκκλησιαστικά σωματεία λένε όχι; Και έχω ένα ψήφισμα που λέει το εξής: "Κλήρος και λαός της Ιεράς Μητροπόλεως Καλαβρύτων και Αιγιαλείας σύσσωμοι συγκεντρωθήκαμε σήμερα Κυριακή των Απόκρεων 2 Mαρτίου 1997 στην αίθουσα διαλέξεων Αιγίου για να διακηρύξουμε, πρώτον ότι η ελευθερία του ατόμου πνευματική και σωματική είναι θεοδώρητο αγαθό στον άνθρωπο, συνεπώς και αδιαπραγμάτευτο. Η ελευθερία της Πατρίδος μας για την οποία χύθηκαν ποταμοί αίματος είναι επίσης αδιαπραγμάτευτη. Χωρίς να αρνούμεθα την Ευρωπαϊκή Κοινότητα θέλουμε να είμεθα και να παραμείνουμε κύριοι στα του οίκου μας. Δεν αναγνωρίζουμε σε κανέναν ξένο το δικαίωμα να καθορίζει τα της ζωής μας και να μας διαφεντεύει".

Η Συνθήκη Σένγκεν της οποίας προάγγελος είναι το συζητούμενο νομοσχέδιο καταργεί την αυτονομία μίας χώρας, καθώς υποτάσσει τα πάντα σε μία κεντρική διοίκηση των Βρυξελλών και σ' έναν υπερμεγέθη ηλεκτρονικό υπολογιστή των Βρυξελλών, επίσης, τον επονομαζόμενο θηρίο. Η συνθήκη του Σένγκεν οδηγεί υποχρεωτικώς κάθε πολίτη στο ηλεκτρονικό φακέλωμα. Τούτο θα καταστεί δυνατόν με τις νέου τύπου ταυτότητες που θα λάβουν σε λίγο όσοι προσχωρήσουν στη Συνθήκη του Σένγκεν. (Και μένει, κύριε Υπουργέ, και

ένα ερώτημα, γιατί τελικώς αυτό το 666 δεν μπορούσε να γίνει 667;) Εντούτοις τα στοιχεία αυτά θα είναι στη διάθεση παραγόντων πέρα και έξω από τα σύνορα της Ελλάδος. 'Αρα, τίθεται αυτομάτως και θέμα εθνικής ασφαλείας. Η Κυβέρνηση έπειτα από δισταγμούς και αμφιταλαντεύσεις τεσσάρων χρόνων σε καιρούς απεργιών και κοινωνικής αναταραχής προωθεί ξαφνικά στη Βουλή προς ψήφιση, το σχέδιο νόμου περί προστασίας του ατόμου από την επεξεργασία δεδομένων προσωπικού χαρακτήρα, ώστε έπειτα να προχωρήσει στην κύρωση της Συνθήκης του Σένγκεν. Οι περί τα ηλεκτρονικά ενδιατρίβοντες λέγουν ότι δεν υπάρχει ακόμα σύστημα επεξεργασίας δεδομένων προσωπικού χαρακτήρος με ηλεκτρονικό υπολογιστή το οποίο να είναι απαραβίαστο. Παράδειγμα οι λεγόμενοι Χάνγκερς, οι οποίοι έσπασαν τους κωδικούς αριθμούς της ΝΑΣΑ και του Αμερικανικού Πενταγώνου και της Αεροναυτικής και Διαστήματος, καθώς επίσης και άλλων υπηρεσιών.

Επομένως, με τις διατάξεις του Σένγκεν και το ηλεκτρονικό φακέλωμα παραβιάζεται και η ελευθερία του ατόμου και η προσωπικότης προσβάλλεται.

Για όλους αυτούς τους λόγους και λοιπά, ζητά η κληρικολαϊκή συνέλευση την απόσυρση αυτού του νομοσχεδίου.

Κύριοι συνάδελφοι, το νομοσχέδιο δεν είναι το νομοσχέδιο για την προστασία του ατόμου, είναι νομοσχέδιο που νομιμοποιεί το φακέλωμα των πολιτών και ως εκ τούτου δεν μπορώ να το ψηφίσω. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΑΝΑΓΙΩΤΗΣ ΨΩΜΙΑΔΗΣ:Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Ψωμιάδη, τι θέλετε;

ΠΑΝΑΓΙΩΤΗΣ ΨΩΜΙΑΔΗΣ: Κύριε Πρόεδρε, με όλη αυτήντην αλλαγή που έγινε με την προτεραιότητα του κ. Καρατζαφέρη ήμουν ακριβώς στην είσοδο της Αίθουσας.

Δεν άκουσα το όνομά μου και πρόλαβε ο κ. Βεζδρεβάνης και πήρε το λόγο. Αν είναι δυνατόν και δεχθεί το Σώμα να πάρω το λόγο. 

ΠΡΟΕΔΡΕΥΩΝ (Νικόλαος Κατσαρός): Υπέπεσε στην αντίληψη του Προεδρείου ότι μπήκατε αμέσως στην Αίθουσα με τη διαγραφή σας.

Ερωτάται το Σώμα: Δέχεστε να πάρει το λόγο ο κ. Ψωμιάδης;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Ψωμιάδη, έχετε το λόγο.

ΠΑΝΑΓΙΩΤΗΣ ΨΩΜΙΑΔΗΣ: Αξιότιμε κύριε Υπουργέ, προσπαθούσα τόση ώρα να σας ψυχολογήσω, αλλά, ειλικρινά δεν μπόρεσα να αντιληφθώ αν είσθε τυχερός ή άτυχος που έρχεσθε σήμερα εσείς -εσείς, που επί δεκαετίες υπεραμυνθήκατε των δικαιωμάτων μέρους του Ελληνικού Λαού- να παρουσιάζεσθε ως εκπρόσωπος του κεφαλαίου, εκπρόσωπος των ελληνικών και ξένων αποφάσεων και όπως είπε και ο κ. Γιακουμάτος, εκπρόσωπος μιας οικονομικής δικτατορίας.

Κύριοι συνάδελφοι, συζητούμε σήμερα ένα νομοσχέδιο που σύμφωνα με τον τίτλο του στοχεύει στην προστασία του ατόμου, από την επεξεργασία προσωπικών πληροφοριών. Και λέω "σύμφωνα με τον τίτλο του" διότι μέσα από τις κείμενες διατάξεις του δεν διαφαίνεται κάτι τέτοιο. Παράλληλα, πρόκειται για ένα νομοσχέδιο που αποτελεί προϋπόθεση για την κύρωση της Συμφωνίας Σένγκεν, σύμβαση για την οποία έχει γίνει πολύς λόγος και έχουν εκφρασθεί έσωθεν και έξωθεν πολλές επιφυλάξεις. Ιδιαίτερα στη Χώρα μας έχει προκαλέσει τις έντονες αντιδράσεις της Πολιτείας, αλλά κυρίως της Εκκλησίας και του Λαού.

Προσωπικά, πιστεύω, ότι πρόκειται για ένα νομοσχέδιο που έρχεται να νομιμοποιήσει την ηλεκτρονική συλλογή, επεξεργασία και διακίνηση των προσωπικών πληροφοριών, χωρίς στην πραγματικότητα να παρέχει την προστασία που επικαλείται για τον πολίτη.

Με το νομοσχέδιο αυτό θεσμοθετείται πλέον ένα πλήρες ηλεκτρονικό φακέλωμα, για το οποίο σχεδόν οι πάντες διερωτώνται ποιους σκοπούς και ποίων εξυπηρετεί. Γιατί την εκφρασθείσα άποψη για διερεύνηση εγκληματικών και ποινικών υποθέσεων δεν την συμμερίζεται κανείς. Εδώ πρόκειται για μια ηλεκτρονική συλλογή και καταγραφή των πάντων, ή σχεδόν των πάντων για τα πάντα, μέσα από την οποία παραβιάζεται το προσωπικό απόρρητο, η ίδια η προσωπικότητα του ατόμου και παράλληλα πλήττεται το τεκμήριο της αθωότητάς του. Από καθαρά δε χριστιανικής άποψης δημιουργεί έντονες ανησυχίες για ενδεχόμενη καταπάτηση των θρησκευτικών ελευθεριών και του χριστιανικού αισθήματος και γενικά έρχεται σε πλήρη αντίθεση με την Ορθόδοξη Εκκλησία, την πίστη μας, που ως γνωστό μεριμνά για την ελευθερία και όχι για την καταδυνάστευση του ατόμου.

Βεβαίως, η διείσδυση της τεχνολογίας στη ζωή μας, είναι καλοδεχούμενη και όχι απορριπτέα, αρκεί να χρησιμοποιείται, όμως, για την εξυπηρέτηση του ατόμου και όχι για την καταδυνάστευσή του, όπως στην προκειμένη περίπτωση, που καταργείται ο άνθρωπος από ανώτατο ον και καθίσταται πλέον ένας αριθμός, ένα προϊόν και μάλιστα βιομηχανοποιημένο.

Συγκεκριμένα, μέσα από τις διατάξεις του νομοσχεδίου αυτού, παραβιάζεται η προσωπικότητα του ατόμου με την καταγραφή των πάντων, ακόμα και των ευαίσθητων στοιχείων, (προσωπικών, θρησκευτικών αντιλήψεων κ.λπ.). Δεν διασφαλίζεται το απόρρητο των προσωπικών του δεδομένων και μάλιστα των ευαίσθητων, αφενός γιατί τα προσωπικά στοιχεία θα είναι στη διάθεση των πάντων και αφετέρου με την εξέλιξη της τεχνολογίας δεν αποκλείεται το ενδεχόμενο ηλεκτρονικών παρεμβάσεων και σπάσιμο των κωδικών αριθμών με αποτέλεσμα την άντληση και διαρροή στοιχείων. Γίνεται λόγος για κάποια ολιγομελή Αρχή, που κάθε μέλος της θα πράττει το καθήκον του, σύμφωνα με το νόμο, αλλά και με την συνείδησή του.

Σελίδα 4731 

 

Πώς όμως θα εξασφαλισθεί η εχεμύθεια και η ευσυνειδησία των μελών αυτής της αρχής, αφού, όπως αναφέρεται, αυτή θα είναι ανεξέλεγκτη και δεν θα υπόκειται σε οποιοδήποτε διοικητικό έλεγχο; 'Οσο για τις αναφερόμενες ποινές που θα προβλέπονται από αυτήν για τις παραβάσεις του νόμου, το λιγότερο κρίνονται ως ανεπαρκείς και βεβαίως δεν εξασφαλίζουν ούτε το απόρρητο, ούτε τη συμμόρφωση προς το νόμο.

Ακόμη δεν γίνεται λόγος για προϋποθέσεις, που να εγγυώνται τη μη χρησιμοποίηση των καταγεγραμμένων πληροφοριών σε βάρος πολιτών ή προσωπικοτήτων από τυχόν ομάδες ολοκληρωτισμού. Οι επικλήσεις για λόγους εθνικής ασφάλειας ή δημοσίου συμφέροντος, ενδεχομένως, να χρησιμοποιηθούν ανάλογα με τη βούληση κάποιων. Επίσης, δεν δύνεται η δυνατότητα στον πολίτη της εύκολης πρόσβασης και ενημέρωσής του στα στοιχεία του και τον έλεγχο αυτών. Σε περιπτώσεις δε, όπως για λόγους εθνικής ασφάλειας, αυτή είναι έως και αδύνατη. Και πώς θα διαπιστώνεται σε συνεχή βάση τυχόν παραβίαση του νόμου ως προς τη συλλογή ή επεξεργασία των στοιχείων του; Συν τοις άλλοις, η όποια ενημέρωσή του θα σημαίνει και κάποιο χρηματικό κόστος.

Πέραν αυτών, γενικά, θα ήθελα να πω, ότι αυτό το νέο σύστημα έρχεται σε αντίθεση με το Σύνταγμά μας, που προστατεύει την προσωπική ελευθερία και τα δικαιώματα του πολίτη. Διαχωρίζει τους πολίτες, στο εξής, από εδώ και πέρα, σε καλούς και κακούς, σε αθώους και ένοχους. 'Ερχεται σε αντίθεση με την Ορθοδοξία, με την ίδια μας, αν θέλετε, την πίστη, γιατί μέσα από αυτό το σύστημα, που θα ανοίγει με το γνωστό αριθμό 666, που θα υπάρχει αποτυπωμένο στις νέες κάρτες-ταυτότητες, αριθμοποιείται, κωδικοποιείται και χαράσσεται ο άνθρωπος. Μεταβάλλεται από πρόσωπο, κατ' εικόνα του Θεού, σε έναν αριθμό, σε ένα εμπόρευμα.

Εύλογα διερωτάται κάθε καλόπιστος πολίτης, σε τι αποσκοπούν όλα αυτά, γιατί τόση εμμονή σ' αυτό το σύστημα και στο συγκεκριμένο αριθμό. Τελικά οδηγούμαστε σε μια νέα εποχή; Αυτό είναι το επιδιωκόμενο; Και αν ναι, ποια είναι αυτή άραγε; Μια εποχή που στοχεύει στη ρομποτοποίηση του ανθρώπου, στην οποία θα συνθλίβεται η προσωπικότητά του, θα περιφρονούνται οι πνευματικές του ανησυχίες και η ταυτότητά του πλέον θα περιορίζεται σε έναν αριθμό και μάλιστα στον αναφερόμενο, για τον οποίο έχουν υπάρξει έντονες αντιδράσεις από την Εκκλησία και οι οποίες, όπως φαίνεται, αγνοούνται; Μια νέα εποχή χωρίς αρχές και αξίες, που θέλει την ισοπέδωση των πάντων, τον άνθρωπο ελεγχόμενο και ίσως κατευθυνόμενο, που επιδιώκει την αποχριστιανοποίηση, την απομάκρυνση από την Ορθοδοξία; Και αν λάβουμε υπόψη μας ότι Ορθοδοξία και Ελληνισμός είναι έννοιες ταυτόσημες, μήπως και του Ελληνισμού;

Κυρίες και κύριοι συνάδελφοι, σε μια περίοδο που τη Χώρα μας παραμονεύουν από παντού κίνδυνοι, την ώρα που κινδυνεύουν να ισοπεδωθούν τα πάντα, την ώρα που η νεολαία, το μέλλον της Ελλάδος μας, κινδυνεύει -αν δεν έχει κινδυνεύσει μέχρι τώρα- να χάσει τον προσανατολισμό της, την ώρα που ο Ελληνισμός κινδυνεύει να συρρικνωθεί, την ώρα που πολλές αιρέσεις, κύριε Υπουργέ, έχουν εισχωρήσει στην ελληνική κοινωνία, έχετε αντιληφθεί, κύριοι συνάδελφοι, τι πάμε να κάνουμε;

Επειδή μπαίνοντας στην Αίθουσα του Κοινοβουλίου, όλοι ορκιστήκαμε στο Θεό και στην Πατρίδα, προσωπικά, αρνούμαι να ψηφίσω υπέρ αυτού του ηλεκτρονικού θηρίου, που σίγουρα θα δημιουργήσει προβλήματα στον Ελληνισμό και στην Ορθοδοξία. Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, το συζητούμενο σήμερα νομοσχέδιο έρχεται στη Βουλή, σαν συνέχεια, όπως γνωρίζετε, της κυρωθείσας το 1992 Συνθήκης του Σένγκεν, που η Ελλάδα είχε αναλάβει συμβατική υποχρέωση, να ψηφίσει ειδικό νόμο, για να τεθεί σε λειτουργία αυτή η Συνθήκη.

Οι χώρες που εφαρμόζουν τη Συνθήκη -είναι οι δικές μου πληροφορίες διότι άκουσα, δεν εξαιρέσατε καμια- είναι η Γερμανία, το Βέλγιο, η Γαλλία, η Ιταλία, το Λουξεμβούργο, η Ολλανδία, η Ισπανία και η Πορτογαλία. Δυο χώρες, Αγγλία και Ιρλανδία, αρνήθηκαν να ενταχθούν στη συμφωνία αυτή. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Αλλο συνθήκη, άλλο νομοσχέδιο.

ΙΩΑΝΝΗΣ ΚΑΡΑΚΩΣΤΑΣ: Δεν διαφέρει καθόλου στο περιεχόμενο, κύριε Υπουργέ. Επιτρέψτε μου να έχω γνώση αφού γνωρίζετε τις γνώσεις μου πάνω στα αντικείμενα αυτά. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εγώ δεν έχω;

ΙΩΑΝΝΗΣ ΚΑΡΑΚΩΣΤΑΣ: 'Οχι. Αστυνομικές γνώσεις δεν έχετε. Διετέλεσα όπως γνωρίζετε, αξιωματικός της αστυνομίας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): "Αστυνομικές" δεν έχω, σας τις χαρίζω.

ΙΩΑΝΝΗΣ ΚΑΡΑΚΩΣΤΑΣ: Επομένως, γι' αυτό σας επισημαίνουμε τον κίνδυνο που διατρέχει αυτό το νομοσχέδιο, διότι το περιεχόμενό του είναι περιεχόμενο της Συνθήκη του Σένγκεν. Και σας τα είπαμε και στην επιτροπή κύριε Υπουργέ, με όλο το σεβασμό που τρέφω στο πρόσωπό σας, μελετήστε το ιδιαίτερα, διότι είναι επικίνδυνο για την ελληνική κοινωνία αυτό το νομοσχέδιο. Θα το δείτε στη πορεία. Και δεν θα ήθελα, ένας Γιαννόπουλος, με τους αγώνες που έχει υπέρ των ελευθεριών και της Δημοκρατίας του Ελληνικού Λαού, να βάζει την υπογραφή του σε ένα τέτοιο νομοσχέδιο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εγώ δεν έχω πρόβλημα...

ΙΩΑΝΝΗΣ ΚΑΡΑΚΩΣΤΑΣ: Δεν ξέρω αν έχετε πρόβλημα ή όχι, κύριε Υπουργέ, αλλά εδώ συζητάμε για το νομοσχέδιο.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, δεν ακούγεσθε και δεν γράφονται στα Πρακτικά. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ακούγομαι, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Είμαι βέβαιος, ότι δεν θα σας αποδώσουν ακριβώς.

ΙΩΑΝΝΗΣ ΚΑΡΑΚΩΣΤΑΣ: Τι είναι, λοιπόν, αυτή η Συνθήκη Σένγκεν;

Κύριε Πρόεδρε, μιλάει αυτό το νομοσχέδιο για ηλεκτρονικό φακέλωμα που μπορεί συνοπτικά να έχει τις εξής συνέπειες. Πρώτον, να προσβάλει την ιδιωτική και οικογενειακή ζωή που είναι απαραβίαστη, σύμφωνα με το άρθρο 9 του Συντάγματος. Να παραβιάζει τη συνταγματική τάξη που σύμφωνα με το άρθρο 2 παρ.1 του Συντάγματος ανάγει το σεβασμό και την προστασία της αξίας του ανθρώπου σε πρωταρχική υποχρέωση της Πολιτείας. Να καταργεί την, κατά το άρθρο 5 του Συντάγματος, προστασία της ελεύθερης ανάπτυξης της προσωπικότητας. Τέταρτον, να παραβιάζει το προστατευόμενο από το άρθρο 19 απόρρητο των επιστολών και της ελεύθερης ανταπόκρισης της επικοινωνίας. Και πέμπτον να θίγει την εθνική κυριαρχία και την προστασία των εθνικών μας δικαιωμάτων και να θέτει σε σοβαρή απειλή τον Ελληνισμό και την Ορθοδοξία. Γι' αυτά μίλησαν κορυφαίοι πνευματικοί άνθρωποι επιστήμονες, δικηγόροι, άνθρωποι της Εκκλησίας κ.λπ. Η εισηγητική έκθεση του νομοσχεδίου κάνει λόγο για την προστασία του ατόμου από την απεριόριστη συλλογή και επεξεργασία πληροφοριών, λόγω της τεράστιας τεχνολογικής ανάπτυξης. Αν, πράγματι, το νομοσχέδιο προστάτευε το άτομο από την ανεξέλεγκτη αυτή εισβολή των μέσων πληροφορικής στη ζωή των ανθρώπων, τότε ασφαλώς κανένας λογικά σκεφτόμενος άνθρωπος δεν θα είχε αντίρρηση να υποστηρίζει το νομοσχέδιο. 'Ομως σήμερα, κύριε Υπουργέ, όπως αντιλαμβάνεσθε, βρισκόμαστε σε μια δύσκολη καμπή της εθνικής μας ιστορίας. Η Ελλάδα στην ιστορική της διαδρομή, εκείνο που κέρδισε με διαρκείς αγώνες πολλές θυσίες και πολέμους, με εκατόμβες αίματος, τώρα καλείται να τα παραδώσει ειρηνικά σε εκείνους που επιβουλεύονται το 'Εθνος των Ελλήνων. 'Ομως, για τους 'Ελληνες, Ελληνισμός και Ορθοδοξία είναι ένα διαλεκτικά δεμένο πολιτισμικό δίπολο, που διαδραματίζει εξέχοντα ρόλο στο νέο Ευρωπαϊκό γίγνεσθαι. Γι' αυτό, εμείς οι 'Ελληνες που εμπνεόμαστε από αυτά τα ιδανικά, θα 

Σελίδα 4732 

αγωνιστούμε για μια Ευρωπαϊκή 'Ενωση των λαών, μέσα στην οποία, ο κάθε λαός να είναι αυθύπαρκτος και αυτόνομος, ώστε να διατηρεί αναλλοίωτα τα εθνικά θρησκευτικά και πολιτισμικά του γνωρίσματα, τις παραδόσεις του και την ιστορία του.

Δεν θα πρέπει να δεχθούμε, ποτέ ως Λαός και ως 'Εθνος την παραποίηση της ιστορίας μας, την αλλοίωση της εθνικής μας ταυτότητας, την εξαφάνιση της κρατικής και εθνικής μας οντότητας, τον εκχυδαϊσμό του πολιτισμού μας. 'Ολα αυτά είναι αδιαπραγμάτευτα, γιατί εμείς, ως 'Ελληνες, θέλω να πιστεύω πως δεν ενωθήκαμε με τις άλλες χώρες της Ευρώπης, για να εξαφανιστούμε ως 'Εθνος και να υποταχθούμε ως Λαός στα συμφέροντα των ολίγων μεγάλων της Ευρώπης.

Αν έτσι εννοούν κάποιοι την Ενωμένη Ευρώπη, τότε κάνουν μεγάλο λάθος και ο Λαός θα αντισταθεί σ' αυτές τις δύσκολες περιπτώσεις.

Κύριε Υπουργέ, σας καλούμε, έστω και την τελευταία αυτή στιγμή να αποσύρετε το νομοσχέδιο.

ΠΡΟΕΔΡΕΥΩΝ(Νικόλαος Κατσαρός): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κυρίες και κύριοι συνάδελφοι, είμαι ασφαλώς φύσει και θέσει, υπέρ της ιδέας της ελευθερίας. Φύση, για τη στάση μου γενικά τη φιλοσοφική, γύρω στα προβλήματα της κοινωνίας, αλλά και για τον άνθρωπο και τη ζωή. Και θέση, γιατί πραγματικά ανήκω σ' ένα Κόμμα, που η βασική του ιδεολογική αρχή είναι η ιδέα της ελευθερίας.

'Ομως, όπως θα γνωρίζετε και σεις, η ελευθερία είναι ανοικτή στις δημοκρατίες, μέχρι του σημείου εκείνου, που δεν προσβάλλει την ελευθερία του συνανθρώπου. Και φυσικά, στο συζητούμενο νομοσχέδιο, η βασική του αρχή είναι η ελεύθερη πρόσβαση στα πληροφοριακά στοιχεία του ατόμου, στην πλήρη της διάσταση. Και φυσικά δεν είμαι από εκείνους, που θα έλεγα όχι στην τεχνολογική εξέλιξη, ούτε βεβαίως και στην αναγκαιότητα ή χρησιμότητα της πληροφορικής. 'Ομως, εάν πρόκειται να κτίσουμε τον εκσυγχρονισμό, καταδυναστεύοντας την προσωπικότητα του ανθρώπου και κυρίως περιορίζοντας ή φαλκιδεύοντας την ελευθερία του, τότε θα ήμουν από εκείνους που θα έλεγα όχι, ακόμη και στην τεχνολογική εξέλιξη.

Είναι πραγματικά απορίας άξιο, πώς τούτη η Κυβέρνηση φέρνει ένα τέτοιο νομοσχέδιο, όταν εμένα τουλάχιστον, μου είναι νωπό ακόμη το κάψιμο των φακέλων της ασφάλειας, πριν από μερικά χρόνια; Και πώς πραγματικά, αυτή η Κυβέρνηση, σε αντικατάσταση αυτών των φακέλων, που υποτίθεται ότι έκαψε, έρχεται και πλειοδοτεί στην υιοθέτηση του ηλεκτρονικού φακελώματος;

Και βέβαια θα έλεγε κανένας, ότι, αν οι πληροφορίες του ηλεκτρονικού φακελώματος ήταν τέτοιες, που θα χρησίμευαν γενικά στην κοινωνία, θα μπορούσε κανείς να τις αποδεχθεί. Αν περιοριζόντουσαν π.χ. στην οικονομική δραστηριότητα, στην αξιοποίηση οικονομικών δεδομένων, τότε θα έλεγε κανείς, ότι μπορεί να τα αποδεχθεί αυτά τα στοιχεία. 'Ομως εδώ μπαίνουμε σε λειτουργίες του ατόμου, όπως είναι η θρησκευτική, οι σχέσεις του στην κοινωνία, η σεξουαλικότητα και όλα αυτά. Δεν μπορεί κανείς να αποδεχθεί τέτοιες προσβάσεις και τετοιες παραβιάσεις της ελευθερίας. Και ακριβώς, αυτή η παραβίαση της ελευθερίας, δημιουργεί και πρόβλημα παραβίασης της δημοκρατίας. Δεν υπάρχουν δημοκρατίες, που να μην αποδέχονται την ελευθερία.

Φυσικά θα πρέπει να πει κανείς, ότι τα λεγόμενα ευαίσθητα στοιχεία, που παραβιάζει αυτό το νομοσχέδιο και προετοιμάζει, όπως είπαν και οι προηγούμενοι ομιλητές, την αποδοχή της Συνθήκης του Σένγκεν, εν ονόματι ακριβώς της κοινοτικής αυτής Οδηγίας, που είναι υποχρεωμένη η Κυβέρνηση υποτίθεται να υιοθετήσει, δεν την απαλλάσσει από τις τεράστιες ευθύνες, που έχει γι' αυτή της την ενέργεια.

'Οταν δεν μπορεί π.χ. η ίδια η Κυβέρνηση, που έχει καταδικάσει, κατά κόρο στο παρελθόν, το φακέλωμα, να έρχεται πρώτη να το υιοθετήσει. Και το λέμε εμείς, που η Παράταξή μας έχει κατηγορηθεί στο παρελθόν, ότι παραβιάσαμε την ελευθερία του ατόμου χρησιμοποιώντας αυτό το φακέλωμα, όχι το ηλεκτρονικό αλλά το παλαιό. Και το λέω και εγώ σαν μεμονωμένος Βουλευτής, παρ' ότι, όπως ακούσατε, η εισηγήτρια του Κόμματός μας και το Κόμμα μας η Νέα Δημοκρατία, ουσιαστικά τάσσεται υπέρ αυτού του νομοσχεδίου. Ομως η συνείδηση η δική μου, η συνείδηση του ελεύθερου ανθρώπου, η συνείδηση του Βουλευτή της Ελληνικής Δημοκρατίας, απέναντι στον πολίτη, απέναντι στην ιδέα της ελευθερίας, σε τελευταία ανάλυση, δεν μου επιτρέπει να συναινέσω σε ένα τέτοιο ανοσιούργημα.

Και δεν μου επιτρέπει, γιατί, πρώτα και κύρια, δεν είναι μόνο θέμα προσωπικών αρχών. Είναι θέμα παραβίασης ακριβώς, αυτού του ίδιου του Συντάγματος. Και σε τελευταία ανάλυση, θα πρέπει να αποφασίσουμε τελικά να τροποποιήσουμε το Σύνταγμα, να το προσαρμόσουμε πάνω σ' αυτά που μας λέει η Κοινότητα. Και σε τελευταία ανάλυση, ακόμα και την Ευρωπαϊκή προοπτική εγώ την αρνούμαι, εάν πρόκειται να γεμίσουμε πτώματα, μέχρι να φτάσουμε ακριβώς εκεί. Δεν είναι δυνατόν, λοιπόν, να θυσιάζονται τα πάντα, εν ονόματι της Ευρωπαϊκής ολοκλήρωσης, από τη στιγμή που έχουμε τη δυνατότητα να αντισταθούμε. Και δεν είναι δυνατόν να μπαίνουμε μέσα με το ηλεκτρονικό φακέλωμα, να καταδυναστεύουμε αφ' ενός την ελευθερία, να μπαίνουμε φρένο στις θρησκευτικές ελευθερίες, να αγνοούμε τις φωνές και τις θρησκευτικές ηγεσίες, αλλά και τις πνευματικές ηγεσίες και μπορώ να πω, σχεδόν και το σύνολο τουλάχιστον της Αντιπολίτευσης, με ορισμένες εξαιρέσεις και να μην υπακούμε σ' αυτό το αίτημα. Και απορώ πραγματικά -κύριε Υπουργέ της Δικαιοσύνης, κι εγώ σας εκτιμώ σαν άνθρωπο και σαν Υπουργό, σέβομαι και τις ιδέες σας, αλλά δεν τις αποδέχομαι και ασφαλώς το ξέρετε- γιατί έχετε καταγράψει μία ιστορία στην ελληνική κοινωνία και μ' αυτό το νομοσχέδιο πραγματικά νομίζω ότι εγκλωβίζεσθε κι εσείς. 'Ερχεσθε, δηλαδή, να βάλετε πρώτος τον λίθον, σε ένα νομοσχέδιο που ουσιαστικά δεν σας εκφράζει. Και ας μας πείτε, είτε από το Βήμα αυτό, είτε από αλλού το αντίθετο. Είμαι βέβαιος, μέσα σας δεν το αποδέχεσθε. Είμαι βέβαιος, ότι πιέζεσθε. 'Ομως, η πίεση αυτή δεν μπορεί να δώσει ούτε και σε σας το άλλοθι, δεν μπορεί να σας δώσει συγχωροχάρτι. Πρέπει να αντιδράσετε, όπως αντιδρούμε κι εμείς. Και ξέρω πολύ καλά, ότι, όταν εσείς αντιδράσετε ή όταν αποφασίσετε να αντιδράσετε, η απόφασή σας, αυτή η αντίδρασή σας φέρνει αποτελέσματα. Είναι ευκαιρία, γιατί έχετε μία κοινοβουλευτική διαδρομή, να κλείσετε αυτήν τη διαδρομή μέχρι σήμερα, με μια τέτοια παλλικαριά, μια τέτοια απόφαση που πραγματικά θα σας γράψει η ιστορία.

Εγώ δεν διακατέχομαι ούτε από θρησκοληψίες ούτε από ακραίες ή δογματικές ιδεοληψίες. Θέλω να το πιστέψετε αυτό. Ούτε είμαι εκείνος, όπως σας είπα και στην αρχή, που θα πω όχι στον εκσυγχρονισμό. 'Ομως και στον εκσυγχρονισμό, τον καλώς εννοούμενο ασφαλώς, υπάρχουν αρχές, υπάρχουν κανόνες. Αυτοί οι κανόνες εδώ δεν υπάρχουν, παραβιάζονται και το ξέρετε πολύ καλά. Και ειδικά παραβιάζονται στα ευαίσθητα στοιχεία. Από τις διορθώσεις που κάνατε προηγουμένως, δεν άκουσα να κάνετε παρέμβαση, για να περιορισθούν. Σ' αυτές ακριβώς τις ελευθερίες που αφορούν τα ευαίσθητα στοιχεία -ακούσατε και την κα Μπενάκη- και η Νέα Δημοκρατία συνολικά, είναι αντίθετη σ' αυτό το άρθρο. Θα πρέπει, για να αλλάξετε τη φυσιογνωμία ολόκληρου του νομοσχεδίου, να κάνετε την παρέμβασή σας. Εγώ την περιμένω, γιατί, επαναλαμβάνω, ότι πιστεύω, πως και έντιμος άνθρωπος είσαστε και τη δύναμη να κάνετε τις ανάλογες αλλαγές έχετε.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Ανδρεουλάκος έχει το λόγο.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κυρίες και κύριοι Βουλευτές, δεν θα ήθελα σε καμία περίπτωση να είμαι στη δύσκολη θέση που είναι ο σημερινός Υπουργός, που εισηγείται το νομοσχέδιο.

Δεν είναι τυχαίο το γεγονός, κυρίες και κύριοι συνάδελφοι, ότι δεν βρέθηκε, πλην του Εισηγητού από Πλευράς ΠΑ.ΣΟ.Κ., ένας Βουλευτής να πάρει το λόγο και να υπερασπισθεί το νομοσχέδιο το οποίο συζητάμε σήμερα.

Ανέβηκα στο Βήμα για να διατρανώσω κι εγώ, μαζί με τους 

Σελίδα 4733 

άλλους προηγηθέντες συναδέλφους, την αντίθεσή μου στο συζητούμενο νομοσχέδιο. Είναι ένα νομοσχέδιο ψευδεπίγραφο, διότι δεν είναι νομοσχέδιο για την προστασία του πολίτη από τους κινδύνους που ενέχει η ηλεκτρονική επεξεργασία προσωπικών στοιχείων.

Είναι ένα νομοσχέδιο το οποίο έρχεται ουσιαστικά και θεσμοθετεί την ηλεκτρονική εισβολή στο χώρο των απόρρητων της προσωπικής ζωής και δραστηριότητας του κάθε πολίτη, του κάθε ανθρώπου σ' αυτήν τη Χώρα.

Κυρίες και κύριοι συνάδελφοι, είναι σαν να λέμε ότι επιτρέπουμε στο λύκο να εισβάλει στο ποιμνιοστάσιο, αλλά ξέρετε, ότι παίρνουμε τα μέτρα μας για να μη καρυδώσει ο λύκος τα πρόβατα ή τα άλλα ζωντανά του ποιμνιοστασίου.

Κύριε Υπουργέ, να ομολογήσετε, ότι ουσιαστικά, με τη ρύθμιση την οποία εισηγείσθε, οδηγείτε σε δεινή θέση, σε ισόβιο αλλά και μετά θάνατο ομηρία του κάθε ανθρώπου. Οι κίνδυνοι οι οποίοι αναδύονται από την κατοχή ενός σωρού πληροφοριών προσωπικού χαρακτήρα του πολίτη, θα τον συνοδεύουν και μετά θάνατον. Δηλαδή θα διαιωνίζονται.Και μετά το θάνατο θα υπάρχουν επιπτώσεις και στη μνήμη του, αλλά και στους απογόνους και επιγόνους του πολίτη του οποίου τα στοιχεία θα βρίσκονται στα χέρια αυτών που είναι ιδιοκτήτες τέτοιων ηλεκτρονικών αρχείων. Ουσιαστικά εδώ διακηρύσσουμε την παντοδυναμία των εξουσιαστών και θεσμοθετούμε την αδυναμία του πολίτη. Αυτός είναι ο ρόλος της Κυβερνήσεως; Εκεί μας οδηγεί η Ευρωπαϊκή ολοκλήρωση; Εάν πρόκειται η ευρωπαϊκή ολοκλήρωση, κυρίες και κύριοι συνάδελφοι, να οδηγήσει στην ομοιογενοποίηση των ευρωπαϊκών λαών και να εξαλείψει τις εθνικές ιδιαιτερότητες και την εθνική ταυτότητα κάθε λαού και εμένα προσωπικά με ενδιαφέρει αυτού του περιούσιου λαού, ο οποίος έχει μία πολυχιλιετή ιστορία διαγράψει, και πορεία, αιρέτω αυτή η ολοκλήρωση, και δεν διστάζω, από το Βήμα αυτό, να δηλώσω ότι δεν είμαι καθόλου Ευρωπαϊστής. Εννοείται, ότι η Ευρωπαϊκή 'Ενωση θα οδηγήσει στην ευτυχία των λαών στη διατήρηση και διαιώνιση των εθνών και στην ευτυχία του πολίτη, της κάθε χώρας μέλους της Ευρωπαϊκής 'Ενωσης. Εάν πρόκειται όλα να γίνουν προσάναμμα στη πλήρη επικράτηση των κάθε είδους και φύσεως εξουσιαστών, τότε αιρέτω η Ευρωπαϊκή ολοκλήρωση.

Το νομοσχέδιο το οποίο συζητούμε είναι προοίμιο της Συμφωνίας του Σένγκεν, με την οποία είμαι ριζικά και κάθετα αντίθετος και με τις μικρές μου δυνάμεις θα αγωνισθώ για να μην περάσει, όπως αγωνίζομαι για να μην περάσει και το νομοσχέδιο αυτό. Δεν θα δεχθώ να μπει η στάμπα του έξι εξήντα έξι, επάνω στο κάθε ' Ελληνα και κάθε Ελληνίδα πολίτη.

Κυρίες και κύριοι συνάδελφοι, δεν χάθηκαν οι αριθμοί. Γιατί η επιμονή στο έξι εξήντα έξι; Γιατί δεν το κάνουμε επτά εβδομήντα επτά; Γιατί δεν το κάνουμε εννέα ενενήντα εννέα; Γιατί έξι εξήντα έξι; Ποίες ιδιαιτερότητες και σκοπιμότητες εξυπηρετούνται με όλες αυτές τις ρυθμίσεις;

Το νομοσχέδιο δεν παρέχει καμία εξασφάλιση του πολίτη απέναντι στο κάτοχο και στο χρήστη των ηλεκτρονικών αρχείων. Οι διασφαλίσεις είναι προς το θεαθήναι. Είναι φύλλο συκής για να περάσουν αυτές οι εξοντωτικές ρυθμίσεις, οι οποίες κάνουν επίσημη την παρέμβαση των ηλεκτρονικών υπολογιστών στη ζωή των πολιτών. Οι όροι, οι οποίοι διαλαμβάνονται, είναι όροι ασαφείς και γενικολόγοι. Τα κριτήρια και οι αρχές οι οποίες θα κρίνουν την πραγμάτωση των προϋποθέσεων και των όρων αυτών, δεν παρέχουν καμία εξασφάλιση, ότι ο πολίτης δεν βρίσκεται στο στόχαστρο ανόμων και εκβιαστικών συμφερόντων. Γι' αυτό, δηλώνω ξεκάθαρα και μετά παρρησίας, ότι είμαι ριζικά αντίθετος με το συζητούμενο νομοσχέδιο και θα το καταψηφίσω.

(Χειροκροτήματα από τη Πτέρυγα της Νέας Δημοκρατίας).

ΠΡΟΕΔΡΕΥΩΝ(Νικόλαος Κατσαρός): Ο κ. Χαϊτίδης έχει το λόγο.

ΕΥΓΕΝΙΟΣ ΧΑΙΤΙΔΗΣ: Κύριε Πρόεδρε, κυρίες και κύριοι συνάδελφοι, είναι αλήθεια ότι τα τελευταία επτά-οκτώ χρόνια παρακολουθώντας την εισβολή των κάθε είδους ηλεκτρονικών μέσων στη ζωή μας, αρχίζουμε να νιώθουμε μία ανησυχία, αλλά και μία απορία. Υπάρχει Κράτος να μας προστατεύσει; Βλέπουμε ακόμα και σε απογευματινές ώρες -δεν συζητάμε πλέον για τις μεταμεσονύκτιες- όταν, αγαπητέ κύριε Υπουργέ, -και εσείς θα παρακολουθείτε- κατακλύζονται όλα τα ελληνικά σπίτια που έχουν ανοιχτές τηλεοράσεις από την επίσημη διάδοση της πορνείας, από την επίσημη διάδοση κάθε είδους, και ανατρεπτικών, ακόμα, ιδεών και κάθε είδους χυδαιοτήτων, τη στιγμή κατά την οποία είναι γνωστό, ότι υπάρχει νομοσχέδιο το οποίο προβλέπει επιτροπή δεοντολογίας από επιφανείς πολίτες με υποχρέωση να παρακολουθούν, να ελέγχουν και να επιβάλουν, αν χρειάζεται, μέσω του Ραδιοτηλεοπτικού Συμβουλίου κυρώσεις σε όσους δεν τηρούν τις προϋποθέσεις του νόμου για τη λειτουργία των τηλεοπτικών μέσων. 'Οταν, λοιπόν, ο πολίτης νιώθει ανίσχυρος, αυτός, η οικογένειά του, τα παιδιά του, τότε ζητάει την προστασία του επίσημου Κράτους από αυτά τα μέσα τα οποία τον απειλούν.

Με αυτήν τη σκέψη θα μπορούσε κανείς να πει ότι δεχόμασταν με χαρά, ανακούφιση και ικανοποίηση ένα νομοσχέδιο, υπό τον γενικό τίτλο "Προστασία από την επεξεργασία δεδομένων" και γενικά θα έλεγα "Προστασία από τη συνέπεια στη ζωή μας των ηλεκτρονικών μέσων κάθε είδους". Δυστυχώς, δεν μπορούμε, κύριε Υπουργέ, δεν μπορώ εγώ τουλάχιστον προσωπικά, αλλά απ'ό,τι είδα και όλοι οι συνάδελφοι που μίλησαν μέχρι τώρα, να ισχυριστούμε, ότι είμαστε ικανοιποιημένοι και ότι μπορούμε να δεχθούμε αυτό το νομοσχέδιο.

Γιατί; Διότι αντί προστασίας, επιδιώκει με έναν τρόπο -θα έλεγα-κεκαλυμμένο, με μία προβειά η οποία προσπαθεί τον λύκο να τον εμφανίσει ως άκακο πρόβατο. Ουσιαστικά νομιμοποιεί -και μάλιστα όπου θέλει- αυτές τις υπερβάσεις και αυτές τις παραβάσεις κάθε εννοίας δεοντολογίας, κάθε εννοίας ηθικής, αλλά και κάθε εννοίας -θα έλεγα-δημοκρατίας, αφού είναι δεδομένο με βάση τα άρθρα 2 του νομοσχεδίου, ότι δίνει το δικαίωμα και την ευχέρεια σε ιδιωτικές επιχειρήσεις, σε ιδιώτες -για τους οποίους αναφέρει, κύριε Υπουργέ, στο άρθρο 3 ότι μπορεί να μην είναι καν 'Ελληνες πολίτες ή εγκατεστημένοι στην Ελλάδα, ούτε καν στην Ευρωπαϊκή 'Ενωση, αλλά ανά τον κόσμο- καθώς και στους υπαλλήλους τους, να συγκεντρώνουν στοιχεία, να τα καταγράφουν, να τα επεξεργάζονται και να τα χρησιμοποιούν κατά το δοκούν και ενδεχομένως να τα χρησιμοποιούν και εκβιαστικά εναντίον λειτουργών, δικαστικών, πολιτικών, στρατιωτικών, αστυνομικών για να πετύχουν, κύριος οίδε, ποιους άνομους στόχους και ποιους επικίνδυνους, ακόμα και για την υπόσταση του 'Εθνους, σκοπούς.

Για να μην θεωρηθεί, κύριε Υπουργέ, ότι κινδυνολογώ ή αοριστολογώ, θα σας πω συγκεκριμένα ένα παράδειγμα και παρακαλώ να το ερευνήσετε. Εδώ και δέκα περίπου χρόνια, συγκεντρώνονται επίσημα και φωτογραφίζονται αρχεία και ελληνικά δημοτολόγια τα οποία χρησιμοποιεί η γενεολογική εταιρεία, μία εταιρεία η οποία εδρεύει στη Γιούτα των Ηνωμένων Πολιτειών, η οποία διευθύνεται από τέως αστυνομικούς και ανθρώπους της CIA. Και αυτά τα στοιχεία τα επεξεργάζονται με πιθανή πρόθεση -για την Ελλάδα αναφέρομαι- να αποδείξουν με ψευδή επεξεργασία και με διαστρέβλωση δεδομένων ότι δήθεν οι 'Ελληνες δεν αποτελούμε συνέχεια την αρχαίων Ελλήνων, είτε είμαστε γεμάτοι από μειονότητες. Και θα μας δημιουργήσουν προφανώς εθνικά θέματα.

Είναι ένα συγκεκριμένο παράδειγμα, κύριε Υπουργέ. Και αν μου ζητήσετε θα σας δώσω στοιχεία για να το ερευνήσετε και να το χειριστείτε αναλόγως.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Τελειώνω, κύριε Πρόεδρε.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Γι'αυτούς τους λόγους και για το γεγονός ότι είναι γνωστή, κύριε Υπουργέ, και η ακεραιότητά σας, αλλά κυρίως η λεβεντιά σας και η αποφασιστικότητα πολλές φορές, όταν αντιληφθείτε το δίκαιο και το σωστό μιας προτάσεως, έστω και πολιτικού αντιπάλου, τότε να ενεργείτε σύμφωνα με τη συνείδησή σας,

Σελίδα 4734 

σας καλώ να αποτάξετε το σατανά, να αποσύρετε αυτό το νομοσχέδιο.

Γιατί εγώ δεν μπορώ να θεωρήσω ότι ο Γιαννόπουλος είναι δυνατόν να συνδέσει το όνομά του με ένα τέτοιο νομοσχέδιο. 'Ενα νομοσχέδιο για τις συνέπειες του οποίου μας έχουν ενημερώσει, πριν από χίλια χρόνια στην Αποκάλυψη ο Ιωάννης, πριν από εκατόν χρόνια τα γνωστά πρωτόκολλα -και ξέρετε πολύ καλά ποια είναι τα πρωτόκολλα, κύριε Υπουργέ, και πριν από εξήντα χρόνια μας προειδοποίησε ο Τζωρτζ 'Οργουελ με τα γνωστά προφητικά του συγγράμματα, με τη "Φάρμα των Ζώων" και με το "1984".

ΠΡΟΕΔΡΟΣ (Απόστολος Κακλαμάνης): Κύριε Χαϊτίδη, ....

ΕΥΓΕΝΙΟΣ ΧΑΙΤΙΔΗΣ: Τελειώνω, κύριε Πρόεδρε.

Κύριε Υπουργέ, μην συνδέσετε το όνομά σας με αυτήν την αλυσίδα, μην αποτελέσετε ένα κρίκο σ' αυτήν την παγκόσμια αλυσίδα που πάει να αλυσοδέσει και τη Χώρα μας, αλλά και τον κόσμο ολόκληρο.

ΠΡΟΕΔΡΟΣ (Απόστολος Κακλαμάνης): Κύριε Χαϊτίδη, θα συμπληρώσει ο κ. Παπαθεμελής επί της Αγίας Γραφής!

ΕΥΓΕΝΙΟΣ ΧΑΙΤΙΔΗΣ: Γι' αυτούς τους λόγους καταψηφίζω το νομοσχέδιο. 'Ομως, σας παρακαλώ κύριε Υπουργέ, βοηθήστε και σεις. Αποσύρτε το νομοσχέδιο. Μην συνδέσετε το όνομά σας με αυτό το απαράδεκτο νομοσχέδιο.

ΠΡΟΕΔΡΟΣ (Απόστολος Κακλαμάνης): Ο κ. Παπαθεμελής έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Να τελειώσει ο κ.Παπαθεμελής επί της Αγίας Γραφής, να συμπληρώσετε και εν συνεχεία επί της Αποκαλύψεως του Ιωάννου εσείς!

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Ηθελα να πω κάτι στον κ. Χαϊτίδη.

ΠΡΟΕΔΡΟΣ (Απόστολος Κακλαμάνης): Να τελειώσει, κύριε Υπουργέ, ο κ.

Παπαθεμελής και μετά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μα δεν θα μιλήσω, κύριε Πρόεδρε. Ο κ. Χαϊτίδης επικαλέστηκε τη λεβεντιά μου....

ΠΡΟΕΔΡΟΣ (Απόστολος Κακλαμάνης): Λεβεντιά επεκαλέσθη γενικώς. Δεν στερείται λεβεντιάς ο κ. Παπαθεμελής.

Ορίστε, κύριε Παπαθεμελή, έχετε το λόγο.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Μα τη λεβεντιά του Υπουργού της Δικαιοσύνης επεκαλέσθη ο προλαλήσας συνάδελφος, την οποία υποθέτω ότι ουδείς αμφισβητεί σ' αυτήν την Αίθουσα. Και πρέπει να πω και για τις αγαθές προθέσεις του να προστατεύσει το άτομο, το πρόσωπο από την επεξεργασία των ατομικών στοιχείων.

Κύριε Υπουργέ, πραγματικά δεν αμφισβητώ την πρόθεσή σας. Νομίζω, ότι είναι ιερή η πρόθεσή σας. 'Ομως δεν πιστεύω ότι εξ αντικειμένου υπάρχει η δυνατότητα προστασίας του προσώπου από αυτήν την ιστορία. Και επειδή δεν πιστεύω ότι υπάρχει η δυνατότητα προστασίας, αντιθέτως, δια του τρόπου αυτού, υπάρχει νομιμοποίηση της εισβολής στα απόρρητα ατομικά στοιχεία του ανθρώπου, επιτρέψτε μου να μην ψηφίσω, να καταψηφίσω αυτό το νομοσχέδιο, την αρχή του νομοσχεδίου. Συμμερίζομαι τους φόβους, τις παρατηρήσεις και το σχολιασμό που διατύπωσαν οι Αγιορίτες πατέρες.

Σας ευχαριστώ.

(Χειροκροτήματα).

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, μόνο αυτήν την παρατήρηση θέλω να κάνω.

Αυτό το νομοσχέδιο δεν το κατήρτισα εγώ, όπως ξέρετε. 'Εχει καταρτισθεί από καμιά δεκαριά προηγούμενους Υπουργούς.

'Εχω, εδώ, στο φάκελό μου το εξής: 'Οτι, η Νέα Δημοκρατία στις 6 Νοεμβρίου 1996 το είχε καταθέσει εδώ ως πρόταση νόμου. Και ερωτώ τους συναδέλφους της Νέας Δημοκρατίας -θα το ξέρουν αυτό- αν το Κόμμα τους είχε κάνει πρόταση νόμου για να ψηφισθεί αυτό το νομοσχέδιο.

Θα μιλήσω αύριο. 

ΕΥΓΕΝΙΟΣ ΧΑΙΤΙΔΗΣ: Και άλλες προτάσεις είχαμε κάνει, κύριε Υπουργέ, αλλά δεν τις δεχθήκατε.

ΠΑΝΑΓΙΩΤΗΣ ΚΑΜΜΕΝΟΣ:Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): 'Εχετε εγγραφεί, κύριε Καμμένε;

ΠΑΝΑΓΙΩΤΗΣ ΚΑΜΜΕΝΟΣ: 'Εχω πρωτολογήσει.

ΠΡΟΕΔΡΟΣ (Απόστολος Κακλαμάνης): Δεν υπάρχει κανένας άλλος για να πρωτολογήσει.

Ορίστε, κύριε Καμμένε, έχετε το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Περιμένετε, κύριε Κόρακα. Θα τελειώσει ο κ. Καμμένος και μετά.

ΣΤΡΑΤΗΣ ΚΟΡΑΚΑΣ: Δευτερολογεί ο κ. Καμμένος;

ΠΡΟΕΔΡΟΣ (Απόστολος Κακλαμάνης): Ναι, δευτερολογία ζήτησε. 

Ορίστε, κύριε Καμμένε.

ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, δεν θέλω να δευτερολογήσω. Θα δευτερολογήσω στη συνέχεια της συζητήσεως, αφού ακούσουμε τον κύριο Υπουργό, με τις παρατηρήσεις που κάναμε το σύνολο των Βουλευτών, πλην της Εισηγήτριας της Νέας Δημοκρατίας.

Μία διευκρίνιση μόνο προς τον κύριο Υπουργό.

Αυτό που θα ήθελα να ξεκαθαρίσω είναι το εξής, ότι η Νέα Δημοκρατία έφερε κάποια πρόταση νόμου, την οποία υπέγραψαν επιφανή στελέχη της Νέας Δημοκρατίας. Σας διαβεβαιώ όμως και το παρατηρήσατε και μόνος σας, κύριε Υπουργέ, ότι το σύνολο των Βουλευτών της Νέας Δημοκρατίας που βρίσκεται σήμερα στην Αίθουσα αυτή, ετάχθη κατά του συγκεκριμένου νομοσχεδίου, όπως αν θέλετε, ετάχθη και μεγάλος αριθμός Βουλευτών, όταν καταρτίστηκε αυτό το σχέδιο νόμου.

Η δήλωση η δική μου είναι και την επαναλαμβάνω, πως εάν τεθεί θέμα κομματικής πειθαρχίας, προτιμώ να διαγραφώ ή να παραιτηθώ από το βουλευτικό αξίωμα παρά να στηρίξω ένα τέτοιου είδους νομοσχέδιο. Και αυτό νομίζω ότι εκπροσωπεί και τους κυρίους συναδέλφους που βρίσκονται σήμερα εδώ και πήραν το λόγο.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας κ. Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, το νομοσχέδιο που είχε καταθέσει η Νέα Δημοκρατία ήταν τελείως διαφορετικό από αυτό που κατέθεσε η Κυβέρνηση. Και επομένως η κα Μπενάκη εμίλησε ορθώς με τις επιφυλάξεις που κατέθεσε και με την αναδρομή και την επικουρικότητα των ξένων νομοθεσιών. Νομίζω, λοιπόν, ότι η Νέα Δημοκρατία και η κα Μπενάκη και όλοι μας θα ψηφίσουμε σύμφωνα με αυτό που η συνείδησή μας λέει.

ΓΕΩΡΓΙΟΣ ΤΣΑΦΟΥΛΙΑΣ: Είναι δυνατόν να διακόψουμε;

ΠΡΟΕΔΡΟΣ (Απόστολος Κακλαμάνης): Είναι δώδεκα η ώρα. Αν θέλει ο Υπουργός να μιλήσει, είναι ελεύθερος να μιλήσει. Αν δεν θέλει ...

Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Ο κύριος Υπουργός όπως ακούσατε πιο μπροστά δήλωσε ότι θα μιλήσει αύριο. Εγώ ως Κοινοβουλευτικός Εκπρόσωπος θα ήθελα να μιλήσω αφού ακούσω τον κύριο Υπουργό. Πως θα μιλήσουμε δηλαδή; Και οι άλλοι Βουλευτές μας πως θα δευτερολογήσουν αν δεν ακούσουν την Κυβέρνηση; Είναι καινούριος τρόπος νομοθετικού έργου αυτός; Δεν καταλαβαίνω.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, έχετε το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Μία ερώτηση να κάνω.

ΠΡΟΕΔΡΟΣ (Απόστολος Κακλαμάνης): Δεν έχετε το λόγο.

Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, κύριοι συνάδελφοι κατ' αρχήν το νομοσχέδιο αυτό δεν έρχεται για πρώτη φορά ως κατατεθέν στη Βουλή. 'Εχει 

Σελίδα 4735 

βέβαια μία ιστορία την οποία είμαι υποχρεωμένος να σας αναπτύξω.

'Εχω να πω, όμως, σχετικά με αυτά που άκουσα από όλους σας -ευχαριστώ για τα καλά σας λόγια- ότι, όλα τα κράτη, με νομοσχέδια για την προστασία των προσωπικών δεδομένων, όπως λέγεται ή επεξεργασία των προσωπικών δεδομένων, έχουν κάνει νόμους. 'Ολα τα κράτη της Ευρώπης! Μόνο η Αγγλία, η Ιρλανδία και νομίζω και η Δανία δεν έχουν ψηφίσει τη Συνθήκη του Σένγκεν. 'Αλλο η Συνθήκη του Σένγκεν και άλλο το νομοσχέδιο προστασίας των προσωπικών δεδομένων. Και μόνο η Ελλάδα είναι έξω και η Ελληνική Κυβέρνηση, ακριβώς για να συνταχθεί με το σύνολο των Ευρωπαϊκών κρατών που είναι στην Ευρωπαϊκή 'Ενωση, περνάει αυτό το νομοσχέδιο ή θέλει αυτό να ψηφιστεί από τη Βουλή, να γίνει νόμος του Κράτους.

Και να αναφερθώ: Η Αγγλία, η Γαλλία, η Γερμανία, η Ιταλία προ μηνός, η Πορτογαλία, η Ισπανία, το Βέλγιο, η Ολλανδία, η Φινλανδία, η Αυστρία, η Σουηδία, το Λουξεμβούργο, η Δανία κ.λπ. το έχουν ψηφίσει και μένουμε μόνο εμείς. Αυτό όσον αφορά την προστασία των προσωπικών δεδομένων.

Από εκεί και ύστερα το νομοσχέδιο αυτό έχει μία διαδρομή, πάλι σαν προστασία των προσωπικών δεδομένων. Καλύτερα θα ήταν να διαβάσω την εισηγητική έκθεση του σχεδίου νόμου που κατέθεσε η Νέα Δημοκρατία τότε.

"Η πρόταση νόμου για την προστασία του ατόμου από την επεξεργασία των προσωπικών πληροφοριών στηρίζεται κυρίως στο προσχέδιο που υπέβαλε τον Ιούνιο του 1985, επιτροπή - ομάδα εργασίας υπό την προεδρία του Συμβούλου και Αντιπροέδρου του Σ.τ.Ε. Κίμωνα Χαλαζονίδη και με τη συμμετοχή των Αναστασίου Μαρίνου Σ.τ.Ε., Κωνσταντίνου Μαυριά, Γεωργίου Παπαδημητρίου και Προκόπη Παυλόπουλου, καθηγητών Πανεπιστημίων μετά από διετή συνεχή συνεργασία.

Στο προσχέδιο αυτό, έγιναν έκτοτε διάφορες μεταβολές μετά από εισηγήσεις υπηρεσιακών και άλλων φορέων, καθώς και του προέδρου και μελών της επιτροπής. Η πρόταση νόμου κατετέθη το Δεκέμβριο του 1988 με τη μορφή που έλαβε τότε. Εκρίθη αναγκαίο να τεθεί και πάλι υπόψη της επιτροπής, η οποία ανασυγκροτήθηκε χωρίς τη συμμετοχή του Προκόπη Παυλόπουλου.

Η επιτροπή επεξεργάστηκε αυτήν την πρόταση και προέβη σε ορισμένες τροποποιήσεις με γνώμονα τη μεγαλύτερη δυνατή εξασφάλιση των δικαιωμάτων του ατόμου που απειλούνται χωρίς αμφιβολία από την εισβολή των ηλεκτρονικών υπολογιστών, όχι μόνο στο δημόσιο και επιχειρηματικό τομέα, αλλά κυριολεκτικά στην καθημερινή οικογενειακή ζωή. Κύριο όμως μέλημα των συντακτών ήταν η εξασφάλιση των δικαιωμάτων αυτών απέναντι στο ενδεχόμενο ενός πανίσχυρου ηλεκτρονικά εξοπλισμένου Κράτους και των διαφόρων φορέων της κρατικής εξουσίας.

Η πρόταση νόμου ετέθη, εκ νέου, υπόψη της ειδικής επιτροπής που λειτουργεί στα πλαίσια της παρούσης κεντρικής νομοπαρασκευαστικής επιτροπής στο Υπουργείο Δικαιοσύνης και αποτελείται από τα ίδια μέλη της επιτροπής που συνέταξε στην τελική της μορφή την πρόταση και η οποία επιμένει στην πρόταση νόμου με αυτήν τη μορφή.

Με την ανάπτυξη των σύγχρονων τεχνολογικών μέσων σε διάφορους τομείς, π.χ. γενετική, τηλεπικοινωνίες, πληροφορική ανέκυψε η ανάγκη προστασίας της ανθρώπινης προσωπικότητας από τη χρήση τους. Η ανάγκη αυτή είναι αισθητή ειδικά στον τομέα της αυτοματοποιημένης επεξεργασίας των πληροφοριών με τη χρήση ηλεκτρονικών υπολογιστών. Κατά τις δύο τελευταίες δεκαετίες είδαν το φως κείμενα διεθνή και εθνικά με τα οποία τέθηκαν γενικές αρχές και θεσπίστηκαν διατάξεις για τη ρύθμιση αυτού του θέματος.

Ειδικότερα το θέμα τέθηκε ως θέμα προστασίας του απόρρητου της ιδιωτικής ζωής, αλλά και γενικότερα ως θέμα προστασίας της ανθρώπινης αξιοπρέπειας και ελευθερίας".

Και πάμε μακρύτερα στη γενική συνέλευση των Ηνωμένων Εθνών που και εκεί δύο και τρεις φορές έγιναν επεξεργασίες πάνω στο θέμα της προστασίας του ατόμου από την εισβολή της ηλεκτρονικής όσον αφορά στα δικαιώματα του ανθρώπου.

Το νομοσχέδιο δημιουργεί μία ανεξάρτητη αρχή που συγκροτείται από προσωπικότητες τις οποίες εγκρίνει όχι ακριβώς η Βουλή αλλά η επιτροπή των Θεσμών, νομίζω και η σύνοδος των προέδρων. Ακριβώς σ'αυτό το θέμα δεν ξέρω αν καταλήγουμε στην άποψη που έχει καταλήξει το Υπουργείο Δικαιοσύνης.

Εγώ βρήκα το νομοσχέδιο. Συντάχθηκε όταν ήταν Υπουργός ο κ.Βενιζέλος με νομοπαρασκευαστική επιτροπή, με επιτροπές. Το δουλέψαμε, το ξαναδουλέψαμε, το φέραμε στη Διαρκή Κοινοβουλευτική Επιτροπή. Τροποποίησα διατάξεις, δέχτηκα εισηγήσεις και προτάσεις, ώστε να γίνει τελειότερο προς απρόκρουση ακριβώς του φακελώματος και για την προστασία του ατόμου από τους ηλεκτρονικούς υπολογιστές.

Δε γνωρίζετε ότι υπάρχουν ολόκληρες υπηρεσίες στις οποίες είναι φακελωμένος ένα σωρό κόσμος και μεταξύ αυτών και εμείς; Και επαινέσατε προηγουμένως τους αγώνες μας για τις δημοκρατικές ελευθερίες και για τα δημοκρατικά δικαιώματα. Ναι, υπάρχουν ολόκληρες υπηρεσίες μη ελεγχόμενες. Το νομοσχέδιο θέλει να ελέγξει ακριβώς όλα αυτά τα πράγματα που ήδη έχουν συγκροτηθεί και να επιτρέψει μόνο εκείνες τις πληροφορίες οι οποίες δε θίγουν το πρόσωπο. Δηλαδή, τα ευαίσθητα προσωπικά δεδομενα όπως είναι η φυλετική, η εθνική υπόσταση, τα πολιτικά φρονήματα, η ερωτική ζωή, η υγεία και οι θρησκευτικές δοξασίες. 'Ολα αυτά εξαιρούνται από το να δίδονται στις διάφορες υπηρεσίες. Προστατεύονται.

Είναι άλλα τα οποία οπωσδήποτε δίδονται. Αλλά η αρχή είναι για την προστασία. Δεν είναι για να δίνει.

Δεν ήξερα ότι θα έχω δέκα λεπτά για να μιλήσω, κύριε Πρόεδρε. Νόμιζα πως έχω τριάντα λεπτά ως Υπουργός.

ΠΡΟΕΔΡΟΣ (Απόστολος Κακλαμάνης): Δικαιούσθε είκοσι λεπτά, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μου δώσατε δέκα λεπτά και άρχισα να τρέχω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Νόμισα ότι δε σας χρειάζεται το εικοσάλεπτο και ότι θα μας επείθατε με τα δέκα λεπτά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν ξέρετε πόσα λεπτά χρειάζομαι, κύριε Πρόεδρε, γιατί δεν παρακολουθήσατε τι κατεβατά ακούσαμε εδώ.

Μας είπαν δήθεν εκσυγχρονιστές. Τι θα πει δήθεν εκσυγχρονιστές, κύριε πρόεδρε του ΔΗΚΚΙ; Εσείς δεν είσθε δήθεν; Τι είσαστε; Είπατε ότι δουλέψατε είκοσι δύο χρόνια στο ΠΑ.ΣΟ.Κ. Το αναγνωρίζουμε, σας τιμήσαμε και προσωπικά σε τίμησα και δε νομίζω πως πρέπει να έχεις παράπονο. Από εκεί και ύστερα δεν μπορείτε να μας λοιδορείτε κάθε φορά και να μας χλευάζετε. Ούτε ακόμα να δημαγωγείτε καθ'ον τρόπον δημαγωγείτε ένας-ένας εδώ μέσα. Μας βρίζετε και υπομένουν μερικοί. Δε θα το δεχθούμε. Να πείτε τις απόψεις σας. Εγώ σας σέβομαι. Σέβομαι και τους ιερείς και τους δεσποτάδες και την Ιερά Σύνοδο και το 'Αγιο 'Ορος. Σέβομαι τις γνώμες όλων και πολλές φορές βλέπετε ότι δε μιλάω. Πότε αντιδρώ; 'Οταν μας προκαλείτε ή όταν μας χλευάζετε ή μας λοιδορείτε. Δε λέω, όταν μας συκοφαντείτε.

'Ετσι, λοιπόν, σαν δημοκρατικοί πολίτες και σαν Βουλευτές που βουλευόμεθα να βρούμε σωστούς τρόπους. Εγώ ευχαρίστως να δεχθώ ό,τι είναι καλύτερο και δε σας αποκρύπτω ότι επί έντεκα ημέρες δουλεύαμε αυτό το νομοσχέδιο. Το βρήκαμε, το φτιάξαμε, το διορθώσαμε, κόψαμε και προσθέσαμε. Τώρα παρεμβαίνει και η 'Ενωση των Ιδιοκτητών του Τύπου με γνωμοδοτήσεις τριών - τεσσάρων συνταγματολόγων και ζητάει να μη βάλουμε περιορισμούς στο τι ο Τύπος θα δημοσιεύει. Βέβαια, η κα Μπενάκη έβαλε βαθειά το νυστέρι. Είναι δυνατόν να αφήσουμε τον Τύπο να αλωνίζει;

Κύριοι συνάδελφοι, ο αιώνας της τεχνολογίας έχει πάρει τέτοια αλματώδη ανάπτυξη, ώστε η πληροφορική πλέον κατέστη επικίνδυνη. Αυτό είναι γεγονός. Εγώ δεν πιστεύω στο "666" που λέτε. Μάλιστα ζήτησα από τον κ. Γιακουμάτο και μου έδωσε ένα κείμενο που κάποιος -θα τον έλεγα κομπιούτερ- πράγματι έχει αυτό το 6 και 6 και 6. Βέβαια είπε ο κ. Παπαθεμελής γιατί να μην είναι 7,7,7. Και εγώ λέω γιατί 

Σελίδα 4736 

να μην είναι 7,7,7.

Εάν, κύριοι συνάδελφοι, το κάθε μηχάνημα του κάθε εργοστασίου που είναι χιλιάδες τα εργοστάσια που φτιάχνουν τέτοια μηχανήματα, έχει το κάθε ένα από αυτά τον κωδικό του, δε νομίζω ότι αυτό πρέπει να μας παρασύρει για να πιστέψουμε ότι η Αποκάλυψη του Ιωάννη ή οι οπαδοί του κ. Γιακουμάτου -που λείπει και δεν μπορώ να ασχοληθώ περισσότερο μαζί του του- και που τους έφερε εδώ για να χειροκροτήσουν προηγουμένως, είναι οι καλόγριες που τον ψηφίζουν. Εγώ δε θέλω να κατηγορήσω αλλά να παρηγορήσω θα 'θελα μάλλον και ορισμένους από εσάς είτε είναι από εκεί είτε από εδώ που απόψε όλοι σμίξατε, πιάσατε το Θεό με τα δυο σας χέρια και ακούω το φίλο μου τον κ. Αυδή να λέει ότι κομμουνιστές, σοσιαλιστές και φιλελεύθεροι κάνουν αυτό ή εκείνο. Πέστε, κύριε Αυδή, και δεξιοί και ακροδεξιοί και πρώην χουντικοί και αρχιχουντικοί όλοι μαζί είστε σ'αυτό το θέμα.

Εγώ σέβομαι τις απόψεις σας. Αλλά δεν είναι έτσι τα πράγματα. Παρεξηγήσατε. Είναι μια προσπάθεια ακριβώς να προστατεύσουμε. 

ΦΩΤΗΣ ΚΟΥΒΕΛΗΣ: Το 'Αγιον 'Ορος.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σέβομαι και το 'Αγιον 'Ορος. Εγώ, αγαπητέ φίλε Φώτη Κουβέλη, σέβομαι και το 'Αγιον 'Ορος. Και δεν είναι περισσότερο θρησκευόμενος ο Παπαθεμελής από εμένα. Και αν τον βάλω κάτω να πούμε πόσα απολυτίκια ξέρει, ή κοντάκια, ή εξαποστειλάρια, ή αίνους ή ψαλμούς, δε θα πιάσει μπάζα, κατά το κοινώς λεγόμενο. 'Αλλο το ένα όμως, άλλο το άλλο. Ναι Χριστιανοί Ορθόδοξοι, ναι με τη Χριστιανική Εκκλησία, ναι και με την Εκκλησία της Ελλάδας. 'Ετσι μεγαλώσαμε. 'Ομως, μη το καπηλευόμεθα αυτό, μην το εκμεταλλευόμαστε και μην παρασυρόμαστε. Το είπε, λέει, ο Δεσπότης της Αιγιαλείας. "Κάτι τρέχει με τη φοράδα στα αλώνια". Επειδή τον έχω στο στομάχι, όπως με έχει και εκείνος. Θυμόσαστε, κάποια περίπτωση που έβαλε και να με αφορίσει κιόλας, κάποια εποχή, του απάντησα καταλλήλως και εγώ και σιώπησε.

'Ομως, μου βάζετε τώρα και πετάτε χαρτιά εδώ πέρα, ότι το είπαν και τα Εκκλησιαστικά Σωματεία. Εντάξει, το είπαν. Εάν κάνουν ένα λάθος, θα παρασυρθούμε και εμείς, κύριοι συνάδελφοι της Νέας Δημοκρατίας, που μου βγήκατε όλοι εδώ πέρα εναντίον του νόμου; Που αλλού νομίζετε πως είναι και που αλλού πράγματι δουλεύει αυτός ο νόμος; Δεν έχω ακριβώς την αίσθηση ότι κάνετε λάθος. Δεν έχω τέτοια αίσθηση. 'Εχω αίσθηση, όμως, ότι από λόγους αντιπολιτευτικούς βρήκατε να συνενωθείτε σε ένα κοινό μέτωπο. Και λέγω ότι εδώ δεν έχετε δίκιο. Αν δείτε τα άρθρα ένα-ένα, που θα τα συζητήσουμε και θα τα κουβεντιάσουμε, θα δείτε πόσα μέτρα παίρνουμε, ακριβώς για να μπορέσουμε να προστατεύσουμε από τη λαίλαπα, από τη μάστιγα, πράγματι, όλων αυτών των συστημάτων που λειτουργούν.

Εδώ και δέκα χρόνια, κάποιος ξένος, φίλος, Γερμανός, μου είπε ότι "ξέρετε, όταν μιλάτε εδώ στα γραφείο σας, να ανοίγετε ένα ραδιόφωνο, γιατί αυτά που λέτε μπορεί να τα παρακολουθούν και πεντακόσια μέτρα απέξω". Φανταζόσαστε ποτέ ένα μικρό πραγματάκι που το λένε "κοριό" να το έχει κανείς κάπου, να κουβεντιάζεις και να τον ψάξεις ακόμα και να μην το βρείς και αυτός να σε μαγνητοφωνεί; Το υπέστην εγώ κάποτε από τον κ. Κακαουνάκη, στον οποίο είχα κόψει και την καλημέρα. Και μου είπε ότι "θέλω να πάρω μια φωτογραφία για σας για την τηλεόραση, σας παρακαλώ πολύ" και εγώ ήξερα ότι το έχει αυτό. Και μετά από δέκα μέρες λέει ότι "εγώ μαγνητοφώνησα το Γιαννόπουλο με τον κοριό". Και βγήκα και είπα "αν είσαι άντρας, πες τι πήρες από εκεί". 'Ηξερα και ήμουν πάρα πολύ επιφυλακτικός, παραδείγματος χάριν, όταν είχα μια συνάντηση, μια συζήτηση, τότε που ήμουν σε σύγκρουση με τον αείμνηστο Πρόεδρό μας τον Αδρέα Παπανδρέου. Είναι τέτοια τα μηχανήματα.

Να νομίσω ή να πιστέψω ή να σας πείσω, ότι και με αυτό το νόμο θα μπορέσουμε να προστατέψουμε; Δεν το πιστεύω, δεν το περιμένω. Θα βρουν τρόπους να σπάσουν τους κωδικούς. Δεν ακούτε τι γίνεται, που μπαίνει ο ένας μέσα εκεί πέρα και σπάει ολόκληρα συστήματα; Βρισκόμαστε πράγματι σε έναν κίνδυνο των δικαιωμάτων, των δικαιωμάτων όμως, που τα δικαιώματα αυτά άλλοι θα τα εμπορεύονται, άλλοι θα τα καπηλεύονται και άλλοι εναντίον μας θα επιτίθενται. Ε, ό,τι μπορούμε να κάνουμε. Και να πιστεύετε και κάτι που λέμε και εμείς. Αλλά μη μου λέτε ότι όλα τα κράτη της Ευρωπαϊκής 'Ενωσης δεν έχουν κάνει νομοθεσία. 'Εχουν κάνει νομοθεσία και επαναλαμβάνω, μόνο στη Συνθήκη του Σένγκεν. Σας βεβαιώνω.

Είχα πάει προ διμήνου στη περιοχή της Φραγκφούρτης, καλεσμένος από κοινότητες δικές μας εκεί. 'Οταν γυρίζαμε να φύγουμε -είχε πέσει και χιόνι τότε και έφυγε το τελευταίο αεροπλάνο το δικό μας αργά στις έντεκα η ώρα, ήμασταν όλη τη μέρα στο αεροδρόμιο- πήγαμε από έναν άλλο δρόμο για να φθάσουμε εκεί. Και εκεί βλέπαμε τον κόσμο να περνάει ελεύθερα. Και μου είπαν ότι "εδώ είναι οι χώρες του Σένγκεν". Δηλαδή, τι είναι το Σένγκεν γενικά; Δεν υπάρχουν σύνορα μεταξύ τους, παρά μόνο τα εξωτερικά σύνορα. Και εμείς δεν έχουμε προσχωρήσει ακόμα εκεί. Δεν είναι δηλαδή προϋπόθεση για να μπούμε στο Σένγκεν να ψηφίσουμε αυτό. Είναι ανεξάρτητο. Αλλά όταν όλες οι χώρες της Ευρωπαϊκής 'Ενωσης έχουν προσχωρήσει και έχουν αυτά τα μέσα και αυτά τα μέτρα, εκεί ούτε σε ψάχνουν ούτε διαβατήρια, ούτε τίποτα. Αλλού που πάει η Ελλάδα, που δεν είναι ακόμα στο Σένγκεν, έχει εκείνα τα παλιά ακόμα που πρέπει να δείξεις και τα διαβατήρια. 'Ετσι το έχουν.

Κύριοι συνάδεφλοι, η όλη νομοθεσία, επαναλαμβάνω, δε γίνεται ακριβώς για να βλαβούν τα ατομικά δικαιώματα των Ελλήνων. Γίνεται, για να προστατευθούν αυτά τα ατομικά δικαιώματα. 'Οταν φθάσουμε στα άρθρα και γίνει συζήτηση, θα δείτε και τι εξαιρείται. Τα προσωπικά δεδομένα, τα ευαίσθητα, όπως λέγονται, και τα είπαμε είναι οι πολιτικές δοξασίες, οι θρησκευτικές, η ιδιωτική ζωή, η υγεία, τα σεξουαλικά, τα ερωτικά ακόμη κ.λπ. αυτά εξαιρούνται από το να δίνονται. Κατά τα άλλα, η Αρχή είναι εκείνη, που τη λέμε Αρχή, έτσι λέγεται και στις ξένες χώρες, Αρχή από διακεκριμένες προσωπικότητες, με ολόκληρο σύστημα υπηρέτησης της Αρχής, δηλαδή βοήθειας ως λειτουργίας της Αρχής, που εκείνοι πάλι θα εγκρίνονται -αυτές οι προσωπικότητες- από τη Βουλή. Μπορεί να πει κανείς ότι είναι ένα εχέγγυο, είναι μια εγγύηση. 'Ολα τα άλλα, εκείνα που είπατε και εκείνα, που κατά το κοινώς λεγόμενο, μας σούρατε, δεν έπρεπε να τα πείτε. Δεν τα ξέρετε καλά τα πράγματα. Κι εγώ την ίδια άποψη με τη δική σας είχα προτού μελετήσω, προτού βάλω τα χαρτιά κάτω και ενημερωθώ.

Επίσης, για τις ιερές κοινότητες δε θα ήθελα να πω τίποτε άλλο. Η προστασία πάντως είναι αυτή, που ορίζει το νομοσχέδιο και δεν έχω τίποτα να προσθέσω. Στην κατ' άρθρο συζήτηση θα μπορέσω, παρεμβαίνοντας όπου υπάρχει αμφιβολία, να σας δώσω περισσότερες εξηγήσεις, αν θέλετε ακόμη και περισσότερες πληροφορίες. 'Αμα όμως βάλουμε μπροστά, φίλε Στέλιο Παπαθεμελή, το σταυρό και φέρουμε και τις καλόγριες από το "'Αγιον 'Ορος"...

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Στο 'Αγιο 'Ορος δεν έχει καλόγριες.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): ...από την Αγία Λαύρα και φέρει και ο Γιακουμάτος. Αύριο έχουμε και συγκέντρωση δυναμική, λέει, την άποψη της Εκκλησίας. Τότε όμως εμείς βέβαια χάνουμε το δρόμο μας και χάνουμε το στόχο μας. Εγώ δε θα ήθελα να ακολουθήσουμε αυτήν την πρακτική, αλλά να μελετήσετε το νομοσχέδιο και να συζητήσουμε με καλή πίστη και να κάνουμε ό,τι το καλύτερο μπορεί να γίνει.

Σας ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Ζαφειρόπουλος έχει το λόγο, ως Κοινοβουλευτικός Εκπρόσωπος της Νέας Δημοκρατίας.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Από πληροφορίες έχω μάθει ότι αύριο θα ακούσουμε και την άποψη του κυρίου Πρωθυπουργού επί του νομοσχεδίου αυτού. Βλέπω ότι υπάρχει ένας πολύ μεγάλος προβληματισμός στην Αίθουσα. Ο προ-

Σελίδα 4737 

βληματισμός δημιουργήθηκε όχι μόνο από την τοποθέτηση του κυρίου Υπουργού, που καθαρά και ξάστερα είπε και τους δικούς του προβληματισμούς, διότι η χρησιμοποίηση της προτάσεως της Νέας Δημοκρατίας, όπου έχει ορισμένες παραγράφους, αναδεικνύουν τους προβληματισμούς της Νέας Δημοκρατίας, τους οποίους κατέθεσε και η Εισηγήτριά μας, η κα Μπενάκη. Παραδείγματος χάρη, αυτό που επεκαλέσθη ο κύριος Yπουργός, ότι "η επιτροπή επεξεργάστηκε την πρόταση αυτή και προέβη σε ορισμένες τροποποιήσεις, με γνώμονα τη μεγαλύτερη δυνατή εξασφάλιση των δικαιωμάτων του ατόμου".

'Οπως ξέρετε, τόσο η χριστιανική θρησκεία, όσο και οι προτάσεις και οι σκέψεις του Μαρξ -θα μου επιτραπεί αυτή η έκφραση- έχουν το ανθρωποκεντρικό σύστημα, κοιτάνε τον άνθρωπο, ποιος είναι ο άνθρωπος, την προσωπικότητά του, πώς μπορούν να προστατεύσουν αυτήν την προσωπικότητα και όχι να την απομειώνουν διάφορα συμφέροντα οικονομικού χαρακτήρα. Και πολύ ορθά, σε μια επιστολή που θα έχει κυκλοφορήσει σε όλους μας, που κατατέθηκε από όλες τις ιερές μονές, τα ηγουμενοσυμβούλια του Αγίου 'Ορους παραλληλίζουν την οικονομική μάλλον πολιτική, η οποία γίνεται σε όλες τις φιλελεύθερες χώρες και απεικονίζεται με τον αριθμό αυτό τον 666, ότι μπορεί να υπάρξει μια δικτατορία του πνεύματος και μια δικτατορία της ανθρώπινης ελευθερίας και του ανθρώπου γενικότερα.

Εγώ προτείνω, κύριε Πρόεδρε, απόψε να διακόψουμε τη συζήτηση του νομοσχεδίου αυτού εδώ, για να ακούσουμε και τον κύριο Πρωθυπουργό, ο οποίος είναι ο εκφραστής της ελληνικής πολιτικής και ο οποίος έχει την ευθύνη της λειτουργίας του Κράτους και έχει και την ευθύνη των σχέσεών μας με όλες τις χώρες τις οποίες ανέφερε και ο κύριος Υπουργός και από τις οποίες άλλες έχουν προσχωρήσει, ή άλλες έχουν ψηφίσει αυτήν την ευρωπαϊκή σύμβαση και νόμους ανάλογους μ' αυτόν.

Πιστεύω ότι μέλημά μας θα πρέπει να είναι πρώτα να ακούσουμε, όλα τα Κόμματα, τον κύριο Πρωθυπουργό -ακούσαμε τον κύριο Υπουργό, ο οποίος μπορεί να θέλει να δευτερολογήσει κι όλας- και ανάλογα πλέον να τοποθετηθούμε. Δεν το κάνουμε από αντιπολιτευτική διάθεση, κύριε Υπουργέ, το κάνουμε από το ενδιαφέρον και από την ευαισθησία που διακρίνει και σας τον ίδιο. Και κατά το παρελθόν που είχα τη τιμή να είμαι, υπό την προεδρία σας, μέλος του συμβουλίου του Δικηγορικού Συλλόγου, είχατε εκφράσει πάρα πολλές φορές ευαισθησίες με τις οποίες εκφραστήκατε και σήμερα. Και βεβαίως ως Υπουργός της Κυβέρνησης είσθε υποχρεωμένος να δώσετε έναν τόνο τόνωσης απόψεων. Δεν ξέρω βέβαια αν και η Κυβέρνηση τελικά συμφωνεί απόλυτα μ' αυτό το νομοσχέδιο. Πάντως η Νέα Δημοκρατία λέει στη σχετική παράγραφο ότι "με την ανάπτυξη των σύγχρονων τεχνολογικών μέσων σε διάφορους τομείς, γενετική, τηλεπικοινωνίες, πληροφορική, ανέκυψε η ανάγκη προστασίας της ανθρώπινης προσωπικότητας από τη χρήση τους".

Κύριε Πρόεδρε, είναι πολύ σοβαρό θέμα. Εγώ πιστεύω ότι αυτό το νομοσχέδιο δε θέλει μόνο δυο μέρες. Δεν είναι ένα νομοσχέδιο ρουτίνας, είναι ένα νομοσχέδιο που πρέπει να επεξεργαστούμε και πρέπει να ακούσουμε αύριο τον κύριο Πρωθυπουργό. Εγώ δεν πρωτολογώ τώρα, αλλά απλώς και μόνο υποβάλλω μια παράκληση που ίσως θα εκφραστεί και από όλες τις Πτέρυγες, να διακόψουμε για αύριο, ώστε να ακούσουμε τον κύριο Πρωθυπουργό και από κει και πέρα να τοποθετηθούμε όλοι μας πιο υπεύθυνα και στα άρθρα, διότι υπάρχουν πάρα πολλά άρθρα -και ιδίως το άρθρο 7- των οποίων ορισμένες εκφράσεις και θέσεις που υιοθετούν δε μου αρέσουν.

Επιφυλάσσομαι, κύριε Πρόεδρε, να ακούσω και τους άλλους συναδέλφους για τη πρότασή μου να διακόψουμε για αύριο, ώστε να ακούσουμε και τον κύριο Πρωθυπουργό.

ΠΡΟΕΔΡΟΣ (Απόστολος Κακλαμάνης): Συγνώμη, εγώ σας έδωσα το λόγο να μιλήσετε επί του νομοσχεδίου. Ποια χρήση κάνατε του χρόνου που σας έδωσα είναι δικό σας θέμα, γιατί σας άκουσα που είπατε ότι εσείς δεν πρωτολογείτε. Εγώ για πέντε λεπτά σας άκουσα να μιλάτε για το νομοσχέδιο, για τις απόψεις του Υπουργού κ.λπ.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, ευχαριστώ που μου δώσατε το λόγο, αλλά πιστεύω ότι και σεις ο ίδιος, επειδή διακρίνεσθε από μεγάλες ευαισθησίες για τα ανθρώπινα δικαιώματα -άλλωστε αυτούς τους αγώνες έχετε δώσει μέχρι σήμερα και αυτό φαίνεται όχι μόνο από τις πράξεις σας, αλλά και από τον εσωτερικό σας κόσμο που αναδεικνύεται- όπως και όλοι μας θα πρέπει να συμβάλουμε, ώστε αυτό το νομοσχέδιο να έχει τη μεγαλύτερη δυνατή προστασία εφόσον ψηφιστεί από τη Βουλή, αλλά...

ΠΡΟΕΔΡΟΣ (Απόστολος Κακλαμάνης): Πάντως, θέλω να πω ότι μιλήσατε. Και αύριο, υποθέτω, ότι θα μιλήσει, αν θα είναι εδώ, ο κύριος Πρωθυπουργός, ο Αρχηγός του Κόμματός σας. Σεις μιλησατε. Θα έχετε αύριο ίσως δικαίωμα μιας παρεμβάσεως. Το λέω αυτό ...

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Ναι, αλλά απόψε τι θέλετε να κάνουμε; Να ψηφίσουμε επί της αρχής το νομοσχέδιο και αύριο να μιλήσει ο κύριος Πρωθυπουργός και να ξαναμιλήσουμε επί του άρθρου 1 πάλι επί της αρχής όλοι μας;

ΠΡΟΕΔΡΟΣ (Απόστολος Κακλαμάνης): 'Οχι, κύριε Ζαφειρόπουλε, αλλά κάποια πράγματα εγώ δεν τα καταλαβαίνω, ίσως γιατί είναι πολύ δύσκολο να τα καταλάβω!

Λοιπόν, το αν θα έρθει, ή δε θα έρθει ο κύριος Πρωθυπουργός τι σχέση έχει με τις απόψεις τις οποίες κάθε ένας εδώ καλείται να εκφράσει, όπως γίνεται σε κάθε νομοσχέδιο;

Μίλησε ο κύριος Υπουργός. Ελέχθη ότι -ο κ. Κόρακας το είπε- δε μιλώ αν δεν ακούσω τον κύριο Υπουργό. Μίλησε, επαναλαμβάνω, ο κύριος Υπουργός και σας εδωσα μετά το λόγο. Τώρα που τελειώνετε εσείς θα δώσω το λόγο στον κ. Τσοβόλα και στον κ. Κόρακα.

Αν αύριο μιλήσει ο Πρωθυπουργός, στα πλαίσια του Κανονισμού, ασφαλώς, τα Κόμματα και ο καθένας από σας θα μιλήσει. Δε θα στερηθεί από κανέναν ο λόγος.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Για την οικονομία του χρόνου και μήπως τυχόν έχουμε κάποιες άλλες προτάσεις βελτιωτικές αυτού του νομοσχεδίου, γι' αυτό είπα αυτό το πράγμα. Αλλά εν πάση περιπτώσει και η τοποθέτησή μου, είναι τοποθέτηση επί της αρχής όπου ναι μεν το νομοσχέδιο θέλουμε να το ψηφίσουμε επί της αρχής, αλλά εκείνο το οποίο μας προβληματίζει είναι τι θα δεχθεί η Κυβέρνηση από τις προτάσεις που κάναμε και εφ' όσον ο κύριος Υπουργός κάνει παραινέσεις. Υπάρχει όμως η βεβαιότητα ότι θα μιλήσει ο κύριος Πρωθυπουργός. Ο κύριος Πρωθυπουργός, ο οποίος έχει την πολιτική ευθύνη, ίσως δώσει, σε συνεννόηση βεβαίως με τον αρμόδιο Υπουργό, τις βελτιωτικές λύσεις τις οποίες ζητάμε. Γι' αυτόν το λόγο πρέπει να διασφαλίσουμε πρώτα την προστασία του ατόμου και την ανθρώπινη ζωή.

ΦΩΤΗΣ ΚΟΥΒΕΛΗΣ: Κύριε Πρόεδρε, υπάρχει ένα ανθρώπινο δικαίωμα. Είναι 00.30'. Εγώ μόνο αυτό επικαλούμαι και αν έχετε την καλοσύνη να διακόψουμε και να συνεχίσουμε αύριο. 

ΠΡΟΕΔΡΟΣ(Απόστολος Κακλαμάνης): Υπάρχει πράγματι το θέμα αυτό του χρόνου, αλλά η σημερινή συνεδρίαση είχε καθοριστεί γι' αυτό το σκοπόν. Και είπαμε στον Υπουργό να μιλήσει, ο οποίος μίλησε, γιατί κάποιοι από σας το είχατε ζητήσει αυτό, για να μιλήσετε μετά. Θεωρώ ότι είναι λογικό όταν μιλήσει αύριο ο Πρωθυπουργός, να μιλήσουν αρχηγοί, Εκπρόσωποι Κομμάτων. Ναι, το καταλαβαίνω.

ΦΩΤΗΣ ΚΟΥΒΕΛΗΣ: Είναι η κόπωση, κύριε Πρόεδρε.

ΠΡΟΕΔΡΟΣ(Απόστολος Κακλαμάνης): Ωραία, το καταλαβαίνω, αλλά θα πρέπει και κάποιους κανόνες να τους τηρούμε. Να τηρήσουμε τον τύπο, να διαφυλάξουμε την ουσία. Δεν είναι σωστό.

ΣΤΡΑΤΗΣ ΚΟΡΑΚΑΣ: Μου επιτρέπετε, κύριε Πρόεδρε;

ΠΡΟΕΔΡΟΣ(Απόστολος Κακλαμάνης): Ορίστε.

ΣΤΡΑΤΗΣ ΚΟΡΑΚΑΣ: Θα ήθελα να πω κατ' αρχήν ότι το νομοσχέδιο αυτό ήθελε περισσότερο χρόνο. Αλλά η σημερινή συζήτηση, ξεκίνησε, όπως θα έχετε υπόψη σας, στις εννέα η ώρα. Ξεκινήσαμε πολύ αργά. Δεν μπορεί λοιπόν να θεωρηθεί 

Σελίδα 4738 

ότι είναι μια ολόκληρη συνεδρίαση που αφιερώθηκε σ' αυτό το νομοσχέδιο.

ΠΡΟΕΔΡΟΣ(Απόστολος Κακλαμάνης): Είχαμε έτσι αποφασίσει, κύριε Κόρακα.

ΣΤΡΑΤΗΣ ΚΟΡΑΚΑΣ: Δεν έτυχε να είμαι σε εκείνη τη Διάσκεψη των Προέδρων. Ρώτησα τους άλλους συναδέλφους....

ΠΡΟΕΔΡΟΣ(Απόστολος Κακλαμάνης): Δεν έτυχε να είστε, αλλά έτσι αποφασίσαμε. 

ΣΤΡΑΤΗΣ ΚΟΡΑΚΑΣ: Τι πειράζει να συζητήσουμε και επί της αρχής αύριο;

ΠΡΟΕΔΡΟΣ(Απόστολος Κακλαμάνης): Εγώ σας λέω το εξής. Να θεωρήσουμε περαιωμένη τη συζήτηση επί της αρχής και αύριο...

ΣΤΡΑΤΗΣ ΚΟΡΑΚΑΣ: Πως να τη θεωρήσουμε περαιωμένη; Υπάρχουν και οι δευτερολογίες. 

ΠΡΟΕΔΡΟΣ(Απόστολος Κακλαμάνης): Ε, δε γίνεται τότε, κύριε συνάδελφε, "και η πίττα σωστή και ο σκύλος χορτάτος". Αν δε θεωρούμε περαιωμένη τη συζήτηση επί της αρχής, συνεχίζουμε για να την περαιώσουμε.

ΣΤΡΑΤΗΣ ΚΟΡΑΚΑΣ: Να συνεχίσουμε και να ξενυχτήσουμε.

ΠΡΟΕΔΡΟΣ(Απόστολος Κακλαμάνης): Γιατί να μην ξενυχτήσουμε αφού το θέλετε; Αφού τον τύπο δεν τον θέλετε, ορίστε ας προχωρήσουμε επί της ουσίας. 

ΣΤΡΑΤΗΣ ΚΟΡΑΚΑΣ: Είναι τύπος, είναι νομοθετικό έργο αυτό που κάνουμε;

ΠΡΟΕΔΡΟΣ(Απόστολος Κακλαμάνης): Ορίστε, κύριε συνάδελφε, έχετε το λόγο. 

ΣΤΡΑΤΗΣ ΚΟΡΑΚΑΣ: Ταμπουρώνεστε -με συγχωρείτε- πίσω από την απόφαση της Διάσκεψης των Προέδρων την οποία έχετε και ελέγχετε κατά πλειοψηφία, αδιαφορείτε για τις προτάσεις που σας κάνουμε...

ΠΡΟΕΔΡΟΣ(Απόστολος Κακλαμάνης): Κύριε Κόρακα, δεν αδιαφορώ και το ξέρετε πολύ καλά. 

ΣΤΡΑΤΗΣ ΚΟΡΑΚΑΣ: Αδιαφορείτε για τις θέσεις της Αντιπολίτευσης. 

ΠΡΟΕΔΡΟΣ(Απόστολος Κακλαμάνης): Αλλά δεν ανήκω στην κατηγορία των ανθρώπων που τους επιβάλλουν οι άλλοι με το έτσι θέλω την άποψή τους. Αυτό δε γίνεται.

ΣΤΡΑΤΗΣ ΚΟΡΑΚΑΣ: Εσείς όμως επιμένετε να επιβάλετε στους άλλους ό,τι θέλετε εσείς. 

ΠΡΟΕΔΡΟΣ(Απόστολος Κακλαμάνης): Κύριε Κόρακα την άποψή σας δε θα μου την επιβάλλετε εσείς, γιατί έτσι το θέλετε.

ΣΤΡΑΤΗΣ ΚΟΡΑΚΑΣ: Γιατί, κύριε Πρόεδρε, πρέπει να μου λέτε ότι πάω εγώ να σας επιβάλω την άποψή μου και να μη σας πω εγώ ότι εσείς επιβάλλετε μονίμως την άποψή σας.

ΠΡΟΕΔΡΟΣ(Απόστολος Κακλαμάνης): Δε σας επιβάλλω τίποτε εγώ. Εγώ σας δίνω το λόγο, τον έχετε και μπορείτε να μιλήσετε.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θέλω τα είκοσι λεπτά που δικαιούμαι ως Κοινοβουλευτικός Εκπρόσωπος. 

ΠΡΟΕΔΡΟΣ(Απόστολος Κακλαμάνης): Ορίστε τα έχετε. 

ΣΤΡΑΤΗΣ ΚΟΡΑΚΑΣ: Θέλω, ξεκινώντας, να εκφράσω για άλλη μια φορά τη διαμαρτυρία μας για τον τρόπο με τον οποίο η Βουλή των Ελλήνων νομοθετεί όλο αυτό το διάστημα, τονίζοντας ότι πρόκειται για έργο νομοθετικό το οποίο δεν μπορεί να επεξεργαστεί σε βάθος νομοσχέδια και δε δίνει τη δυνατότητα αυτός ο τρόπος στα Κόμματα και στο δικό μας να αξιοποιήσουμε τις δυνατότητες που μας δίνει ο Κανονισμός, για να διατυπώσουμε ολοκληρωμένα τις απόψεις μας.

Καταργείτε ουσιαστικά το δικαίωμα της δευτορολογίας. Θέλατε ήδη να στερηθούμε και του δικαιώματος της πρωτολογίας, πριν ψηφιστεί το νομοσχέδιο αυτό επί της αρχής.

Θέλω ωστόσο να μπω στο νομοσχέδιο, τώρα στις 12.40' το πρωί, λέγοντας ότι το νομοσχέδιο αυτό ήρθε, πράγματι, επανειλημμένα στη Βουλή και αποσύρθηκε, προφανώς γιατί υπήρξαν δισταγμοί για την ψήφιση του πρώτου νομοθετήματος που καθιερώνει, που νομοθετεί, που νομιμοποιεί το φακέλωμα στη Χώρα μας, γιατί περί αυτού πρόκειται. Δεν υπάρχει άλλο νομοθέτημα στην ελληνική νομοθεσία, που να νομιμοποιεί το φακέλωμα και να ισχυρίζεται ταυτόχρονα ότι προστατεύει δήθεν τον πολίτη. Η αλήθεια είναι ότι ουσιαστικά θα περιορίσει την προστασία του, που καθιερώνει το Σύνταγμα της Χώρας στα άρθρα 2, 5, 9 και 19.

Πρέπει να πούμε ότι, τελικά, η Κυβέρνηση αυτή φέρνει το νομοσχέδιο για συζήτηση στην Ολομέλεια, πειθαρχώντας, και στον τομέα αυτό, στην απαίτηση ξένων κύκλων να προωθήσει την κύρωση και εφαρμογή της Συνθήκης του Σένγκεν. Αυτό κανείς δεν μπορεί να το αρνηθεί. Το έχει επανειλλημένα αναγνωρίσει και η ίδια η Κυβέρνηση και εκπρόσωποί της, σε συζητήσεις στην Ολομέλεια, αλλά και σε συζητήσεις στην Επιτροπή. 'Ερχεται, αποκλειστικά και μόνο, ως το αναγκαίο προοίμιο της Συμφωνίας Σένγκεν. Και προβλέπεται και στην ίδια τη συμφωνία, ότι η κύρωση της Συνθήκης Σένγκεν προϋποθέτει, ότι τα εθνικά Κοινοβούλια θα ψηφίσουν νόμο για τη δήθεν προστασία του πολίτη.

Είναι γνωστό τι σημαίνει Συνθήκη Σένγκεν. Πρόκειται για μία συμφωνία, που έχει ως στόχο να θέσει υπό, όσο γίνεται μεγαλύτερο, έλεγχο πολίτες των χωρών μελών της Συνθήκης, έτσι ώστε να δημιουργηθούν περισσότερες δικλείδες ασφαλείας για την απρόσκοπτη εφαρμογή της αντιλαϊκής πολιτικής, που προωθείται απο το διευθυντήριο των Βρυξελλών και ταυτόχρονα για να διευκολύνει τα φιλικά προς την Ευρωπαϊκή 'Ενωση αυταρχικά, αντιδημοκρατικά καθεστώτα στη δίωξη των αγωνιστών αντιπάλων τους.

Να, γιατί, ενώ η Συνθήκη αυτή, σε πολλές από τις χώρες που εφαρμόζεται, έχει δημιουργήσει σοβαρότατα προβλήματα και αντιδράσεις, οι κυρίαρχοι κύκλοι της Ευρωπαϊκής 'Ενωσης επιμένουν στην εφαρμογή της σε όλες τις χώρες μέλη της. Αλλά, τώρα, αν ταυτόχρονα κάνουν τη ντροπή φιλότιμο, διαπιστώνοντας την αντίθεση της Μεγάλης Βρεταννίας και της Ιρλανδίας και προτείνουν τη γνωστή "ευελιξία" ή την κύρωση ειδικού πρωτοκόλλου, αυτό είναι μία άλλη υπόθεση.

Ωστόσο, αυτή η Κυβέρνηση, όπως είπαμε, ικανοποιώντας την απαίτηση αυτών των ξένων κύκλων -αλλά ας θυμίσουμε, κύριοι συνάδελφοι της Νέας Δημοκρατίας και δική σας παρόμοια απαίτηση-φέρνει σήμερα για συζήτηση αυτό το νομοσχέδιο, με τον ψευδεπίγραφο τίτλο "Προστασία του ατόμου από την επεξεργασία δεδομένων προσωπικού χαρακτήρα". Είναι ψευδεπίγραφο, όπως ήδη ειπώθηκε, διότι, όχι μόνο δεν προστατεύει τον πολίτη, αλλά αντίθετα περιορίζει την προστασία του ξεκάθαρα, διασφαλίζει και νομιμοποιεί την επεξεργασία προσωπικών δεδομένων και μάλιστα και των ευαίσθητων -όπως στο ίδιο το νομοσχέδιο χαρακτηρίζονται- δεδομένων, που αφορούν στη φυλετική ή εθνική προέλευση, στα πολιτικά φρονήματα, στις θρησκευτικές και φιλοσοφικές πεποιθήσεις, στη συμμετοχή σε ένωση, σωματείο και συνδικαλιστική οργάνωση γενικότερα, στην υγεία, στην κοινωνική πρόνοια και στην ερωτική ζωή, καθώς και στα σχετικά με ποινικές διώξεις ή καταδίκες. Δίνει το νομοσχέδιο πράγματι δυνατότητα συγκέντρωσης και επεξεργασίας των δεδομένων, τόσο από το Δημόσιο, όσο και από ιδιώτες.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Και όχι μόνο σε φορείς ή φυσικά πρόσωπα του εσωτερικού, αλλά και σε φορείς σε νομικά ή φυσικά πρόσωπα του εξωτερικού. Δίνει τη δυνατότητα στους εργοδότες να συντάσσουν μαύρες λίστες, ώστε να προφυλάσσονται προφανώς από "ενοχλητικούς" εργαζομενους, συνδικαλιστές ή αντιστεκόμενους εργαζόμενους γενικότερα.

Δίνει τη δυνατότητα στους μεγαλοιδιοκτήτες των Μέσων Μαζικής Ενημέρωσης και στους πιστούς υπαλλήλους τους να συγκεντρώνουν και να επεξεργάζονται δεδομένα για δημοσιογραφικούς δήθεν λόγους που αφορούν σε δημόσια πρόσωπα ή σε πρόσωπα της επικαιρότητας. Και όπως σωστά τονίσθηκε οποιοσδήποτε πολίτης μπορεί να χαρακτηρισθεί κάποια στιγμή πρόσωπο της επικαιρότητας. Και αυτό με το πρόσχημα της ενημέρωσης.

Το νομοσχέδιο καθιερώνει ακόμα τη διασυνοριακή ροή των ατομικών δεδομένων, άρα να άλλο ένα στοιχείο που επιβεβαιώνει πως το νομοσχέδιο αυτό είναι συμπλήρωμα της 

Σελίδα 4739 

Συμφωνίας Σένγκεν. Και αυτά που ακούστηκαν ότι η Σένγκεν καταργεί τα σύνορα κ.λπ. είναι προφάσεις εν αμαρτίαις για να δικαιολογηθεί το γεγονός που αναφέρθηκε και στην Επιτροπή Εξωτερικών Υποθέσεων όταν ο τότε Αναπληρωτής κ. Γεώργιος Μαγκάκης, ενημέρωνε την Επιτροπή ότι πράγματι η Συμφωνία Σένγκεν, προβλέπει ότι θα καταθέσει κάθε χώρα μέλος της σε μια κεντρική τράπεζα, σε ένα κέντρο τα αρχεία της για τις πολιτικές, θρησκευτικές πεποιθήσεις ή φιλοσοφικές πεποιθήσεις, για την οικονομική ή οποιαδήποτε άλλη κατάσταση των πολιτών της. Και βεβαίως εκεί υπήρξε και κάποια προστριβή, αλλά εν πάση περιπτώσει αυτή είναι η αλήθεια.

"Η διαβίβαση των δεδομένων προσωπικού χαρακτήρα μεταξύ χωρών της Ευρωπαϊκής 'Ενωσης", αναφέρεται στο νομοσχέδιο, "είναι ελεύθερη". Και θέλαμε να ρωτήσουμε γιατί άραγε μεταξύ των χωρών της Ευρωπαϊκής 'Ενωσης να είναι ελεύθερη η διακίνηση, η ροή, η κυκλοφορία δεδομένων προσωπικών; Και βεβαίως προβλέπει επίσης ότι, όταν πρόκειται για τρίτες χώρες, για άλλες χώρες εκτός Ευρωπαϊκής 'Ενωσης, τότε επιτρέπεται, ύστερα από άδεια της Αρχής που θεσπίζεται εδώ και θα πούμε παρακάτω και γι' αυτήν την αρχή. Ενώ καθιερώνει δήθεν το δικαίωμα του πολίτη για ενημέρωση, δίνει ταυτόχρονα τη δυνατότητα κατάργησης του δικαιώματος του άρθρου 11 παρ. 4, "ενόλω ή εν μέρει για λόγους εθνικής ασφάλειας" και ξέρουμε όλοι πόσες φορές και για ποια εγκλήματα έγινε επίκληση αυτού του περίφημου λόγου εθνικής ασφάλειας και πόσοι αγωνιστές στήθηκαν στα έξι μέτρα για δήθεν λόγους εθνικής ασφάλειας και ξέρουμε όλοι ποιοι ήταν αυτοί οι λόγοι. 'Η αναφέρει το νομοσχέδιο για "δημοσιογραφικούς σκοπούς". 'Ακουσον-άκουσον. Για "δημοσιογραφικούς σκοπούς" καταργεί το δικαίωμα ενημέρωσης του υποκειμένου δεδομένων. Το ίδιο κάνει και με το δικαίωμα πρόσβασης. Γι' όλους αυτούς τους λόγους μπορεί να μην έχει δικαίωμα πρόσβασης στο αρχείο ή να έχει δικαίωμα πρόσβασης.

Το δικαίωμα αντίρρησης επίσης καθιερώνεται δήθεν στο νομοσχέδο αυτό, το δικαίωμα αντίρρησης του υποκειμένου, αλλά και αυτό την ίδια στιγμή κουτσουρεύεται αφού σύμφωνα με τα προηγούμενα άρθρα δεν ενημερώνεται υποχρεωτικά το υποκείμενο δεδομένων, το θύμα δηλαδή. Πώς θα μπορέσει κάποιος να προβάλει αντίρρηση αν δεν είναι ενημερωμένος.

Επίσης το νομοσχέδιο θεσπίζει όπως είπαμε κάποια αρχή.Πρώτα απ' όλα θα παρατηρήσουμε ότι αυτή η αρχή είναι στην ουσία διορισμένη από την Κυβέρνηση. Αυτά που λέγονται ότι ο Υπουργός Δικαιοσύνης προτείνει δέκα για τη θέση των τακτικών και δέκα για τη θέση των αναπληρωματικών και τελικά πάει στην Επιτροπή Θεσμών και Διαφάνειας και από στη Διάσκεψη των Προέδρων είναι προφάσεις επαναλαμβάνουμε εν αμαρτίαις, γιατί ξέρουμε και έχουμε πείρα για το πως και η Διάσκεψη των Προέδρων τελικά ελέγχεται από την Κυβέρνηση.

Κατά συνέπεια αυτή η αρχή θα είναι ουσιαστικά διορισμένη από την Κυβέρνηση και σε καμιά περίπτωση δε θα είναι αξιόπιστη, ούτε φυσικά θα μπορούσε, με όσα προηγούνται στο νομοσχέδιο, να δοθεί τέτοιου είδους εξουσία σε μια Αρχή που στην ουσία καταργεί ολόκληρο το νόμο. Διότι έχει τη δύναμη να καταργεί ολόκληρο νόμο. Η εφαρμογή όλων όσων προβλέπονται στο νόμο υπόκεινται σε άδεια της Αρχής.

Κατά τη συζήτηση στα άρθρα θα αναφερθούμε συγκεκριμένα και θα στηρίξουμε την κριτική μας και την άποψή μας ότι αυτό το νομοσχέδιο ανοίγει το δρόμο για το νόμιμο ηλεκτρονικό φακέλωμα όχι μόνο από το Δημόσιο, αλλά και από τους ιδιώτες.

Και ρωτάμε ποιος έχει ανάγκη από ένα τέτοιο κατασκεύασμα και από μια τέτοια συμφωνία, της οποίας αυτό το κατασκεύασμα είναι το προοίμιο;

Θα συμφωνήσετε μαζί μας, φαντάζομαι, ότι σίγουρα δε χρειάζονται κάτι τέτοιο οι εργαζόμενοι, δεν χρειάζονται κάτι τέτοιο οι λαοί, δε χρειάζονται κάτι τέτοιο οι τίμιοι και οι κατατρεγμένοι και σίγουρα όχι αυτοί που μοχθούν καθημερινά για να βγάλουν το ψωμί τους. Το νομοσχέδιο αυτό, καθώς και η Συνθήκη του Σένγκεν είναι ιδιαίτερα χρήσιμα στους εκβιαστές, στους απατεώνες, στους μαφιόζους, στους μεγαλοκαρχαρίες, στους εκμεταλλευτές των εργαζομένων και των λαών για να έχουν πλήρη έλεγχο πάνω στα θύματά τους. Τα χρειάζονται οι πολιτικοί υπάλληλοι αυτών των δυνάμεων για να αποδείχνουν στους αφέντες τους ότι είναι άξιοι της εμπιστοσύνης τους. Με αυτά τα κατασκευάσματα γίνεται ακόμα πιο κραυγαλέα η υποκρισία αυτών που κόπτονται δήθεν για τα δικαιώματα του ανθρώπου και της ελευθερίας τους, ενώ την ίδια στιγμή προτείνουν για ψήφιση τέτοιου είδους κατασκεάσματα.

Το συζητούμενο νομοσχέδιο δε διορθώνεται. Στις βασικές του διατάξεις παραβιάζει κατάφορα το ίδιο το Σύνταγμα της Χώρας, άρθρο 2 παράγραφος 1, άρθρο 5 παράγραφος 1, άρθρο 9 παράγραφος 1 και άρθρο 19. Αυτό που χρειάζεται σήμερα είναι ένας νόμος που θα προστατεύει πραγματικά τον πολίτη και δε θα επιτρέπει την παραβίαση των βασικών δικαιωμάτων και ελευθεριών. Και είναι βέβαιο ότι αυτοί που ενημερώνονται για το πραγματικό νόημα του νομοσχεδίου και της Σένγκεν δεν μπορεί να συμφωνήσουν με την περιστολή των δικαιωμάτων τους. Αγωνίζονται και θα αγωνιστούμε και εμείς μαζί τους, όσο μπορούμε ενάντια σ'αυτό το νομοσχέδιο. Πρέπει όμως να πούμε ότι και εσείς και η Κυβέρνησή σας θα γραφτείτε σίγουρα στην ιστορία, στην ίδια σελίδα με όλους εκείνους που έφεραν και ψήφισαν στη Βουλή ή επέβαλαν χωρίς τη Βουλή, αντιλαϊκά τερατουργήματα. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, δεν αλλάζει καθόλου η άποψή μας μετά την ομιλία του κυρίου Υπουργού, γιατί τα πράγματα είναι σοβαρά και δεν έχουν περιθώριο ούτε για αστεία, όπως δεν έχουν περιθώριο τα ζητήματα που έχουν σχέση με τη δημοκρατία, με το μέλλον μιας χώρας, με τα ατομικά δικαιώματα των πολιτών.

Στην πρωτολογία μου και εγώ και ο Εισηγητής μας αναπτύξαμε γιατί αυτό το νομοσχέδιο σε καμιά περίπτωση δεν πρέπει να ψηφιστεί επί της αρχής. Αναλύσαμε για πιο λόγο περιορίζονται ουσιωδώς τα ατομικά δικαιώματα και οι ελευθερίες του 'Ελληνα πολίτη και ότι τελικά μέσα από αυτό το νομοσχέδιο μετά από δεκαπέντε χρόνια, το φακέλωμα των πολιτών και καθιερώνεται η κρατική ηλεκτρονική τρομοκρατία.

Είναι αδύνατον για το Δημοκρατικό Κοινωνικό Κίνημα, κάτω από όποιες αιτιολογίες, να ψηφίσουμε επί της αρχής ένα τέτοιο νομοσχέδιο, το οποίο κατά την αποψή μας πολύ σύντομα θα αποδειχτεί ότι είναι σε βάρος και του ελληνικού πολιτισμού, αλλά και των ανθρωπίνων και δημοκρατικών δικαιωμάτων. Γι'αυτό, όπως τόνισα, δεν πρόκειται εμείς να μπούμε σε συζήτηση επί των άρθρων για να ωραιοποιήσουμε το φακέλωμα των πολιτών και τον περιορισμό των δημοκρατικών δικαιωμάτων και ελευθεριών των πολιτών.

Δε θα μπω στα άλλα που είπε ο κύριος Υπουργός. Ο καθένας έχει τις απόψεις του και ο καθένας δίνει καθημερινά εξετάσεις, όχι με βάση το παρελθόν του, αλλά και με βάση το παρόν και το μέλλον. Το παρελθόν είναι σεβαστό, οι αγώνες όλων μας είναι σεβαστοί, αλλά όμως πρέπει να επιβεβαιώνονται καθημερινά και να μην έχουν ημερομηνία λήξης σε σχέση με τη Δημοκρατία, τα δικαιώματα, τις ελευθερίες, αλλά και την κοινωνική δικαιοσύνη. Γι'αυτό εμείς θα καταψηφίσουμε επί της αρχής το νομοσχέδιο και ασφαλώς δηλώνουμε προκαταβολικά ότι αν επί της αρχής η πλειοψηφία του κυβερνώντος Κόμματος το υπερψηφίσει, εμείς θα αποχωρήσουμε, γιατί δε θα συμμετάσχουμε σ'αυτό το ανοσιούργημα που πάει να κάνει η Κυβέρνηση μέσα απ' αυτό το νομοσχέδιο. Θα δούμε τη διαδικασία πώς θα εξελιχθεί επί της αρχής και στην κατάλληλη στιγμή θα κάνουμε την τελική μας δήλωση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ:Το Σώμα είναι καταπονημένο και θα είμαι πάρα πολύ σύντομος. Για μας, κύριε Πρόεδρε, δεν έχει καμιά σημασία ή το ποσοστό της ομοψυχίας μεταξύ του ΠΑΣΟΚ και της Νέας Δημοκρατίας. Ούτε έχει σημασία αν οι κυβερνήσεις των χωρών της Ευρωπαϊκής 'Ενωσης ομοφώνησαν για 

Σελίδα 4740 

να προωθήσουν τη Συνθήκη του Σένγκεν και ό,τι αυτή συνεπάγεται.

Ο κύριος Υπουργός δεν απάντησε σε καμία από τις συγκεκριμένες επικρίσεις που διατυπώσαμε κατά του νομοσχεδίου. Θα μου επιτραπεί να προσθέσω μόνο ότι το ζήτημα είναι: Τα ευαίσθητα δεδομένα καταγράφονται ή δεν καταγράφονται; Καταγράφονται. Και καταγράφονται μεταξύ άλλων και σε δύο περιπτώσεις είτε για λόγους εθνικής ασφάλειας είτε αν υπάρχει συναίνεση, του υποκειμένου. Για τη συναίνεση έχω πει.

Αναφορικά με την εθνική ασφάλεια, εγώ ξέρω και θυμάμαι την ειδική αστυνομική υπηρεσία που είχε και συνδικαλιστικό και σπουδαστικό τμήμα, η οποία και κυριάρχησε στην πολιτική ζωή της Χώρας, κύριε Πρόεδρε, για πολλές δεκαετίες. Ο όρος "εθνική ασφάλεια" αυτό μου θυμίζει.

Ο κύριος Υπουργός ομολόγησε την πίεση των ιδιοκτητών των συγκροτημάτων του Τύπου για να προωθηθεί αυτό το νομοσχέδιο για να δοθεί έτσι άνεση και ασυδοσία στους ιδιοκτήτες των Μ.Μ.Ε. να καταγράφουν στοιχεία της προσωπικής ζωής των πολιτών.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Εγώ δεν είμαι αρμόδιος για να πω για το "666". Δεν ρέπω προς τη μεταφυσική, δε γνωρίζω μεταφυσική. Αλλά θα μου επιτρέψετε από μνήμης να παραθέσω απόσπασμα του Λένιν, ο οποίος λέγει, ότι δεν πρέπει ο λαός να διαιρείται για δευτερεύοντα θέματα, όπως είναι τα θρησκευτικά.

Νομίζω, κύριε Υπουργέ, ότι αυτό είναι επαρκής απάντηση σε όσα είπατε, αλλά θα διερωτηθώ: Ποιος έθαλψε χουντικούς; Εμείς; 'Αλλοι είναι αυτοί που το κάνανε.

Επίσης αναφορικά με τις μαγνητοφωνήσεις: Στο ΠΑ.ΣΟ.Κ., αν θυμάμαι καλά, ανήκει το νομοθέτημα με το οποίο καθιερώθηκε ότι είναι παραδεκτή η χρήση στο δικαστήριο μαγνητοφωνήσεων οι οποίες έχουν ληφθεί παρανόμως.

Μ'αυτές τις σκέψεις θα δηλώσω στο Σώμα, ότι εμμένουμε στη θέση μας και πειθόμαστε από την απάντηση του κυρίου Υπουργού, ότι ήταν σωστά όλα όσα έχουμε πει. Ευχαριστώ.

ΠΡΟΕΔΡΟΣ (Απόστολος Κακλαμάνης):Κύριοι συνάδελφοι, δεν υπάρχει άλλος συνάδελφος για να ομιλήσει και κηρύσσεται περαιωμένη η συζήτηση επί της αρχής του νομοσχεδίου.

Κύριοι συνάδελφοι, υπεβλήθη αίτηση ονομαστικής ψηφοφορίας, της οποίας το κείμενο έχει ως εξής:

"ΠΡΟΣ ΤΟΝ ΠΡΟΕΔΡΟ ΤΗΣ ΒΟΥΛΗΣ ΤΩΝ ΕΛΛΗΝΩΝ

Κύριε Πρόεδρε,

Οι κάτωθι Βουλευτές της Βουλής των Ελλήνων ζητούμε τη διενέργεια ονομαστικής ψηφοφορίας στην κατ' αρχήν συζήτηση του σχεδίου νόμου "Προστασία του ατόμου από την επεξεργασία δεδομένων προσωπικού χαρακτήρα".

ΟΙ ΒΟΥΛΕΥΤΕΣ

Γ. Καρατζαφέρης

Γ. Καρακώστας

Γ. Τσαφούλιας

Ι. Αράπης

Φ. Κουβέλης

Στρ. Κόρακας

Λ. Αυδής

Ν. Γκατζής

Νικ. Κατσαρός

Απ. Ανδρεουλάκος

Π. Καμμένος

Γ.Β. Γαρουφαλιάς

Ε. Χαϊτίδης

Ι. Τζωάννος

Α. Ρεγκούζας

Θ. Δημοσχάκης

Γ. Καρατάσος

Τ. Ιντζές

Β. Καραγιάννη - Αράπη".

Θα αναγνώσω τον κατάλογο των υπογραφόντων την αίτηση, για να διαπιστωθεί αν υπάρχει ο απαιτούμενος κατά τον Κανονισμό αριθμός για την υποβολή της.

Ο κ.Καρατζαφέρης. Παρών.

Ο κ.Καρακώστας. Παρών.

Ο κ.Τσαφούλιας. Παρών.

Ο κ.Καμμένος. Παρών.

Ο κ. Ανδρεουλάκος. Παρών.

Ο κ. Γαρουφαλιάς. Παρών.

Ο κ. Χαϊτίδης. Παρών.

Ο κ. Ρεγκούζας. Παρών.

Ο κ. Δημοσχάκης. Παρών.

Ο κ. Καρατάσος. Παρών.

Ο κ. Ιντζές. Παρών.

Ο κ. Αυδής. Παρών.

Ο κ. Κόρακας. Παρών.

Ο κ. Κουβέλης. Παρών.

Ο κ. Αράπης. Παρών.

Η κα Καραγιάννη-Αράπη. Παρούσα.

Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.

Συνεπώς, διακόπουμε τη συνεδρίαση για λίγο σύμφωνα με τον Κανονισμό.

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, το Προεδρείο, εκτιμώντας τις ανάγκες του Νομοθετικού 'Εργου, σύμφωνα με τον Κανονισμό, (άρθρο 72, παρ. 3) θα λύσει τη συνεδρίαση για σήμερα Πέμπτη, 13 Μαρτίου 1997 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνεχεία Νομοθετική Εργασία, συνέχιση της συζητήσεως του νομοσχεδίου "Προστασία του ατόμου από την επεξεργασία δεδομένων προσωπικού χαρακτήρα", σύμφωνα με την ημερήσια διάταξη.

'Ωρα λήξης 01.00'.


Ο ΠΡΟΕΔΡΟΣ 
         ΟΙ ΓΡΑΜΜΑΤΕΙΣ 
 
